{"id": "111248", "revid": "2730", "url": "https://it.wikipedia.org/wiki?curid=111248", "title": "Apollo 14", "text": "Apollo 14 fu l'ottava missione del Programma Apollo con equipaggio; la terza missione ad allunare sulla superficie, e la prima ad allunare sugli altopiani lunari. Fu l'ultima delle \"missioni H\", atterraggi a siti specifici di interesse scientifico con permanenza di due giorni con due attivit\u00e0 extraveicolari (dette EVA o passeggiate lunari).\nLa missione sarebbe dovuta partire nel 1970, ma fu posticipata a causa delle indagini a seguito del fallimento dell'Apollo 13, e del conseguente bisogno di modificare la navicella. Il comandante Alan Shepard, il pilota del modulo di comando Stuart Roosa e il pilota del modulo lunare Edgar Mitchell partirono nella loro missione di nove giorni nella domenica 31 gennaio 1971 alle ore 4:03:02\u00a0p.m. EST, dopo un ritardo dovuto al meteo di quaranta minuti e due secondi. Nel corso della missione, l'equipaggio dovette risolvere una serie di guasti che avrebbero potuto portare alla seconda missione abortita e probabilmente alla fine prematura del programma Apollo.\nShepard e Mitchell allunarono il 5 febbraio nella formazione Fra Mauro \u2013 che sarebbe stato il bersaglio dell'Apollo 13. Durante le due camminate sulla superficie, furono raccolte di rocce lunari, e furono impostati molti esperimenti scientifici. Con la delusione di alcuni geologi, Shepard e Mitchell non raggiunsero il margine del cratere Cone come era pianificato, per\u00f2 ci andarono vicino. Nel pi\u00f9 famoso episodio dell'Apollo 14, Shepard colp\u00ec con una mazza improvvisata due palle da golf che si era portato con s\u00e9.\nMentre Shepard e Mitchell erano sulla superficie, Roosa rimase in orbita lunare a bordo del modulo di comando e servizio, per effettuare esperimenti scientifici e fotografare la Luna, tra cui il sito di atterraggio della futura missione Apollo 16. Port\u00f2 in missione molte centinaia di semi, molti dei quali furono germinati al ritorno, e sarebbero diventati i cosiddetti Moon tree, che furono ampiamente distribuiti negli anni successivi. Dopo il decollo dalla superficie e l'attracco, il veicolo spaziale torn\u00f2 sulla Terra e i tre astronauti ammararono nell'Oceano Pacifico il 9 febbraio.\nContesto.\nIl programma spaziale Apollo venne avviato dal presidente degli Stati Uniti John Kennedy il 2 maggio 1961, con l'obiettivo di inviare uomini sulla Luna per la prima volta entro la fine del decennio. Il fine era dimostrare, cos\u00ec, la superiorit\u00e0 degli Stati Uniti sull'Unione Sovietica nella cosiddetta \"corsa allo spazio\", una questione politica nel contesto pi\u00f9 ampio della Guerra Fredda. Il 20 luglio 1969 tale traguardo venne raggiunto dall'agenzia spaziale americana, la NASA, quando gli astronauti della missione Apollo 11 riuscirono a mettere piede sulla Luna. n quel momento erano previste altre nove missioni lunari, ma tali ambizioni vennero rapidamente riviste al ribasso. Le priorit\u00e0 degli Stati Uniti erano cambiate: le misure sociali messe in atto dal presidente Lyndon Johnson nel contrasto alla povert\u00e0 (\"Medicare\" e \"Medicaid\") e, soprattutto, l'inasprirsi della guerra del Vietnam stavano assorbendo una quota crescente del bilancio statunitense. Per i politici statunitensi il programma Apollo aveva gi\u00e0 raggiunto il suo scopo, dimostrando la superiorit\u00e0 tecnica della nazione, e i risultati scientifici non avrebbero giustificato le spese previste per le missioni seguenti. Nel 1970 venne cancellata l'ultima missione prevista nel programma, che avrebbe dovuto essere l'Apollo 20, mentre quelle rimanenti furono scaglionate fino al 1974; anche la linea di produzione del razzo vettore Saturn V venne chiusa, mettendo fine ad ogni speranza di estensione del programma. Lo sviluppo della prima stazione spaziale americana \"Skylab\", in cui era prevista una lunga permanenza di tre successivi equipaggi di astronauti tra il 1973 e il 1974, richiese una notevole quota del budget della NASA, che era gi\u00e0 stato ridimensionato. Il 20 settembre 1970 l'amministratore della NASA Tom Paine, che aveva rassegnato le dimissioni, annunci\u00f2 che i vincoli di bilancio rendevano necessaria l'eliminazione di altre due missioni Apollo; cos\u00ec, anche le missioni Apollo 18 e Apollo 19 furono cancellate. Si previde che tale scelta avrebbe ridotto i costi del Programma Apollo di circa cinquanta milioni di dollari.\nLa missione precedente ad Apollo 14, l'Apollo 13, dovette essere interrotta a seguito di un'esplosione avvenuta nel modulo di servizio della navicella Apollo. L'equipaggio riusc\u00ec a rientrare sulla Terra ma solo dopo aver corso dei seri rischi, tuttavia le indagini svolte per determinare l'origine dell'incidente comportarono dei ritardi nella missione successiva. Come conseguenza di queste indagini vennero apportate delle modifiche alla navicella per migliorarne la sicurezza tra cui l'installazione di un'ulteriore bombola di ossigeno, indipendente da quelle che forniscono le celle a combustibile, per ovviare a una delle conseguenze pi\u00f9 gravi dell'esplosione avvenuta in Apollo 13.\nL'Apollo 14 fu la quarta missione con obiettivo per far atterrare uomini sulla Luna e fu anche l'ultima missione di \"tipo H\", ovvero quelle in cui veniva utilizzato un modulo lunare pi\u00f9 leggero con capacit\u00e0 limitate (minor durata della permanenza sulla Luna e minor capacit\u00e0 di trasportare strumenti). Riprese gli scopi principali previsti per la missione Apollo 13, ovvero lo studio della formazione geologica di Fra Mauro, tuttavia le strumentazioni scientifiche trasportate sulla superficie lunare furono in parte diversi.\nEquipaggio.\nIl 6 agosto 1969, poco dopo il volo storico di Apollo 11, la NASA rese noto al pubblico gli equipaggi per le missioni di Apollo 13 ed Apollo 14.\nAll'interno della NASA era gi\u00e0 da tempo stato deciso che il veterano del programma Mercury, Alan Shepard, sarebbe stato nominato comandante di una delle prossime missioni lunari. Shepard era stato il primo cittadino americano nello spazio, anche se il suo volo su Mercury-Redstone 3, avvenuto 8 anni prima, non fece il giro completo della Terra. Shepard era in precedenza stato dichiarato inabile al volo, a causa della sua sindrome di Meni\u00e8re, una malattia collegata alla pressione nell'orecchio. In seguito ad un intervento chirurgico gli venne comunque attestata l'idoneit\u00e0 al volo. Shepard era stato inizialmente designato comandante dell'Apollo 13 a scapito di Gordon Cooper, al quale tale incarico sarebbe spettato seguendo la logica della NASA essendo lui stato comandante dell'equipaggio di riserva di Apollo 10. In seguito la NASA decise di assegnare a Shepard la missione di Apollo 14, per consentire un periodo di preparazione pi\u00f9 lungo. Il comando di Apollo 13 comunque non venne assegnato a Cooper, bens\u00ec a Jim Lovell. Cooper lasci\u00f2 poco dopo tale decisione la NASA. Pilota del modulo di comando di Apollo 14 divenne Stuart Roosa, preferito a Donn Eisele. Anche Eisele aveva fatto parte dell'equipaggio di riserva di Apollo 10 e pertanto \u2212 come gi\u00e0 descritto \u2212 gli sarebbe spettato l'onore di tale incarico su Apollo 14.\nPilota del modulo lunare fu Edgar Mitchell. Sia Roosa come pure Mitchell erano astronauti del quinto gruppo e non avevano fino a tale momento effettuato un volo spaziale.\nEquipaggio di supporto.\nDurante i programmi Mercury e Gemini ad ogni missione veniva assegnato un equipaggio principale e uno di riserva. Il comandante dell'Apollo 9, James McDivitt, aveva osservato che alcune riunioni che richiedevano la presenza di un membro dell'equipaggio fossero una perdita di tempo, pertanto per il programma Apollo venne aggiunto un terzo equipaggio di astronauti, noto come equipaggio di supporto. Ad essi veniva demandato la stesura del piano di volo, delle liste di controllo e le procedure di base della missione. Inoltre, erano responsabili di assicurare che gli astronauti dell'equipaggio principale e di riserva fossero informati di eventuali modifiche. L'equipaggio di supporto sviluppava le procedure nei simulatori, in particolare quelle dedicate ad affrontare le situazioni di emergenza, cosicch\u00e9 gli equipaggi principale e di riserva si potessero allenare con i simulatori, permettendo loro di fare pratica e padroneggiarli. Per l'Apollo 11, l'equipaggio di supporto era composto da Philip Chapman, Bruce McCandless, William Pogue e Gordon Fullerton. Il ruolo di CAPCOM (\"capsule communicator\"), il radiofonista tra centro di controllo missione ed equipaggio, fu ricoperto dagli astronauti erano Evans, McCandless, Fullerton e Haise. Quest'ultimo aveva fatto parte della missione Apollo 13, interrotta prima di raggiungere la Luna a causa di un incidente, e utilizz\u00f2 il suo addestramento per quella missione, in particolare durante le attivit\u00e0 extraveicolari poich\u00e9 entrambe le missioni avevano come destinazione lo stesso luogo sulla Luna. Se Haise avesse camminato sulla Luna, sarebbe stato il primo astronauta del Gruppo 5 a farlo, un onore che and\u00f2 poi a Mitchell. Chapman fu il primo astronauta del sesto gruppo ad essere nominato per un equipaggio. Pogue invece fu l'ultimo membro di un equipaggio di supporto ad essere nominato in seguito per una missione di Apollo, potendo volare nel 1973 su Skylab 4.\nDirettori di volo.\nDurante il programma Apollo i compiti del direttore di volo erano riassunti in una sola frase, \"Il direttore di volo pu\u00f2 intraprendere qualsiasi azione necessaria per la sicurezza dell'equipaggio e il successo della missione.\" Per l'Apollo 14, i direttori furono: Pete Frank (\"Orange team\"), Glynn Lunney (\"black team\"), Milt Windler (\"Maroon team\") e Gerry Griffin (\"Gold team\").\nPreparazione e addestramento.\nIl 6 agosto 1969 vennero annunciati gli equipaggi, principale e di riserva, sia per la missione Apollo 13 che per Apollo 14. Quest'ultima era programmata per essere effettuata nel luglio 1970, ma nel gennaio dello stesso anno, a causa dei tagli al budget del programma Apollo, che comportarono la cancellazione dell'Apollo 20, la NASA decise che ci sarebbero state solo due missioni lunari nel 1970, prospettando Apollo 13 per aprile e Apollo 14, probabilmente, per ottobre o novembre.\nL'indagine sull'incidente accorso ad Apollo 13 e che ne caus\u00f2 l'interruzione della missione e il rischioso rientro a Terra comport\u00f2 dei ritardi nella partenza di Apollo 14. Il 7 maggio 1970, l'amministratore della NASA Thomas Paine annunci\u00f2 che questa missione non sarebbe stata lanciata prima del 3 dicembre e la destinazione sarebbe stata quella inizialmente prevista, e non raggiunta, per Apollo 13. Con tale prospettiva, gli astronauti dell'Apollo 14 continuarono il loro addestramento. Il 30 giugno 1970, in seguito alla pubblicazione del rapporto sull'incidente e alla formulazione delle modifiche che si rendevano necessarie per rendere pi\u00f9 sicura la navetta, la NASA annunci\u00f2 che il lancio sarebbe stato posticipato a non prima del 31 gennaio 1971.\nQuindi, l'equipaggio dell'Apollo 14 ebbe la possibilit\u00e0 di addestrarsi insieme per 19 mesi dopo l'assegnazione alla missione, pi\u00f9 a lungo di qualsiasi altro equipaggio del programma fino a quel momento. Oltre al normale carico di lavoro di addestramento, gli astronauti dovettero supervisionare le modifiche al modulo di comando e servizio (CSM) apportate a seguito delle indagini dell'Apollo 13. In seguito Mitchell dichiar\u00f2: \"Ci siamo resi conto che se la nostra missione fosse fallita, se avessimo dovuto tornare indietro, quella sarebbe stata probabilmente la fine del programma Apollo. Non c'era modo che la NASA potesse sopportare due fallimenti di seguito. Abbiamo pensato che ci fosse un mantello pesante sulle nostre spalle per assicurarci di aver capito bene.\"\nPrima del mancato raggiungimento dell'obbiettivo da parte di Apollo 13, i pianificatori avevano proposto di far allunare Apollo 14 vicino al cratere Littrow, nel Mare Serenitatis, dove si riscontravano caratteristiche tali da farle ritenere di origine vulcaniche. Dopo il rientro dell'Apollo 13, fu deciso che il suo sito di atterraggio previsto, vicino al cratere Cone nella formazione Fra Mauro, fosse scientificamente pi\u00f9 interessante di Littrow. La formazione di Fra Mauro \u00e8 composta da materiale espulso dall'evento di impatto che form\u00f2 il Mare Imbrium e gli scienziati speravano di ottenerne dei reperti nei campioni prelevati in profondit\u00e0 sotto la superficie della Luna. Il cratere Cone fu il risultato di un impatto recente, profondo e abbastanza grande da aver strappato i detriti depositati dall'evento che gener\u00f2 Imbrium e che i geologi speravano di poter datare. L'atterraggio a Fra Mauro avrebbe, inoltre, consentito anche di effettuare la fotografia orbitale di un altro possibile sito di atterraggio futuro, l'altopiano Descartes, che diventer\u00e0 la destinazione di Apollo 16. Sebbene Littrow non sar\u00e0 mai visitato, un'area vicina, Taurus-Littrow, sar\u00e0 il sito di atterraggio dell'Apollo 17. Il sito di atterraggio definitivo deciso per l'Apollo 14 si trovava leggermente pi\u00f9 vicino al cratere Cone rispetto al punto designato per l'Apollo 13.\nIl cambio del sito di atterraggio da Littrow a Fra Mauro comport\u00f2 delle modifiche all'addestramento geologico dell'equipaggio di Apollo 14. Prima del cambio, gli astronauti erano stati condotti a visitare alcuni siti vulcanici sulla Terra; in seguito, visitarono i siti dei crateri, come il cratere Ries nella Germania occidentale e un cratere artificiale creato per l'addestramento degli astronauti nella Valle Verde dell'Arizona. L'efficacia dell'addestramento geologico \u00e8 stata limitata dalla mancanza di entusiasmo mostrata da Shepard, che deleg\u00f2 molte di queste attivit\u00e0 a Mitchell. Il geologo Harrison Schmitt riteneva che il comandante avesse altre priorit\u00e0 in mente, come superare un'assenza di dieci anni dal volo spaziale e garantire una missione di successo dopo il quasi disastro dell'Apollo 13.\nRoosa procedette ad un addestramento specifico per il periodo in cui sarebbe stato da solo in orbita lunare per cui era previsto che svolgesse alcune osservazioni della Luna e scattato delle fotografie. La sua formazione venne affidata al geologo Farouk El-Baz che si era occupato anche di addestrare il pilota del modulo di comando del primo equipaggio di Apollo 13, Ken Mattingly. I due uomini studiarono le mappe lunari che raffiguravano le aree che avrebbe sorvolato e, quando Shepard e Mitchell si trovavano ad eseguire delle prove di geologia sul campo, Roosa si trovava sopra di loro su un aereo a scattare fotografie del sito e fare osservazioni. El-Baz fece fare osservazioni a Roosa anche mentre si trovava in volo sul suo jet Northrop T-38 Talon a una velocit\u00e0 e un'altitudine che simulavano la velocit\u00e0 alla quale la superficie lunare sarebbe passata sotto lui una volta in orbita.\nUn altro problema che aveva segnato l'Apollo 13 era il cambio dell'equipaggio dell'ultimo minuto a causa dell'esposizione a malattie trasmissibili. Per prevenire un altro evento del genere, per l'Apollo 14 la NASA ha istituito quello che \u00e8 stato chiamato Flight Crew Health Stabilization Program. A partire da 21 giorni prima del lancio, l'equipaggio viveva negli alloggi del sito di lancio, il Kennedy Space Center (KSC) della Florida, con i contatti limitati ai loro coniugi, all'equipaggio di riserva, ai tecnici della missione e ad altri direttamente coinvolti nell'addestramento. A quegli individui sono stati effettuati esami fisici e vaccinazioni, e i movimenti dell'equipaggio sono stati limitati il pi\u00f9 possibile al KSC e nelle aree vicine.\nI moduli di comando e servizio furono consegnati a KSC il 19 novembre 1969; la tappa di salita della LM \u00e8 arrivata il 21 novembre con la tappa di discesa tre giorni dopo. Successivamente, sono proceduti il controllo, i test e l'installazione delle apparecchiature. La pila del veicolo di lancio, con la navicella in cima, \u00e8 stata srotolata da Vehicle Assembly Building al Pad 39A il 9 novembre 1970.\nComponenti.\nVeicolo spaziale.\nLa navicella spaziale Apollo utilizzata per la missione, consisteva in un modulo di comando (CM-110) e modulo di servizio (SM-110), denominati insieme CSM-110 e soprannominati \"Kitty Hawk\", e in un modulo lunare (LM-8), soprannominato \"Antares\". Roosa aveva scelto il nominativo del CSM a ricordo della citt\u00e0 del Carolina del Nord dove volarono per la prima volta i fratelli Wright. \"Antares\" era la stella, nella costellazione dello Scorpione, che gli astronauti del modulo lunare avrebbero usato per orientare il velivolo nella sua discesa verso la luna; questo nome era stato scelto da Mitchell. Inoltre, considerati parte del veicolo spaziale, erano il sistema di abbandono del lancio e l'adattatore veicolo spaziale/veicolo di lancio.\nLe modifiche apportate alla navicella spaziale tra Apollo 13 e 14 furono pi\u00f9 numerose rispetto alle missioni precedenti, non solo a causa dei problemi verificatesi di Apollo 13, ma anche per via delle attivit\u00e0 lunari pi\u00f9 estese pianificate per l'Apollo 14. L'incidente dell'Apollo 13 era stato causato da un'esplosione di un serbatoio di ossigeno conseguente al danneggiamento dell'isolamento del cablaggio elettrico avvenuto prima del lancio.\nCome risposta i tecnici avevano riprogettato i serbatoi e installato dei nuovi termostati. Venne, inoltre, aggiunta un terzo serbatoio, posto sul lato opposto rispetto agli altri due, dotata di una valvola che la potesse isolare in caso di emergenza e consentendogli di alimentare solo il sistema ambientale del modulo di comando. La sonda di quantit\u00e0 in ciascun serbatoio \u00e8 stata aggiornata utilizzando acciaio inossidabile al posto dell'alluminio.\nAnche il cablaggio elettrico venne riprogettato, rivestendolo in acciaio inossidabile. Le valvole di alimentazione dell'ossigeno delle celle a combustibile vennero rese in grado di isolare il cablaggio rivestito in teflon dall'ossigeno. La navicella spaziale e i sistemi di monitoraggio del controllo missione vennero modificati per fornire avvisi pi\u00f9 immediati e visibili delle anomalie. astronauti dell'Apollo 13 avevano sofferto di carenza di acqua e di energia dopo l'incidente, di conseguenza, una scorta di emergenza di 19 litri di acqua venne immagazzinata nel modulo di comando; una batteria di emergenza, identica a quelle che alimentavano lo stadio di discesa del modulo lunare, venne collocata ne modulo di servizio. Il modulo lunare venne modificato per rendere pi\u00f9 facile il trasferimento di energia da questo verso il modulo di comando.\nAltre modifiche inclusero l'installazione di deflettori nei serbatoi di propellente dello stadio di discesa del modulo lunare, in modo da impedire che la spia di allarme di carburante esaurito si accendesse prematuramente, come era accaduto sull'Apollo 11 e 12. Furono apportate anche alcune modifiche strutturali per accogliere l'equipaggiamento da utilizzare sulla superficie lunare, incluso il Modular Equipment Transporter.\nRazzo vettore.\nIl razzo vettore Saturno V utilizzato dalla missione Apollo 14 era desiganto SA-509 ed era simile a quelli usati dalle missioni da Apollo 8 a Apollo 13. Pesante chilogrammi, fu il veicolo pi\u00f9 pesante mai pilotato lanciato dalla NASA, chilogrammi pi\u00f9 pesante di quello che aveva mandato Apollo 13 nello spazio.\nPer risolvere il problema relativo al verificarsi dell'oscillazione pogo, che aveva provocato uno spegnimento anticipato del motore J-2 centrale sul secondo stadio dell'Apollo 13, vennero apportate alcune modifiche. Queste comprendevano un accumulatore di elio installato nella linea dell'ossigeno liquido (LOX) del motore centrale, un dispositivo di interruzione di riserva per lo stesso motore e una valvola di utilizzo del propellente a 2 posizioni semplificata su ciascuno dei cinque motori J-2.\n\"Modular Equipment Transporter\".\nIl \"Modular Equipment Transporter\" (MET) era un piccolo carro a due ruote, che venne utilizzato solo dalla missione Apollo 14, progettato per permettere agli astronauti di portare con s\u00e9 strumenti e attrezzature e immagazzinare campioni lunari, senza la necessit\u00e0 di trasportarli personalmente. Nelle successive missioni del programma Apollo \u00e8 stato sostituito dal \"Lunar Roving Vehicle\" (LRV) un veicolo a quattro ruote che poteva ospitare due astronauti.\nIl MET, quando utilizzato sulla superficie lunare, era lungo circa 220 centimetri, largo 99 centimetri e alto 81 centimetri. Aveva pneumatici di gomma pressurizzati di 10 centimetri di larghezza e 41 centimetri di diametro, contenenti azoto e gonfiati a circa . Questo fu il primo utilizzo di pneumatici sulla Luna, sviluppati dalla Goodyear vennero soprannominati XLT (\"Experimental Lunar Tyre\"). A pieno carico, il MET pesava circa 75 chilogrammi.\nLa missione.\nLancio e volo verso la Luna.\nLa missione Apollo 14 venne lanciata dal Complesso di lancio 39 del Kennedy Space Center in Florida alle 16:03:02 (21:03:02 UTC), il 31 gennaio 1971. Il decollo sub\u00ec un ritardo di 40 minuti e 2 secondi rispetto a quanto preventivato per via delle condizioni meteorologiche non ottimali, il primo ritardo riscontrato nei lanci delle missioni del programma Apollo. L'orario pianificato originale, le 15:23, era collocato all'inizio della finestra di lancio, lunga complessivamente poco meno di quattro ore; se Apollo 14 non fosse riuscito a decollare entro questo periodo, la missione sarebbe dovuta essere riprogrammata non prima del marzo seguente. Precedentemente, la missione Apollo 12 era decollata in condizioni di maltempo, venendo colpita due volte da un fulmine e in seguito a questo incidente, che comunque non compromise il successo del volo, le regole che sovrintendevano alla decisione di procedere con il decollo erano state inasprite. Tra i presenti ad assistere al lancio ve era il vicepresidente degli Stati Uniti Spiro Agnew e il principe di Spagna, il futuro re Juan Carlos I. La missione segu\u00ec una traiettoria verso la Luna pi\u00f9 veloce del previsto, cos\u00ec fu possibile recuperare il tempo perso durante in volo: poco pi\u00f9 di due giorni dopo il lancio i cronometri della missione vennero anticipati di 40 minuti e 3 secondi, in modo che gli eventi successivi si sarebbero svolti agli orari previsti dal piano di volo originale.\nDopo che la navicella spaziale ebbe raggiunto l'orbita terrestre, il terzo stadio del razzo vettore, l'S-IVB, venne spento e gli astronauti procedettero con i controlli i controlli del veicolo prima di riavviare il motore per essere immessi nella traiettoria di inserzione lunare (TLI) e quindi in rotta verso la Luna. Dopo la TLI, il modulo di comando e servizio si separ\u00f2 dall'S-IVB e Roosa inizi\u00f2 la manovra di trasposizione, che consisteva nel compiere un giro di 180\u00b0 per attraccare il modulo lunare, parcheggiato nell'S-IVB. Roosa, che aveva simulato la manovra molte volte, sperava di riuscire a compierla utilizzando la minor quantit\u00e0 di propellente possibile. Ma al momento in cui i due moduli erano abbastanza vicini, il meccanismo che avrebbe consentito l'aggancio non funzion\u00f2 a dovere. Nelle due ore successive vennero compiuti diversi tentati, mentre a Terra i controllori di missione discutevano sul problema e formulavano consigli. Se non si fosse riusciti a completare l'aggancio e l'estrazione del modulo lunare, non sarebbe stato possibile compiere l'allunaggio previsto e quindi la missione si sarebbe conclusa con un fallimento. Infine, il Controllo missione propose di riprovare con la sonda di aggancio retratta, sperando che il contatto attivasse i fermi. Questa azione funzion\u00f2 e, nel giro di un'ora, fu possibile estrarre correttamente il modulo lunare. Il terzo stadio del Saturno V, oramai inutile, venne inserito in una rotta che lo porter\u00e0 a schiantarsi sulla Luna tre giorni pi\u00f9 tardi, facendo s\u00ec che il sismometro posizionato sulla superficie lunare da parte dell'equipaggio dell'Apollo 12 registrasse vibrazioni per oltre tre ore.\nL'equipaggio, dunque, si prepar\u00f2 per il viaggio verso la sua destinazione principale, il cratere Fra Mauro. A 60 ore e 30 minuti dall'inizio della missione, Shepard e Mitchell entrarono nel modulo lunare per controllare i suoi sistemi. Due correzioni di rotta intermedie vennero eseguite durante il viaggio, grazie ad un'accensione del motore della durata di 10,19 secondi e una di 0,65 secondi.\nOrbita lunare e allunaggio.\nTrascorse 81 ore, 56 minuti e 40,70 secondi dall'inizio della missione, il 4 febbraio alle ore 1:59:43 EST, 06:59:43 UTC, si procedette ad una accensione di per 370,84 secondi del motore principale (SPS) del modulo di servizio affinch\u00e9 la navetta potesse inserirsi un'orbita lunare con un apolunio di 313\u00a0km e un perilunio di 107,6\u00a0km. Una seconda accensione, a 86:10:52 dall'inizio missione, corresse l'orbita portandola a 108,9\u00a0km per 16,9\u00a0km, in preparazione dello sgancio del modulo lunare \"Antares\" e il successivo allunaggio. Apollo 14 \u00e8 stata la prima missione in cui il modulo di comando e servizio si abbassava cos\u00ec tanto per facilitare la discesa del modulo lunare, sebbene era stato programmata la stessa manovra anche per Apollo 13 se l'incidente avvenuto non avesse costretto l'equipaggio ad interrompere la missione. La scelta di effettuare una tale manovra era stata fatta per aumentare l'autonomia del modulo lunare in volo, un fattore di sicurezza poich\u00e9 l'Apollo 14 doveva atterrare su terreni accidentati e cos\u00ec gli astronauti potevano disporre di maggior tempo per scegliere il luogo preciso dove allunare.\nDopo aver effettuato la separazione dal modulo di comando in orbita lunare, vennero riscontrati due seri problemi su \"Antares\". Innanzitutto, il computer inizi\u00f2 a ricevere un segnale di \"ABORT\" da un interruttore difettoso. Nel centro di controllo missione, gli specialisti ipotizzarono che il computer potesse ottenere letture errate come questa, se una minuscola sfera derivante dalle saldature si fosse staccata e fluttuasse tra l'interruttore e il contatto, chiudendo il circuito. Una soluzione immediata, ottenuta spingendo il pannello vicino all'interruttore, sembr\u00f2 funzionare nell'immediato, ma subito dopo il circuito si richiuse. Se il problema si fosse ripresentato dopo l'accensione del motore di discesa, il computer avrebbe pensato che il segnale fosse reale e avrebbe avviato la sequenza di auto-interruzione, facendo s\u00ec che il modulo di risalita del LM si separasse da quello di discesa e quindi riguadagnasse l'orbita. La NASA e la squadra di progettisti del software del Massachusetts Institute of Technology si consultarono per trovare una soluzione. La soluzione fu quella di far credere al computer che fosse gi\u00e0 avvenuta l'interruzione della discesa e che quindi avrebbe dovuto ignorare i segnali automatici eventualmente in arrivo, non impedendo comunque agli astronauti di pilotare la navicella e anche se si fosse reso necessario procedere con un'interruzione voluta, questi avrebbero potuto avviarla manualmente. Mitchell inser\u00ec la modifica del software pochi minuti prima dell'accensione programmata.\nUn secondo problema si verific\u00f2 durante la discesa, quando il radar di atterraggio del modulo lunare non riusc\u00ec ad agganciarsi automaticamente alla superficie lunare, privando il computer di navigazione di informazioni vitali sull'altitudine del veicolo e sulla velocit\u00e0 di discesa verticale. Dopo che gli astronauti azionarono manualmente l'interruttore del radar di atterraggio, l'unit\u00e0 inizi\u00f2 ad acquisire correttamente un segnale quando erano ad oramai metri dalla superficie della Luna. Le regole della missione richiedevano un'interruzione se il radar di atterraggio fosse inservibile a metri, anche se Shepard avrebbe potuto provare ad atterrare senza di esso. Con il radar di atterraggio operativo, Shepard pilot\u00f2 il modulo lunare verso un punto che fu il pi\u00f9 vicino nei confronti di quello atteso rispetto a tutte e sei le missioni che atterrarono sulla Luna.\nSulla Luna.\nAppena messo piede sulla superficie lunare, Shepard dichiar\u00f2: \"\u00c8 stata una lunga strada, ma siamo qui.\". Tra le varie apparecchiature scientifiche, gli astronauti ebbero a disposizione:\nLe attivit\u00e0 svolte nei pressi del modulo lunare vennero trasmesse in televisione sulla Terra, sebbene l'immagine fosse peggiorata verso la conclusione dell'EVA. Mitchell posizion\u00f2 i cavi dei geofoni dell'ASE, srotolando e posizionando le due linee di 94 metri che partivano dalla stazione centrale dell'ALSEP. Quindi azion\u00f2 gli esplosivi con i quali vennero prodotte delle vibrazioni che, misurate, avrebbero consentito agli scienziati sulla Terra di ottenere informazioni sulla profondit\u00e0 e sulla composizione della regolite lunare. Dei 21 esplosivi collocati, cinque non fu possibile farli detonare. Sulla via del ritorno al modulo lunare, gli astronauti raccolsero e documentarono campioni lunari e scattarono fotografie dell'area. La prima attivit\u00e0 extraveicolare dur\u00f2 4 ore, 47 minuti e 50 secondi e per la maggior parte del tempo gli astronauti furono impegnati con l'installazione dei citati esperimenti e strumenti.\nGli astronauti erano rimasti sorpresi dal terreno ondulato, in quanto si aspettavano uno pi\u00f9 pianeggiante nei pressi dell'area dell'atterraggio; ci\u00f2 rappresent\u00f2 una difficolt\u00e0 per la seconda attivit\u00e0 extraveicolare. La seconda escursione ebbe come m\u00e8ta il raggiungimento del perimetro superiore del cratere Cone, caratterizzato da un diametro di circa 300 metri ed una profondit\u00e0 di 40. Da detto perimetro dovevano prelevare diversi campioni di roccia lunare. Gli astronauti non furono comunque in grado di raggiungere la m\u00e8ta. Per la prima volta veniva infatti utilizzato il \"Modular Equipment Transporter\" (MET); fu un vero e proprio fallimento, in quanto non fu quasi possibile muovere il veicolo che sprofondava continuamente nella polvere lunare. Inoltre, i crateri che Shepard e Mitchell avevano pianificato di utilizzare come punti di riferimento per la navigazione, sembravano molto diversi rispetto alle mappe che possedevano realizzate in base agli scatti ottenuti dall'alto dall'orbita lunare. Inoltre, sovrastimarono costantemente la distanza percorsa; il controllo missione e il CAPCOM, Fred Haise, non erano in grado di vedere ci\u00f2 che succedeva durante l'escursione poich\u00e9 la telecamera era rimasta vicino al modulo lunare, ma si preoccupavano del tempo che trascorreva e del respiro pesante e del ritmo cardiaco accelerato dei due astronauti. Essi superarono una cresta che si aspettavano fosse il bordo del cratere per poi scoprire che c'era altra strada da fare. Sebbene Mitchell sospettasse fortemente che il bordo fosse nelle vicinanze, si ritrovarono fisicamente esausti per lo sforzo e furono consigliati da Haise di campionare le rocce di dove si trovavano e quindi iniziare a fare ritorno al modulo lunare. Un'analisi successiva, effettuata utilizzando le immagini che avevano preso, ha determinato che si trovavano a circa 20 metri dal bordo del cratere. Le immagini del \"Lunar Reconnaissance Orbiter\" (LRO) hanno mostrato le tracce degli astronauti mentre il MET era arrivato a 30 metri dal bordo. Le difficolt\u00e0 affrontate da Shepard e Mitchell dimostrarono la necessit\u00e0 di poter disporre di un mezzo di trasporto sulla superficie lunare dotato di un sistema di navigazione, una necessit\u00e0 che venne soddisfatta dall'introduzione del \"Lunar Roving Vehicle\", gi\u00e0 progettato per volare sulla missione Apollo 15. La seconda EVA venne conclusa con un'azione spettacolare: Shepard tir\u00f2 fuori due palline da golf e le lanci\u00f2, utilizzando una piccola asta, per diverse centinaia di metri. Lui stesso lo comment\u00f2 con \"Miles and miles and miles\". Cos\u00ec Shepard, oltre ad essere il primo americano nello spazio, ebbe pure il primato di essere il primo, nonch\u00e9 l'unico giocatore di golf sulla Luna.\nCampioni lunari.\nApollo 14 riport\u00f2 sulla Terra complessivamente 43 kg di rocce lunari o campioni della superficie. La maggior parte furono brecce, ovvero rocce composte da frammenti di altre rocce pi\u00f9 antiche. Le brecce si formarono quando il calore e la pressione dei meteoriti fusero insieme piccoli frammenti di roccia. Vennero raccolti anche alcuni basalti sotto forma di clasti (frammenti) in breccia, generalmente pi\u00f9 ricchi di alluminio e, in taluni casi, anche pi\u00f9 ricchi di potassio rispetto a quelli recuperati in altre missioni. La maggior parte dei basalti lunari raccolti durante le missioni del programma Apollo si formarono da 3,0 a 3,8 miliardi di anni fa. I basalti dell'Apollo 14, invece, vantano una formazione che va dai 4,0 a 4,3 miliardi di anni fa.\nNel gennaio 2019, una ricerca ha mostrato che il campione lunare 14321, soprannominato \"Big Bertha\", del peso di g, possiede caratteristiche che lo rendono probabilmente un meteorite terrestre. Su di esso \u00e8 stato riscontrata la presenza di granito e quarzo, entrambi comuni sulla Terra ma che si trovano molto raramente sulla Luna. Per trovare l'et\u00e0 del campione, il gruppo di ricerca della \"Curtin University\" ha esaminato frammenti di zircone incorporati nella sua struttura. \"Determinando l'et\u00e0 dello zircone trovato nel campione, siamo stati in grado di individuare l'et\u00e0 della roccia ospite a circa quattro miliardi di anni, rendendola simile alle rocce pi\u00f9 antiche della Terra\", ha confermato il ricercatore Alexander Nemchin, aggiungendo che \"la chimica dello zircone in questo campione \u00e8 molto diversa da quella di ogni altro granello di zircone mai analizzato nei campioni lunari, e notevolmente simile a quella degli zirconi trovati sulla Terra\". Ci\u00f2 potrebbe significare che \"Big Bertha\" possa essere il primo meteorite terrestre scoperto e la pi\u00f9 antica roccia terrestre conosciuta.\nOperazioni in orbita lunare.\nRoosa trascorse quasi due giorni da solo a bordo del modulo di comando \"Kitty Hawk\", eseguendo il primo programma intensivo di osservazione scientifica dall'orbita lunare, gran parte del quale previsto inizialmente per la missione Apollo 13. Dopo che \"Antares\" si era separato e i due astronauti a bordo avevano iniziato i preparativi per l'allunaggio, Roosa esegu\u00ec un'accensione del motore SPS per portare la navetta su di un'orbita di circa 110 km.\nRoosa scatt\u00f2 molte foto dall'orbita lunare. La fotocamera topografica lunare (\"Lunar Topographic Camera\"), nota anche come fotocamera Hycon, avrebbe dovuto essere utilizzata per riprendere la superficie, incluso il sito dell'altopiano Descartes considerato come obbiettivo per Apollo 16, ma presto si guast\u00f2 l'otturatore che Roosa non riusc\u00ec a riparare nonostante il considerevole aiuto da parte del centro di controllo missione di Houston. Nonostante ci\u00f2, Roosa fu in grado di ottenere fotografie dell'altopiano Descartes con una fotocamera Hasselblad e confermare che si trattava di un luogo adatto ad un allunaggio. Roosa utilizz\u00f2 tale macchina anche per scattare fotografie del punto di impatto dell'S-IVB dell'Apollo 13 vicino al cratere Lansberg. Dopo la missione, venne ritrovato un minuscolo pezzo di alluminio che contamina il circuito di controllo dell'otturatore, la causa del malfunzionamento dell'otturatore.\nRoosa fu in grado di vedere durante l'orbita 17 il sole che splendeva sul modulo lunare \"Antares\" e di vedere la sua lunga ombra sulla superficie lunare; durante l'orbita 29 pot\u00e9 vedere il sole che si rifletteva sull'ALSEP. Scatt\u00f2 anche fotografie astronomiche, del Gegenschein e del punto di Lagrange del sistema Sole-Terra che si trova oltre la Terra (L2), testando la teoria secondo cui il Gegenschein \u00e8 generato dalle riflessioni di particelle in L2. Eseguendo l'esperimento radar bistatico, focalizz\u00f2 anche i trasmettitori VHF e banda S del modulo di comando sulla Luna in modo che rimbalzassero e fossero rilevati sulla Terra nel tentativo di conoscere meglio la profondit\u00e0 della regolite lunare.\nRitorno ed atterraggio.\nLo stadio di ascesa di \"Antares\" con i due astronauti a bordo, decoll\u00f2 dalla Luna alle 13:48:42 EST (18:48:42 UTC) del 6 febbraio 1971. Dopo aver effettuato il primo \"rendezvous\" diretto (alla prima orbita) di una missione di atterraggio lunare, l'attracco ebbe luogo un'ora e 47 minuti dopo. Nonostante le preoccupazioni conseguenti alle difficolt\u00e0 di attracco riscontrate all'inizio della missione, questo avvenne con successo al primo tentativo, sebbene il sistema di guida del modulo lunare, utilizzato per la navigazione, si sia bloccato appena prima che le due navette si congiungessero. Dopo che l'equipaggio, l'equipaggiamento e i campioni lunari furono trasferiti sul modulo di comando \"Kitty Hawk\", lo stadio di ascesa fu espulso per poi schiantarsi sulla Luna, producendo onde sismiche captate dai sismometri posti sulla superficie.\nIl 6 febbraio alle ore 20:39:04 (7 febbraio alle 01:39:04 UTC) venne acceso il motore per 350,8 secondi, durante la 34\u00b0 rivoluzione lunare, per inserire la navetta in una traiettoria che l'avrebbe riportata sulla Terra. Durante il viaggio, vennero eseguiti due test dell'impianto di ossigeno, uno per garantire il corretto funzionamento del sistema in caso di basse densit\u00e0 del gas nei serbatoi, il secondo per far funzionare il sistema ad una portata elevata, come sarebbe stato necessario per realizzare l'attivit\u00e0 extraveicolare in volo per la successiva missione Apollo 15 e per quelle seguenti. Inoltre, venne svolto un test di navigazione per simulare un ritorno sulla Terra in caso di perdita delle comunicazioni. Tutti questi test ebbero successo. Durante i periodi di riposo, Mitchell condusse esperimenti ESP senza che la NASA ne fosse a conoscenza e senza l'approvazione dell'ente spaziale, tentando di inviare immagini di carte che aveva portato con s\u00e9 a quattro persone sulla Terra. Dopo la missione afferm\u00f2 che due dei quattro avevano ottenuto 51 risultati esatti su 200, mentre il caso avrebbe previsto 40. L'ultima sera nello spazio, l'equipaggio condusse una conferenza stampa, con domande sottoposte in anticipo alla NASA e lette agli astronauti dal CAPCOM.\nIl modulo di comando \"Kitty Hawk\" ammar\u00f2 nell'Oceano Pacifico meridionale il 9 febbraio 1971 alle 21:05 UTC, a circa chilometri a sud delle Samoa americane a soli 7 chilometri dalla portaerei di recupero \"USS New Orleans\". La capsula fall\u00ec di soli 1,1 chilometri il punto preventivamente calcolato, fatto che rappresent\u00f2 l'atterraggio pi\u00f9 preciso di tutte le missioni del programma Apollo. Come per l'equipaggio di Apollo 11 e Apollo 12, dopo l'atterraggio Shepard, Roosa e Mitchell dovettero indossare delle particolari tute di protezione e per 16 giorni vennero sottoposti a quarantena per prevenire eventuali contaminazioni da microorganismi lunari. Gli astronauti dell'Apollo 14 furono gli ultimi esploratori lunari a dover essere sottoposti a tale procedura, poich\u00e9 si era oramai constata l'assenza di una tale evenienza.\nImportanza per il programma Apollo.\nFino a questo momento, Apollo 14 rappresent\u00f2 la missione pi\u00f9 importante dal punto di vista scientifico. Le pietre lunari, in complesso del peso di 42,9\u00a0kg, fornirono importanti informazioni per stabilire l'et\u00e0 della Luna. Pure gli strumenti posizionati nei pressi della zona di allunaggio contribuirono alla fornitura di dati di alto valore scientifico. Ad esempio si constat\u00f2, grazie agli strumenti sismici installati, che la maggior parte dei terremoti lunari avvengono quando la Luna si trova nel punto pi\u00f9 vicino alla Terra durante la sua orbita, cio\u00e8 nel punto in perigeo. Solo grazie al successo di questa missione si poterono programmare ed eseguire le future Apollo 15, 16 e 17.\nNote della missione.\nUna citazione particolare deve essere aggiunta per il fatto che gli astronauti, prima di iniziare la loro missione, ebbero una fase di allenamento, un cosiddetto field training nel N\u00f6rdlinger Ries in Germania. La zona \u00e8 particolarmente ricca di cave e composta in gran parte da roccia del tipo Suevit. Cos\u00ec questa zona si adatta per la sua particolare similitudine con la superficie lunare. Come piccolo gesto di ringraziamento la NASA regal\u00f2 nel 1972 alla citt\u00e0 di N\u00f6rdlingen una pietra lunare prelevata con la missione di Apollo 16. Tale pietra pu\u00f2 essere ammirata nel museo del cratere Ries di detta citt\u00e0.\nUn'ultima citazione particolare merita il fatto del tutto anomalo che gli astronauti Mitchell e Shepard furono gli unici ad aumentare di peso durante il volo nello spazio."}
{"id": "111251", "revid": "1573940", "url": "https://it.wikipedia.org/wiki?curid=111251", "title": "Semenenra", "text": "Biografia.\nSovrano noto solamente per il Canone Reale e per una testa d'ascia bronzea, conservata al Petrie Museum di Londra (UC30079) che reca graffito il suo nome.\nLo storico Kim Ryholt nella sua opera sul secondo periodo intermedio colloca questo sovrano nella XVI dinastia."}
{"id": "111252", "revid": "125479283", "url": "https://it.wikipedia.org/wiki?curid=111252", "title": "Apollo 15", "text": "Apollo 15 \u00e8 stata la nona missione spaziale con equipaggio del programma Apollo dell'agenzia statunitense NASA e la quarta ad allunare. \u00c8 stata la prima missione di tipo J, ovvero di quel gruppo di missioni che prevedevano un soggiorno pi\u00f9 lungo sulla Luna e una maggiore attenzione all'attivit\u00e0 scientifica. Apollo 15 \u00e8 stata anche la prima a utilizzare il rover lunare.\nLa missione ebbe inizio il 26 luglio 1971 e si concluse il 7 agosto; l'esplorazione della superficie lunare si svolse tra il 30 luglio e il 2 agosto. Il comandante David Scott e il pilota del modulo lunare James Irwin scesero vicino alla rima di Hadley ed esplorarono i dintorni grazie all'utilizzo del \"rover\", che permise loro di viaggiare pi\u00f9 lontano dal modulo lunare rispetto a quanto fosse stato possibile nelle precedenti missioni. Gli astronauti trascorsero 18 ore e mezza in attivit\u00e0 extraveicolare (EVA) sulla superficie lunare, durante le quali raccolsero 77\u00a0kg di materiale.\nNegli stessi momenti, il pilota del modulo di comando Alfred Worden rimaneva in orbita lunare in attesa dei colleghi, gestendo i sensori posti nel vano scientifico del modulo di servizio. Questi strumenti permisero di raccogliere dati sulla Luna e sul suo ambiente utilizzando una telecamera panoramica, uno spettrometro a raggi gamma e una telecamera per mappatura, un altimetro laser, uno spettrometro di massa e un satellite artificiale che venne rilasciato in orbita lunare prima di ripartire verso la Terra. Dopo che il modulo lunare si fu ricongiunto con il modulo di comando, il motore di quest'ultimo venne acceso per fare ritorno verso la Terra. Durante il tragitto, Worden esegu\u00ec la prima passeggiata nello spazio profondo. La missione Apollo 15 ammar\u00f2 in sicurezza il 7 agosto, nonostante il mancato dispiegamento di uno dei suoi tre paracadute.\nLa missione raggiunse i suoi obiettivi, ma fu segnata da un evento negativo accaduto l'anno successivo, quando emerse che l'equipaggio aveva trasportato cartoline postali non autorizzate sulla superficie lunare, alcune delle quali poi vendute da un rivenditore di francobolli della Germania Ovest. I membri dell'equipaggio furono rimproverati per l'azione e non volarono pi\u00f9 nello spazio. L'Apollo 15 \u00e8 anche ricordata per aver trovato la Roccia della genesi e per l'uso da parte di Scott di un martello e di una piuma per convalidare la teoria della caduta dei gravi di Galileo Galilei secondo cui, in assenza di resistenza dell'aria, gli oggetti cadono alla stessa velocit\u00e0 a causa della forza di gravit\u00e0.\nContesto.\nNel 1962 la NASA aveva sottoscritto un contratto per la fornitura di quindici razzi Saturn V per il perseguimento dell'obiettivo del programma Apollo di compiere un allunaggio entro la fine degli anni sessanta; allora nessuno poteva prevedere quante missioni sarebbero state necessarie. Dal momento che il traguardo venne raggiunto nel 1969 con il sesto Saturn V che port\u00f2 nello spazio la missione Apollo 11, rimasero nelle disponibilit\u00e0 della NASA altri nove razzi che avrebbero potuto consentire, quindi, di totalizzare dieci allunaggi. Era stato previsto, inoltre, di realizzare una versione pi\u00f9 pesante ed evoluta della navicella spaziale Apollo da utilizzare nelle ultime cinque missioni (Apollo 16-20). Il rinnovato modulo lunare sarebbe stato in grado di funzionare fino a 75 ore e trasportare un rover sulla superficie della Luna. Il modulo di servizio avrebbe ospitato una serie di esperimenti da eseguire in orbita lunare per raccogliere dati sulla Luna. Nel piano originale, Apollo 15 avrebbe dovuto essere l'ultima delle missioni non estese e sarebbe dovuta atterrare nel cratere Censorinus. Tuttavia, in conseguenza di preannunciati tagli al bilancio, nel settembre 1970, la NASA annull\u00f2 tre missioni. Apollo 15 fu quindi riprogrammata come la prima delle missioni estese (note come \"missioni J\" e che sarebbero state tre in totale) e il sito di allunaggio venne spostato in prossimit\u00e0 del Mons Hadley, inizialmente prescelto per Apollo 19.\nInformazioni generali.\nEquipaggio.\nLa composizione degli equipaggi venne resa nota al pubblico dalla NASA il 26 marzo 1970, poco prima del lancio di Apollo 13. Per il comandante David Scott si trattava del terzo volo nello spazio, dopo le missioni Gemini 8 e Apollo 9. Per Alfred Worden, pilota del modulo di comando e James Irwin, pilota del modulo lunare, si trattava della prima esperienza nello spazio. I tre erano membri dell'aeronautica militare americana.\nEquipaggio di riserva.\nAnche il comandante di riserva Richard Gordon aveva esperienza nello spazio, avendo volato su Gemini 11 e come pilota del modulo di comando di Apollo 12 (missione che port\u00f2 Conrad e Bean sulla Luna). Nel piano di rotazione degli equipaggi adottato alla NASA, i membri dell'equipaggio di riserva avrebbero costituito l'equipaggio principale della terza missione successiva, in questo caso Apollo 18. Poich\u00e9 questa era gi\u00e0 stata cancellata a settembre del 1970, la speranza di poter volare verso la Luna per Gordon, Brand e Schmitt - che per l'appunto componevano l'equipaggio di riserva - divenne minima. Infatti l'unico che visse quest'esperienza fu Schmitt, che partecip\u00f2 quale scienziato-astronauta ad Apollo 17.\nEquipaggio di supporto.\nPer ogni missione dei programmi Mercury e Gemini veniva nominato un equipaggio principale e uno di riserva. Per il programma Apollo venne aggiunta una terza squadra di astronauti, conosciuta come equipaggio di supporto (\"Support Crew\"). A questi veniva demandata la stesura del piano di volo, delle liste di controllo e le procedure di base della missione; era inoltre loro responsabilit\u00e0 assicurarsi che gli astronauti dell'equipaggio principale e di riserva fossero informati di eventuali modifiche. L'equipaggio di supporto aveva inoltre il compito di sviluppare le procedure (con particolare attenzione alle situazioni di emergenza) che sarebbero state sottoposte agli altri due equipaggi nelle fasi di preparazione nei simulatori. L'equipaggio di supporto dell'Apollo 15 era composto dagli astronauti Joseph Allen, Robert Parker e da Karl Henize. Tutti e tre erano scienziati-astronauti facenti parte del sesto gruppo di selezione della NASA del 1967, poich\u00e9 l'equipaggio principale sentiva di aver bisogno di maggiore assistenza nelle attivit\u00e0 scientifiche rispetto a quelle di pilotaggio. Nessuno dell'equipaggio di supporto avrebbe avuto l'occasione di partecipare a successive missioni del programma Apollo (avrebbero partecipato invece alle successive missioni dello Space Shuttle).\nControllo missione.\nI direttori di volo dell'Apollo 15 furono i seguenti:\nDurante le missioni Apollo i radiofonisti di contatto (CAPCOM), che mantenevano le comunicazioni tra l'equipaggio nello spazio e il centro di controllo missione a Terra, furono sempre colleghi degli astronauti, per Apollo 15 si alternarono Allen, Brand, Gordon Fullerton, Gordon, Henize, Edgar Mitchell, Parker, Schmitt e Alan Shepard.\nEmblema.\nL'emblema della missione Apollo 15 riprendeva temi cari all'Air Force, in un tributo dell'equipaggio alla forza armata in cui prestava servizio, proprio come era accaduto per l'emblema dell'Apollo 12 che richiamava la marina statunitense. Venne disegnato dallo stilista italiano Emilio Pucci, a cui venne commissionato direttamente dagli ingegneri della NASA. Nell'emblema sono raffigurati tre uccelli stilizzati, a rappresentare i tre membri dell'equipaggio, che sorvolano il sito di allunaggio previsto per la missione, la Rima Hadley. A tal proposito, l'astronauta dell'Apollo 15 Alfred Worden ha affermato che \u00abl'emblema [...] \u00e8 stato disegnato essenzialmente [da] Emilio Pucci. Ricordo che era ingegnere aeronautico e che amava volare...\u00bb Gli uccelli sono seguiti dal numero romano XV, nascosto nei contorni enfatizzati di alcuni crateri dopo che la NASA aveva richiesto che il numero della missione fosse riportato in numeri arabi. Il tutto \u00e8 contornato da un cerchio di colore rosso, seguito da una fascia bianca in cui sono stati riportati la denominazione della missione e i cognomi dei membri dell'equipaggio e, infine, da un bordo blu. Sempre Worden afferm\u00f2 che a ogni uccello raffigurato nell'emblema sarebbe corrisposto un membro dell'equipaggio: quello bianco era il suo corrispettivo (ed era posizionato in alto in quanto pilota del modulo di comando), a Scott corrispondeva quello blu e a Irwin quello rosso. I colori corrispondevano anche a quelli delle Chevrolet Corvette guidate dagli astronauti al \"Kennedy Space Center\", quando furono fotografati per l'edizione dell'11 giugno 1971 della rivista \"Life\".\nPreparazione.\nPianificazione della missione.\nAll'inizio del gennaio del 1970, ancor prima di rendere nota la composizione dell'equipaggio dell'Apollo 15, quella che avrebbe dovuto essere l'ultima missione del programma, Apollo 20, venne cancellata per ragioni di costo. A settembre dello stesso anno per lo stesso motivo fu deciso di cancellare due ulteriori missioni, cio\u00e8 le attivit\u00e0 originariamente previste per Apollo 15, nonch\u00e9 Apollo 19. I rimanenti tre voli dal 16 al 18 vennero dunque rinumerati da 15 a 17. La missione Apollo 15 fu quindi riorganizzata come una missione del tipo \"J\", con attivit\u00e0 scientifica avanzata. Il modulo lunare LM-10 aveva subito diversi miglioramenti rispetto a quello utilizzato nella missione precedente e avrebbe consentito una permanenza pi\u00f9 lunga sulla superficie della Luna. Inoltre, sarebbe stato possibile trasportare un rover (denominato Lunar Roving Vehicle, LRV). I miglioramenti apportati ai sistemi di sopravvivenza delle tute spaziali (PLSS), inoltre, avrebbero permesso agli astronauti di rimanere pi\u00f9 tempo all'esterno dell'abitacolo e dunque di coprire maggiori distanze sulla superficie lunare. Il modulo lunare fu battezzato \"Falcon\" (Falcone), mentre al modulo di comando CSM-112 fu assegnato il nome dell'imbarcazione dell'esploratore James Cook, \"Endeavour\". In tale occasione la NASA utilizz\u00f2, oltre alla grafia inglese, anche quella americana (\"Endeavor\"). Le singole unit\u00e0 del razzo Saturn V, numero AS-510, vennero trasportate a Cape Kennedy tra i mesi di maggio e luglio del 1970. L'11 maggio 1971 fu terminato l'assemblaggio delle stesse e il razzo venne trasportato fino alla rampa di lancio 39-A.\nDurante la missione collaborarono nel ruolo di radiofonista di contatto (Capcom) i membri dell'equipaggio di riserva Gordon, Brand e Schmitt, e quelli dell'equipaggio di supporto Allen, Henize e Parker, nonch\u00e9 gli astronauti di Apollo 14 Alan Shepard ed Edgar Mitchell, senza tralasciare l'astronauta del settimo gruppo Gordon Fullerton. Quest'ultimo era uno dei sette astronauti che, ad agosto del 1969, erano passati dall'aeronautica militare americana (US Air Force) alla NASA, dato che l'Air Force aveva deciso di abbandonare il proprio programma spaziale con equipaggio, denominato Manned Orbiting Laboratory (MOL) che non fu mai realizzato nella forma prevista.\nAddestramento geologico.\nHarrison Schmitt e altri scienziati-astronauti sostenevano la necessit\u00e0 di una maggior attenzione alla ricerca scientifica nelle missioni lunari del programma Apollo. Spesso queste richieste suscitarono disinteresse negli altri astronauti o furono giudicate non prioritarie. Schmitt si rese conto che era necessario che vi fosse un insegnante esperto che entusiasmasse gli astronauti e contatt\u00f2 il geologo Leon Silver, che poi present\u00f2 al comandante dell'Apollo 13, Jim Lovell e al suo pilota di modulo lunare, Fred Haise. I due astronauti si dimostrarono interessati a compiere una prova sul campo con Silver e cos\u00ec la geologia divenne una parte significativa del loro addestramento. Inoltre, il geologo Farouk El-Baz si occup\u00f2 di addestrare il pilota del modulo di comando, Ken Mattingly, affinch\u00e9 potesse compiere osservazioni pianificate dall'orbita lunare. Le abilit\u00e0 acquisite dall'equipaggio rimasero per lo pi\u00f9 inutilizzate, a causa dell'esplosione che danneggi\u00f2 la navetta e che caus\u00f2 l'interruzione della missione. Anche il pilota del modulo lunare della successiva missione Apollo 14, Stuart Roosa, mostr\u00f2 interesse nella fase di preparazione in geologia, a differenza del comandante della missione, Alan Shepard.\nEssendo gi\u00e0 stati addestrati nella conduzione della navicella spaziale Apollo, avevando servito come equipaggio di riserva dell'Apollo 12, gli astronauti di Apollo 15, Scott, Worden e Irwin, poterono dedicare pi\u00f9 tempo del loro addestramento nella geologia. Scott voleva fortemente che la missione riportasse sulla Terra la massima quantit\u00e0 di dati scientifici possibili e, di conseguenza, si incontr\u00f2 nel 1970 con Silver per iniziare a pianificare l'addestramento sulla geologia lunare. La nomina di Schmitt come pilota del modulo lunare nell'equipaggio di riserva gener\u00f2 competizione tra l'equipaggio principale e quello di riserva. La svolgimento di una missione di tipo J, con un'attivit\u00e0 scientifica potenziata sulla superficie lunare e l'utilizzo del \"rover\" per gli spostamenti, avrebbe comportato una maggiore complessit\u00e0 nelle comunicazioni tra il centro di controllo missione e gli astronauti e per ovviare a ci\u00f2 si procedette con la costruzione in Australia della Honeysuckle Creek Tracking Station.\nGli addestramenti geologici sul campo si svolsero con una frequenza di circa un appuntamento al mese per i complessivi 20 mesi di addestramento dell'equipaggio. Inizialmente Silver port\u00f2 comandanti e piloti del modulo lunare in alcuni siti di rilevanza geologica in Arizona e nel Nuovo Messico. Avvicinandosi alla data del lancio, gli addestramenti si fecero sempre pi\u00f9 realistici: gli equipaggi indossavano modelli degli zaini che avrebbero avuto sulla Luna e comunicavano usando le ricetrasmettenti con un CAPCOM, quest'ultimo accompagnato da un geologo che non aveva familiarit\u00e0 con l'area e che quindi doveva affidarsi alle descrizioni degli astronauti per interpretare i risultati, familiarizzando con i membri dell'equipaggio e con le loro descrizioni.\nNel frattempo Worden trascorse gran parte del suo tempo presso le strutture nordamericane della Rockwell a Downey, in California, dove veniva costruito il modulo di comando e servizio (CSM). Fu l\u00ec che intraprese la sua formazione in geologia, in modo diverso rispetto ai suoi colleghi. Lavorando con El-Baz, studi\u00f2 infatti mappe e fotografie dei crateri che avrebbe osservato dall'orbita mentre gli altri membri dell'equipaggio avrebbero esplorato la superficie lunare. El-Baz lo istru\u00ec su come descrivere le caratteristiche lunari in modo tale da risultare utile agli scienziati che avrebbero ascoltato le sue trasmissioni sulla Terra.\nScelta del sito di allunaggio.\nLa decisione di allunare a Hadley venne presa nel settembre del 1970. Il comitato preposto alla scelta aveva ristretto le opzioni a due possibili siti: la rima di Hadley, una profonda frattura posta ai margini del Mare Imbrium vicino ai Montes Apenninus, o il cratere Marius, vicino a gruppo di cupole basse, probabilmente di origine vulcanica. Sebbene la decisione finale non spettasse al comandante della missione, la sua opinione aveva sempre una grande influenza; per Scott Hadley \u00abpossedeva una maggiore variet\u00e0\u00bb. Dichiar\u00f2, inoltre, che \u00abc'\u00e8 una certa qualit\u00e0 intangibile che guida lo spirito dell'esplorazione e sento che Hadley la possiede. Inoltre sembra un bel posto e quando le cose sembrano buone, abitualmente lo sono\u00bb. La decisione venne presa sebbene alla NASA mancassero immagini ad alta risoluzione del sito di atterraggio, che non ne erano state ancora fatte poich\u00e9 era considerato un sito troppo accidentato perch\u00e9 potesse essere scelto in una delle missioni Apollo di tipo H - come avrebbe dovuto essere Apollo 15. La vicinanza dei Montes Apenninus al sito di Hadley richiedeva una traiettoria di discesa nell'atterraggio di 26 gradi, molto pi\u00f9 ripida rispetto ai 15 gradi che avevano caratterizzato i precedenti allunaggi.\nMezzi e strumentazione.\nNavetta spaziale.\nL'Apollo 15 utilizz\u00f2 il modulo di comando e servizio CSM-112, al quale era stato assegnato il codice di chiamata \"Endeavour\", dalla nome della nave oceanografia HMS \"Endeavour\", con cui James Cook condusse l'esplorazione dell'Oceania. Come la HMS \"Endeavour\" fu la prima missione navale condotta a scopo puramente scientifico, cos\u00ec Apollo 15 sarebbe stata la prima a essere condotta con una forte enfasi sul ritorno scientifico della missione, nelle parole del capitano Scott. Il modulo lunare LM-10 ricevette il codice di chiamata \"Falcon\", dalla mascotte dell'United States Air Force Academy. L'Apollo 15 trasport\u00f2 con s\u00e9 durante il volo un piccolo pezzo di legno dalla nave di Cook, mentre sul \"Falcon\" vennero trasportate due piume di falco in riconoscimento del servizio nell'Aeronautica prestato dai membri dell'equipaggio.\nSi ebbero alcuni problemi con la strumentazione scientifica alloggiata nella stiva del modulo di servizio. Alcuni strumenti giunsero in ritardo e alcuni direttori scientifici o altri rappresentanti della NASA chiesero di apportare piccole modifiche o di svolgere ulteriori test. Alcuni problemi di carattere meccanico derivarono dal fatto che gli strumenti erano stati progettati per funzionare nello spazio, ma dovevano essere testati sulla superficie della Terra. Come conseguenza, strumenti come i bracci da 7,5 metri impiegati dagli spettrometri di massa e di raggi gamma, che furono testati solo utilizzando apparecchiature che cercavano di imitare l'ambiente spaziale, manifestaorno dei malfunzionamenti nello spazio e, per pi\u00f9 volte, non fu possibile ritrarre completamente il braccio dello spettrometro di massa.\nSul modulo lunare i serbatoi di carburante e di ossidante vennero ingranditi, sia sullo stadio di discesa che in quello di risalita, cos\u00ec come il cono del motore dello stadio di discesa. Vennero aggiunte batterie e celle solari per garantire una maggiore potenza elettrica. Tutto ci\u00f2 port\u00f2 a un aumento di peso del modulo lunare, arrivando a , in pi\u00f9 rispetto ai modelli precedenti.\nNella precedente architettura come \"missione H\", sarebbero stati utilizzati il CSM-111 e il LM-9, che erano stati gi\u00e0 prodotti quando Apollo 15 fu riorganizzata. Quel CSM venne poi utilizzato nella missione denominata Programma test Apollo-Sojuz, lanciata nel 1975, mentre il modulo lunare rimase inutilizzato ed \u00e8 ora in esposizione al Kennedy Space Center Visitor Complex. Il CSM \"Endeavour\" si trova invece al National Museum of the United States Air Force presso la base aerea di Wright-Patterson a Dayton, in Ohio.\nVeicolo di lancio.\nIl razzo Saturn V che port\u00f2 nello spazio l'Apollo 15 fu designato SA-510. Per trasportare un carico utile maggiore, furono modificati sia il razzo che la traiettoria di volo. Nello specifico, il razzo fu lanciato con un azimut compreso tra 80 e 100\u00b0, in una direzione che risult\u00f2 pi\u00f9 meridionale rispetto a quella delle precedenti missioni; inoltre, raggiunse un'orbita di parcheggio pi\u00f9 bassa, alla quota di 166 chilometri. Solo queste modifiche avrebbero permesso di trasportare in pi\u00f9. Inoltre vennero ridotte le riserve di propellente e il numero dei retrorazzi presenti sul primo stadio S-IC (usati per separare il primo stadio esaurito dal secondo stadio S-II) pass\u00f2 da otto a quattro. Infine, i quattro motori esterni dello stadio dell'S-IC furono lasciati accesi per maggior tempo, cos\u00ec come venne fatto per il motore centrale. Vennero apportate anche alcune modifiche allo stadio S-II per smorzare l'oscillazione pogo.\nUna volta che tutti i principali sistemi furono installati sul Saturn V, il complesso venne spostato dal Vehicle Assembly Building al sito di lancio, presso il complesso di lancio 39A. Tra la fine di giugno e l'inizio di luglio del 1971, il razzo e la Launch Umbilical Tower (LUT) vennero colpiti almeno quattro volte da un fulmine. In tali occasioni non si registrarono danni al veicolo e solo lievi danni alle attrezzature di supporto a terra.\nTute spaziali.\nGli astronauti dell'Apollo 15 indossarono tute spaziali riprogettate. In tutte le precedenti missioni Apollo, incluse quelle che non allunarono, il comandante e il pilota del modulo lunare avevano in dotazione un abbigliamento con il supporto vitale, il raffreddamento a liquido e le connessioni con gli apparati di comunicazione in due file parallele di tre. Su Apollo 15, le nuove tute, soprannominate \"A7LB\", avevano i connettori disposti in coppie triangolari. Questa nuova disposizione, insieme allo spostamento della cerniera d'ingresso (che andava in su-gi\u00f9 sui vecchi modelli) sistemata in diagonale dalla spalla destra all'anca sinistra, permetteva agli astronauti di indossare la tuta pi\u00f9 facilmente negli spazi angusti della navetta. Ci\u00f2 permise a coloro che le indossavano di godere di una maggiore movimento del busto, permettendogli di piegarsi completamente e di sedersi anche sul \"rover\". Un aggiornamento degli zaini con il supporto vitale avrebbe consentito inoltre attivit\u00e0 extraveicolari di maggiore durata sulla Luna. Come in tutte le missioni seguite ad Apollo 13 (anch'essa inclusa), la tuta del comandante era contraddistinta da una striscia rossa sul casco, sulle braccia e sulle gambe.\nWorden avrebbe indossato una tuta simile a quelle gi\u00e0 indossate dagli astronauti dell'Apollo 14, sebbene modificata per interfacciarsi con l'equipaggiamento dell'Apollo 15. L'attrezzatura necessaria specificatamente per le attivit\u00e0 sulla superficie lunare, come l'indumento di raffreddamento a liquido, non era inclusa nella tuta di Worden; l'unica EVA che avrebbe dovuto compiere, infatti, sarebbe avvenuta durante la crociera di ritorno, quando avrebbe dovuto recuperare le cartucce della pellicola dall'alloggiamento del modulo degli strumenti scientifici (SIM) presente all'esterno del modulo di servizio.\nRover lunare.\nSin dall'inizio degli anni sessanta, la NASA aveva preso in considerazione l'ipotesi di un veicolo in grado operare sulla superficie lunare. Una prima versione venne chiamata MOLAB, era dotato di una cabina chiusa e pesava circa ; alcuni prototipi ridimensionati vennero testati in Arizona. Presto divenne chiaro che la NASA non avrebbe installato una base lunare permanente e quindi un veicolo cos\u00ec grande e complesso sembr\u00f2 superfluo. Tuttavia, i pianificatori del programma, ritennero che un \"rover\" avrebbe permesso di migliorare le missioni di tipo J che avevano lo scopo di concentrarsi maggiormente sulla ricerca scientifica, sebbene i limiti di peso stabiliti a 230\u00a0kg ponevano dei dubbi sulla sua reale utilit\u00e0. La NASA non decise di procedere con un la realizzazione del \"rover\" fino a maggio 1969, quando la missione Apollo 10, la prova generale per l'allunaggio successivo, torn\u00f2 dopo dall'orbita lunare. L'azienda statunitense Boeing ottenne il contratto per la realizzazione di tre \"rover\", il costo complessivo, comprensivo della strumentazione, arriv\u00f2 a un totale di 40 milioni di dollari, suscitato notevole attenzione da parte dei media in un momento in cui i budget della NASA venivano ridotti e si assisteva a un declino nell'interesse da parte del pubblico per le imprese lunari.\nIl Lunar Roving Vehicle venne progettato per essere ripiegato in uno spazio di 1,5 metri per 0,5 metri. Scaricato, pesava e, quando trasportava due astronauti e le loro attrezzature, arrivava a un peso complessivo di . Ogni ruota disponeva di un proprio motore elettrico indipendente da 200 watt. Sebbene potesse essere guidato da entrambi gli astronauti, fu sempre il comandante della missione a guidarlo. Viaggiando a una velocit\u00e0 compresa tra i 10 e i 12\u00a0km/h, permetteva per la prima volta agli astronauti di raggiungere luoghi lontani rispetto al punto di allunaggio e disporre di abbastanza tempo per compiere alcuni esperimenti scientifici. Il rover di Apollo 15 portava una targa con la scritta: \"Man's First Wheels on the Moon, Delivered by Falcon, July 30 1971\" (\"Le prime ruote dell'uomo sulla luna, trasportato da Falcon, 30 luglio 1971\").\nParticles and Fields Subsatellite.\nIl Particles and Fields Subsatellite (PFS-1) dell'Apollo 15 fu un piccolo satellite artificiale che venne rilasciato in orbita lunare dal vano di alloggiamento della strumentazione scientifica (\"SIM bay\") poco prima che la missione lasciasse l'orbita lunare per tornare sulla Terra. Gli obiettivi principali di questo satellite erano lo studio del plasma, delle particelle e dell'ambiente del campo magnetico lunare e mappare il campo gravitazionale lunare. In particolare, misur\u00f2 le intensit\u00e0 del plasma e delle particelle energetiche e i campi magnetici vettoriali. Un requisito fondamentale fu che il satellite acquisisse campi e dati particellari ovunque sull'orbita attorno alla Luna. Oltre a misurare i campi magnetici, il satellite conteneva sensori per studiare le concentrazioni di massa della Luna. Il satellite orbit\u00f2 attorno alla Luna e trasmise i dati dal 4 agosto 1971 al gennaio 1973, quando, a seguito di molteplici guasti dell'elettronica, il supporto a terra venne interrotto. Si ritiene che si sia schiantato sulla Luna qualche tempo dopo.\nFasi principali della missione.\nLancio e volo verso la Luna.\nL'Apollo 15 venne lanciato il 26 luglio 1971 alle ore 13:34 UTC da Cape Canaveral, Florida. Il momento programmato per l'inizio della missione era all'inizio della finestra di lancio di due ore e 37 minuti, una scelta che avrebbe consentito agli astronauti di arrivare sulla Luna con le condizioni di illuminazione migliori per la rima di Hadley Rille; se la missione fosse stata ritardata a oltre l'ulteriore finestra disponibile per il giorno successivo, non avrebbe potuto essere riprogrammata fino alla fine di agosto. Gli astronauti vennero svegliati da Donald Slayton cinque ore e un quarto prima del lancio e, dopo aver fatto colazione ed essersi preparati, vennero accompagnati al Launch Complex 39A, la rampa di lancio da cui sarebbero partiti; entrarono nel veicolo spaziale circa tre ore prima del decollo. Non ci fu alcun ritardo non previsto nel conto alla rovescia.\nA 11 minuti e 36 secondi dopo aver lasciato la Terra, il motore S-IVB del razzo vettore Saturn V si spense, lasciando Apollo 15 nell'orbita di parcheggio pianificata in orbita terrestre bassa dove rimasero per 2 ore e 40 minuti, al fine di consentire all'equipaggio (e al centro di controllo missione di Houston, tramite telemetria) di verificare il corretto funzionamento dei sistemi del veicolo spaziale. A 2 ore, 50 minuti e 2 secondi dall'inizio della missione, il motore S-IVB fu riacceso per la manovra propulsiva denominata traiettoria di inserzione lunare (TLI), che port\u00f2 la navetta a collocarsi su una rotta in direzione della Luna. Prima di tale manovra, il veicolo spaziale aveva completato 1,5 orbite attorno alla Terra.\nDurante questa accensione, il Apollo Command/Service Module (CSM) e il modulo lunare (LM) si trovavano ancora collegati al terzo stadio del Saturn V. Una volta collocati sulla rotta corretta e spento il motore, vennero azionati i bulloni esplosivi che separarono il CSM dal razzo vettore, mentre Worden azionava i propulsori per allontanarlo. Quindi lo stesso Worden manovr\u00f2 il CSM per collegarlo al LEM (montato all'estremit\u00e0 del terzo stadio) e, una volta completata la manovra, le due navette collegate vennero definitivamente separate dal terzo stadio S-IVB. Dopo aver completato ci\u00f2, l'S-IVB venne fatto ulteriormente allontanare e, come previsto, impatt\u00f2 sulla Luna circa un'ora dopo che la navetta con l'equipaggio era entrata in orbita selenocentrica, sebbene a causa di un errore lo schianto avvenne a 146\u00a0km di distanza dal punto previsto. L'impatto del razzo venne rilevato dai sismometri lasciati sulla Luna dalla missione Apollo 12 e Apollo 14, fornendo dati scientifici utili.\nSuccessivamente venne riscontrata l'accensione di una spia di malfunzionamento del sistema di propulsione principale del modulo di servizio (SPS); dopo aver tentato una risoluzione del problema, gli astronauti eseguirono un'accensione di prova del motore che aveva anche lo scopo di correzione di rotta di met\u00e0 percorso. Questo avvenne a circa 28 ore e 40 minuti dall'inizio della missione. Terminata la missione, \u00e8 stato scoperto che il malfunzionamento era stato causato da un pezzettino di filo intrappolato all'interno dell'interruttore.\nDopo aver spurgato e rinnovato l'atmosfera all'interno del modulo lunare per eliminare qualsiasi contaminazione, gli astronauti entrarono nel LEM per circa 34 ore, al fine di controllare le condizioni del suo equipaggiamento e spostare alcuni in oggetti che sarebbero stati poi necessari sulla Luna. Gran parte di questo lavoro \u00e8 stato trasmesso a Terra, grazie alla telecamera utilizzata da Worden. L'equipaggio scopr\u00ec un danneggiamento della copertura esterna del \"Range/Range Rate tapemeter\"; ci\u00f2 rappresentava un problema non solo perch\u00e9 questo era un importante elemento dell'equipaggiamento, che forniva informazioni sulla distanza e sulla velocit\u00e0 di avvicinamento, ma perch\u00e9 frammenti della copertura di vetro fluttuavano all'interno del modulo. Il \"tapemeter\" funzionava in un'atmosfera di elio, ma a causa della rottura si trovava immerso nell'atmosfera a ossigeno del LM. I test a terra permisero di attestare che il \"tapemeter\" funzionava ancora correttamente e gli astronauti rimossero la maggior parte del vetro utilizzando un aspirapolvere e un nastro adesivo.\nFinora si erano riscontrati solo piccoli problemi, ma a circa 61 ore e 15 minuti circa dell'inizio della missione (la sera del 28 luglio a Houston), Scott scopr\u00ec una perdita nel sistema idrico. L'equipaggio non fu in grado di individuare da dove provenisse tale perdita e se il problema potesse diventare preoccupante. Gli esperti di Houston trovarono presto una soluzione che venne implementata con successo dall'equipaggio. L'acqua venne rimossa con degli asciugamani che poi furono fatti asciugare nel tunnel tra il modulo di comando (CM) e il modulo lunare.\nA 73 ore, 31 minuti e 14 secondi dal lancio venne fatta una seconda correzione di rotta (\"midcourse correction\"), grazie a un'accensione del motore inferiore al secondo. Sebbene vi fosse la possibilit\u00e0 di compiere fino a quattro accensioni di correzione dopo l'inserimento in orbita lunare, fu necessario eseguirne solamente due. L'Apollo 15 arriv\u00f2 in prossimit\u00e0 della Luna il 29 luglio e una volta che si trov\u00f2 sul lato nascosto venne eseguita l'accensione del motore per l'inserimento nell'orbita lunare, in una situazione di mancanza di contatto radio con la Terra. Se il motore non si fosse acceso, l'Apollo 15 sarebbe emerso pi\u00f9 velocemente dall'ombra lunare e quindi sarebbe tornato in contatto radio prima rispetto al previsto; la continua mancanza di comunicazione ha permesso al Centro di Controllo Missione di stabilire che l'accensione aveva avuto successo. Quando il contatto riprese, Scott non diede immediatamente i dettagli dell'accensione, ma parl\u00f2 con ammirazione della bellezza della Luna, facendo arrabbiare Alan Shepard, il comandante dell'Apollo 14, in attesa di un'intervista televisiva\". L'accensione dur\u00f2 398,36 secondi ed ebbe luogo a 78 ore, 31 minuti e 46,7 dall'inizio della missione, a un'altitudine di 160,6\u00a0km dalla superficie della Luna permettendo ad Apollo 15 di inserirsi in una orbita lunare ellittica di 315,0 per 106,9\u00a0km.\nOrbita lunare e allunaggio.\nDurante le missioni Apollo 11 e 12 il modulo lunare si era separato dal CSM per iniziare la discesa sulla Luna da una altitudine molto bassa; a partire da Apollo 15, l'esigenza di risparmiare carburante per il maggior peso del modulo lunare aveva reso necessario che la manovra di inserimento nell'orbita di discesa (DOI) avvenisse tramite accensione del motore principale del CSM quando i due mezzi erano ancora collegati. L'orbita iniziale in cui si trovava Apollo 15 aveva il suo punto pi\u00f9 elevato sopra il sito previsto per l'allunaggio; fu eseguita quindi un'accensione del motore nel punto opposto dell'orbita affinch\u00e9 il luogo dell'allunaggio si trovasse al di sotto del punto pi\u00f9 basso dell'orbita. Tale accensione venne eseguita a 82 ore, 39 minuti e 49,09 secondi dall'inizio della missione; il risultato fu il raggiungimento di un'orbita con apocinzio a 108.3\u00a0km e pericinzio a 17.8\u00a0km. Durante la notte tra il 29 e il 30 luglio, mentre l'equipaggio si riposava, al centro di controllo missione fu chiaro che per via della concentrazione di massa nella Luna l'orbita dell'Apollo 15 diveniva sempre pi\u00f9 ellittica: quando l'equipaggio si svegli\u00f2 il 30 luglio, il pericinzio era di 14,1\u00a0km. Questo, e l'incertezza sull'esatta altitudine del sito di atterraggio, rendeva necessario che l'orbita venisse modificata. Grazie all'utilizzo dei propulsori del sistema RCS della navetta spaziale, si riusc\u00ec ad alzare il pericinzio a 16,3\u00a0km e l'apolunio a 111,5\u00a0km.\nOltre a preparare il modulo lunare per la sua discesa, l'equipaggio continu\u00f2 a compiere osservazioni sulla Luna, compreso il sito di atterraggio previsto sulla rima di Hadley, e trasmise riprese televisive della superficie. Successivamente, Scott e Irwin entrarono nel modulo lunare per prepararsi all'allunaggio. Lo sganciamento dei due veicoli, CSM e LM, era stato pianificato per effettuarsi a 100 ore, 13 minuti e 56 secondi dall'inizio missione, quando si trovavano dall'altra parte della Luna, tuttavia non accadde nulla quando si tent\u00f2 la separazione. Dopo aver analizzato il problema, l'equipaggio e Houston decisero che la strumentazione della sonda ombelicale era probabilmente allentata o disconnessa; Worden entr\u00f2 quindi nel tunnel che collegava i due veicoli e cerc\u00f2 di sistemarla pi\u00f9 saldamente. Con il problema risolto, il modulo lunare (LM) si separ\u00f2 dal modulo di comando e servizio (CSM) con circa 25 minuti di ritardo, a un'altitudine di 10,7\u00a0km. Worden sul CSM esegu\u00ec un'accensione del motore principale per portarsi in un'orbita di 120,8\u00a0km e 101,5\u00a0km in preparazione per svolgere i suoi compiti scientifici.\nA bordo del modulo lunare (LM), Scott e Irwin si prepararono per la \"Powered Descent Initiation\" (PDI), l'accensione del motore che avrebbe rallentato il loro moto e fatti scendere sulla superficie lunare e, dopo che il centro di controllo missione gli diede il permesso, la iniziarono a 104 ore, 30 minuti e 09,4 secondi dall'inizio a un'altitudine di 10,7\u00a0km, leggermente superiore al previsto. Durante la prima parte della discesa, il LEM era allineato in modo che gli astronauti non potessero vedere la superficie lunare sotto di loro, ma dopo che la navetta fece una manovra di rotazione, si trovarono dritti e in grado di osservare la superficie di fronte a loro. Scott, che come comandante aveva la responsabilit\u00e0 dell'atterraggio, si trov\u00f2 di fronte un paesaggio che all'inizio non sembrava assomigliare a quello che aveva studiato durante le simulazioni. Ci\u00f2 fu dovuto a un errore nella rotta di allunaggio di circa 910 metri, di cui il CAPCOM Edgar Mitchell aveva informato l'equipaggio prima della discesa, e in parte perch\u00e9 i crateri su cui Scott aveva fatto affidamento nel simulatore erano difficili da distinguere nelle condizioni reali, non riuscendo inizialmente a scorgere la rima Hadley. Il comandante ritenne che probabilmente era stato sorpassato il sito previsto di allunaggio e, una volta che riusc\u00ec a vedere il luogo prescelto, inizi\u00f2 a manovrare il veicolo per spostarsi cercando un luogo relativamente piano dove atterrare.\nArrivati a circa 18 metri dalla superficie, Scott non riusc\u00ec a vedere nulla sulla superficie a causa della quantit\u00e0 di polvere sollevata dal motore del modulo lunare \"Falcon\". Il LEM di Apollo 15 disponeva di un cono del motore pi\u00f9 grande rispetto ai LEM precedenti, in parte dovuto alla necessit\u00e0 di sostenere un carico pi\u00f9 pesante e in parte per l'importanza di spegnere il motore al contatto iniziale piuttosto che rischiare un \"blowback\", ovvero lo scarico che rimbalza sulla superficie lunare, con il conseguente rischio di un'esplosione. Quindi, quando Irwin dichiar\u00f2 \"Contatto\", indicando che una delle sonde sulle estensioni delle gambe di atterraggio avevano toccato la superficie, Scott spense immediatamente il motore, lasciando cadere il LEM per la distanza residuale alla superficie. Muovendosi gi\u00e0 verso il basso a circa 0,15 m al secondo, \"Falcon\" scese da un'altezza di 0,49 m, una velocit\u00e0 tale da rendere l'allunaggio pi\u00f9 difficile rispetto a una qualsiasi delle missioni con equipaggio, impattando a circa 2,1 metri al secondo, facendo spaventare Irwin che url\u00f2 \"Bam!\". Scott aveva fatto atterrare \"Falcon\" sul bordo di un piccolo cratere che era riuscito a vedere; il LEM si trov\u00f2 inclinato a sinistra di 8,6 gradi. Irwin lo descrisse nella sua autobiografia come l'atterraggio pi\u00f9 difficile in cui si fosse mai trovato e temette che la navetta si ribaltasse, rendendo necessaria un'interruzione immediata.\n\"Falcon\" allun\u00f2 dopo 104 ore, 42 minuti e 29,3 secondi dall'inizio della missione (alle 22:16:29 GMT del 30 luglio), con circa 103 secondi di carburante residuo, a circa 550 metri dal luogo previsto. Dopo l'esclamazione di Irwin, Scott rifer\u00ec: \"Okay, Houston. Il \"Falcon\" \u00e8 nella pianura di Hadley\". Trovandosi all'interno della zona di allunaggio pianificata, la maggiore mobilit\u00e0 fornita dal \"rover\" lunare rese inutili ulteriori manovre.\nSulla Luna.\nOsservazione dal modulo lunare.\nEssendo previsto che il modulo lunare sarebbe rimasto sulla Luna per quasi tre giorni, il comandante Scott ritenne importante mantenere il ritmo circadiano a cui erano abituati e, siccome l'allunaggio era avvenuto nel tardo pomeriggio, ora di Houston, i due astronauti dovevano dormire prima di iniziare la passeggiata sulla superficie. Tuttavia vi fu il tempo affinch\u00e9 Scott potesse aprire il portello superiore del LEM (solitamente utilizzato per l'attracco) e trascorrere mezz'ora a guardare ci\u00f2 che li circondava, descrivendo e fotografando. Il geologo Lee Silver gli aveva insegnato, durante l'addestramento, l'importanza di porsi in una posizione elevata per ispezionare il sito prima dell'esplorazione. Deke Slayton e altri dirigenti inizialmente si opposero a causa dell'ossigeno che sarebbe andato perso, ma Scott riusc\u00ec a imporsi. Durante l'unica attivit\u00e0 extraveicolare (EVA) mai eseguita attraverso il portellone superiore del LEM sulla superficie lunare, Scott fu in grado di pianificare l'attivit\u00e0 sulla superficie prevista per il giorno successivo. Offr\u00ec anche a Irwin la possibilit\u00e0 di guardare fuori, ma ci\u00f2 avrebbe richiesto il riordino dei collegamenti con il sistema di supporto vitale del LEM e quindi si scelse di non procedere. Dopo aver ripressurizzato la navetta, Scott e Irwin svestirono le tute spaziali per dormire, diventando i primi astronauti a togliersi le tute mentre si trovavano sulla Luna.\nDurante il periodo di sonno, il centro di controllo missione a Houston rilev\u00f2 una perdita di ossigeno lenta ma costante. Scott e Irwin alla fine furono svegliati un'ora prima e venne trovata la fonte del problema in una valvola aperta sul dispositivo di trasferimento dell'urina. Nel \"debriefing\" successivo alla conclusione della missione, Scott raccomand\u00f2 che gli equipaggi futuri fossero svegliati immediatamente in circostanze simili. Dopo aver risolto il problema, i due astronauti iniziarono i preparativi per la prima passeggiata sulla Luna.\nPrima attivit\u00e0 extraveicolare.\nPrimi passi sulla Luna.\nDopo aver indossato le loro tute spaziali e depressurizzato la cabina, Scott e Irwin iniziarono la loro prima uscita completa dal modulo lunare, diventando rispettivamente il settimo e l'ottavo umano a camminare sulla Luna. Come tutti i suoi predecessori, il comandante disse una breve frase di circostanza dopo aver messo il primo piede sulla superficie lunare: \u201cMentre mi trovo qui a Hadley, davanti alle meraviglie dell'ignoto, mi rendo conto che c'\u00e8 una realt\u00e0 fondamentale che caratterizza la nostra natura. L'uomo deve esplorare. E questa \u00e8 l'esplorazione al suo apice\".\nUna volta al di fuori del modulo lunare per prima cosa procedettero al dispiegamento del rover lunare, immagazzinato ripiegato in uno scompartimento del modulo di discesa di \"Falcon\", ma questo si rivel\u00f2 pi\u00f9 problematico rispetto alle previsioni a causa dell'inclinazione del LM. Gli esperti di Houston suggerirono di sollevare la parte anteriore del rover mentre gli astronauti lo estraevano; questa azione dette i risultati sperati. Scott inizi\u00f2 a effettuare un controllo del sistema. Una delle batterie forn\u00ec una lettura di tensione pari a zero, ma venne determinato che si trattava solamente di un errore di strumentazione. Una preoccupazione maggiore proveniva dallo sterzo della ruota anteriore che non funzionava. Tuttavia, quello della ruota posteriore era sufficiente per manovrare il veicolo. Una volta che venne completato il controllo Scott pot\u00e9 muoversi per la prima volta sulla Luna a bordo di un veicolo con ruote. Il rover trasportava una telecamera, controllata a distanza da Houston. La risoluzione non era elevata rispetto alle fotografie fisse che potevano essere scattate, ma questa telecamera permise ai geologi sulla Terra di partecipare indirettamente alle attivit\u00e0 di Scott e Irwin.\nCratere Elbow (stazione 1).\nSaliti sul rover, gli astronauti si diressero verso il primo obiettivo della loro esplorazione alla velocit\u00e0 di circa 9 km/h. Se questa velocit\u00e0 pu\u00f2 sembrare particolarmente bassa per gli standard terrestri, si deve prendere in considerazione che gli astronauti dovevano affrontare le asperit\u00e0 del terreno lunare e la ridotta altezza del rover (35 centimetri a pieno carico). La rima (una frattura della superficie lunare) di Hadley non era visibile direttamente dal sito di atterraggio e le mappe in loro possesso si rivelarono di scarsa utilit\u00e0, ma quando Scott e Irwin guidarono sul terreno ondulato, si pot\u00e9 vederla. Furono, inoltre, in grado di osservare il cratere Elbow e iniziarono a muoversi in quella direzione.\nArrivati al cratere Elbow (stazione 1), Irwin inizi\u00f2 a scattare un primo panorama fotografico del sito. Nel frattempo Scott gir\u00f2 l'antenna parabolica verso la Terra per consentire al centro di controllo di controllare a distanza la telecamera secondo le direttive di Ed Fendell. Grazie a ci\u00f2, i geologi che lavoravano in una delle stanze adiacenti furono in grado di eseguire loro stessi le osservazioni che ritenevano pi\u00f9 significative. Questi specialisti poterono cos\u00ec tenere traccia di tutte le operazioni effettuate dagli astronauti assegnando un numero a ogni campione raccolto e formulando una preliminare descrizione della roccia e del sito da cui \u00e8 stata prelevata. Ogni roccia venne fotografata e poi riposta in un sacchetto numerato. In 10 minuti gli astronauti raccolsero 4 rocce, quindi risalirono a bordo del rover per poi dirigersi verso l'obiettivo successivo: il cratere di Saint-George.\nAi piedi del Mons Hadley Delta (stazione 2).\nScott e Irwin percorsero i 500 metri che li separavano dal cratere di Saint-Georges, di 3 chilometri di diametro. Il sito era l'obiettivo principale dell'escursione e si prevedeva di trascorrere 45 minuti sul posto con lo scopo di determinare la struttura geologica del Mons Hadley Delta, raccogliendo le rocce espulse (\"ejecta\") dall'impatto meteoritico che lo form\u00f2. Tuttavia, ci\u00f2 venne abbandonato dopo che gli astronauti non riuscirono a trovare alcuna roccia espulsa e dunque si diressero verso una roccia situata nei pressi di un cratere di 6 metri di diametro. Questa roccia di 1,5 metri di diametro non venne espulsa dall'impatto che ha formato il cratere ma probabilmente proviene dal terreno circostante. Gli astronauti procedettero con il prelevare un campione del terreno ai piedi della roccia e poi un altro in una depressione situata un po' pi\u00f9 in basso. Altri piccoli campioni vennero raccolti utilizzando un rastrello con forche distanziate di circa 1 centimetro.\nRitorno al modulo lunare.\nIl centro di controllo missione annunci\u00f2 allora agli astronauti la cancellazione dello studio del cratere Flow poich\u00e9 non vi era abbastanza tempo a disposizione. Scott e Irwin, allora, ritornarono a bordo del rover e presero la direzione del modulo lunare. Passando vicino a Elbow, Scott individu\u00f2 una roccia basaltica vicino a un cratere chiamato Rhysling. Contrariato all'ipotesi di doverla abbandonare, utilizzando come pretesto una cintura di sicurezza allentatasi, scese dal rover e si diresse verso la roccia per scattare fotografie e prelevarne un campione. Nel frattempo, Irwin tent\u00f2 di distrarre il centro di controllo descrivendo i crateri circostanti. Questo atto di disobbedienza verr\u00e0 scoperto solo dopo la missione, quando verranno analizzati i campioni.\nDispiegamento dell'ALSEP.\nTornati al modulo lunare, Scott e Irwin iniziarono il dispiegamento degli strumenti scientifici facenti parte dell'ALSEP (\"Apollo Lunar Surface Experiments Package\") progettati per raccogliere diversi tipi di dati e trasmetterli a Terra per molto tempo dopo la loro partenza. Scott fu incaricato di compiere una perforazione nel terreno per posizionare le sonde termiche per l'esperimento del flusso di calore mentre Irwin doveva installare ulteriori strumentazioni tra cui: un sismografo passivo, un magnetometro, uno spettrometro in grado di analizzare le particelle del vento solare, un rilevatore di ioni sovratermici e un rilevatore di polvere lunare. Irwin procedette anche con l'installazione di un riflettore laser (il \"Lunar Laser Ranging Experiment\", LLRE) e un analizzatore del vento solare. Tutti gli strumenti erano collegati tramite cavi a una unit\u00e0 centrale che, da un lato, forniva energia prodotta da un generatore termoelettrico e dall'altro raccoglieva e trasmetteva automaticamente i dati a Terra.\nScott riscontr\u00f2 alcuni problemi con la perforazione, riuscendo a guidare facilmente la punta dell'utenslle per i primi 40 centimetri ma con sempre maggior difficolt\u00e0 man mano che la profondit\u00e0 aumentava. Arrivato a una profondit\u00e0 di 1,6 metri (la met\u00e0 di quanto previsto) non riusc\u00ec pi\u00f9 a progredire. In accordo con il centro di controllo, pass\u00f2 alla perforazione della buca successiva. Raggiunta anche qui una profondit\u00e0 notevolmente minore di quanto auspicato, il centro di controllo missione inform\u00f2 i due astronauti che dovevano far ritorno al modulo lunare. La prima attivit\u00e0 extraveicolare venne dunque completata dopo 6 ore e 32 minuti.\nSeconda attivit\u00e0 extraveicolare.\nAi piedi del Mons Hadley Delta.\nLo sterzo anteriore del rover, non operativo durante la prima EVA, torn\u00f2 a funzionare in occasione della seconda e della terza. L'obiettivo della seconda attivit\u00e0 extraveicolare, programmata per il 1\u00ba agosto, fu la pendenza del Mons Hadley Delta, dove i due astronauti campionarono rocce e crateri lungo il Montes Apenninus. La prima tappa programmata della giornata (\"Stazione 4\") venne cancellata in modo che gli astronauti potessero completare le perforazioni interrotte il giorno prima. Fecero, comunque, una breve sosta a Spur per controllare la loro posizione, quindi percorsero quasi 3 chilometri lungo la base della montagna fino alla \"stazione 5\". Giunti qui, Scott trov\u00f2 il sito relativamente poco interessante e decisero di continuare fino a raggiungere una posizione a 3 km da San George, 100 metri sopra la base della montagna. Qui il terreno ha una pendenza di 10\u00b0.\nQuesto luogo (\"stazione 6\") consent\u00ec agli astronauti un lavoro interessante. Per prima cosa prelevarono un campione da un cratere recente di un metro di diametro che si trova sul bordo di un cratere pi\u00f9 antico, quindi selezionarono altri campioni di roccia attorno al rover. La maggior parte furono brecce, ma una era basalto porfirico. Scott decise di scendere pi\u00f9 in basso per studiare un cratere di 12 metri, il pi\u00f9 grande del sito. Il centro di controllo sulla Terra chiese loro di scavare per studiare la natura del suolo e per prenderne un campione. Irwin scav\u00f2 il foro mentre Scott scatt\u00f2 le fotografie. Quindi prelevarono il campione.\nTornati al rover, percorsero ulteriori 200 metri prima di fermarsi davanti a una grande roccia, larga circa 3 metri, scelta da Irwin per le sue caratteristiche uniche. Anche per coprire questa breve distanza, il rover fece risparmiare loro tempo. La pendenza fu tale (da 10\u00b0 a 15\u00b0) che, una volta che si fermarono, uno dei due astronauti dovette stare vicino al rover per evitare che scivolasse verso il basso. Dando uno sguardo pi\u00f9 da vicino alla roccia individuata, Scott conferm\u00f2 ci\u00f2 che Irwin aveva notato in precedenza: questo masso mostrava sfumature verdi, successivamente correlate alla presenza di ossido di magnesio. Tornati a bordo del rover, guidarono verso il cratere Spur, largo 100 metri e profondo 20. Ai suoi lati gli astronauti trovarono piccoli frammenti di rocce, una delle quali con una vena bianca. Irwin pens\u00f2 di aver trovato un altro minerale giallo-verde, ma Scott not\u00f2 che il riflesso della luce sulla loro visiera dorata distorceva la visione dei colori.\nLa roccia della genesi.\nScott e Irwin trascorsero un'ora sul cratere Spur, durante la quale prelevarono uno dei pi\u00f9 famosi campioni lunari, il numero 15415, pi\u00f9 comunemente noto come \"Roccia della genesi\". Si ritiene che questa roccia, una anortosite, faccia parte della prima crosta lunare: la speranza di trovare un simile esemplare era stata una delle ragioni della scelta del \"Mons Hadley\" per l'allunaggio. Inizialmente si ritenne che si trattasse di un pezzo della crosta primordiale della Luna, ma analisi successive consentirono di datare questo campione a 4,1 \u00b1 0,1 miliardi di anni, molto pi\u00f9 giovane della Luna stessa, dimostrando che al momento della sua formazione la crosta era quindi gi\u00e0 solida. Si tratta comunque di una roccia molto antica, probabilmente risalente all'imbriano superiore. La sua massa \u00e8 di 269,4 grammi. Vista l'eccezionalit\u00e0 del sito, gli astronauti decisero di raccogliere quanti pi\u00f9 campioni di roccia possibile, prelevando anche 78 campioni di regolite.\nTentativo di effettuare un carotaggio.\nTerminate le operazioni, i due astronauti fecero ritorno al modulo lunare, raccogliendo alcuni altri campioni lungo il tragitto. Quando arrivarono nei pressi del LEM, il \"capcom\" Joseph Allen li inform\u00f2 che rimanevano solamente dieci minuti di tempo. Prima di terminare l'attivit\u00e0 extraveicolare, tentarono nuovamente di prelevare un campione sotterraneo ma anche questo tentativo riscontr\u00f2 notevoli difficolt\u00e0 con Scott che riusc\u00ec a guadagnare solamente pochi centimetri rispetto al giorno precedente, superando a malapena il metro. L'ultimo compito della giornata fu quello di issare la bandiera degli Stati Uniti. La seconda attivit\u00e0 extraveicolare si concluse dopo 7 ore e 12 minuti.\nTerza attivit\u00e0 extraveicolare.\nOperazione di carotaggio.\nMentre gli astronauti si trovavano nel modulo lunare a trascorrere il loro periodo di riposo, il centro di controllo decise di annullare l'esplorazione del complesso del Nord in programma per il giorno successivo. Secondo i pianificatori della missione, il tempo risparmiato avrebbe consentito di completare il carotaggio del terreno, considerato questo un obiettivo pi\u00f9 importante. I due astronauti iniziarono dunque la loro terza passeggiata spaziale scattando la tradizionale foto delle missioni Apollo accanto alla bandiera americana, issata nel terreno il giorno prima. Quindi si recarono nel sito ove era stato dispiegato l'ALSEP per ritentare l'operazione di carotaggio non riuscita il giorno precedente. Questa volta, nonostante le difficolt\u00e0, Scott riusc\u00ec ad estrarre gradualmente il campione dal terreno. I due astronauti dovettero impiegare ulteriore tempo per tentare di romperlo in pezzi affinch\u00e9 fosse possibile portarlo con loro sulla Terra. Ostacolati da una morsa montata in modo errato sul \"rover\", alla fine rinunciarono preferendo trasportarlo in dimensioni maggiori rispetto al previsto. Scott si chiese se il carotaggio valesse la quantit\u00e0 di tempo e fatica impiegata e il CAPCOM Allen lo rassicur\u00f2 in proposito. Infatti, successivamente, si rivel\u00f2 uno dei reperti pi\u00f9 importanti recuperati dalla Luna: su una lunghezza di 2,4 metri, gli scienziati identificarono oltre cinquanta strati distinti, con uno spessore compreso tra i 0,5 e i 21 cm.\nCompletata l'operazione di carotaggio, Scott sal\u00ec a bordo del rover per eseguire una serie di prove di accelerazione, frenata e sterzata, richieste dagli ingegneri per testare il funzionamento del veicolo, mentre Irwin rimase a terra per filmare questi test con una fotocamera da 16 mm. Quindi, i due astronauti presero la direzione del loro obiettivo: la rima Hadley avventurandosi, questa volta, in direzione nord-ovest rispetto al punto di allunaggio.\nStazione 9.\nSulla strada per il loro primo obiettivo, gli astronauti si fermano per scattare una foto a un masso che ritenevano potesse provenire da un cratere situato nelle vicinanze. Arrivati a una cinquantina di metri dal loro primo obiettivo, il cratere Scarp, Scott decise di fermarsi nei pressi di un altro cratere di 15 metri di diametro con le stesse caratteristiche, vale a dire costituito da detriti rocciosi espulsi dall'impatto che potrebbero dare un'idea della struttura geologica della rima Hadley. Qui Scott raccolse alcuni campioni di roccia che trovarono particolarmente levigati. Gli scienziati ritengono che questo tratto di terra sia il pi\u00f9 giovane mai calpestato da un astronauta sulla Luna.\nRima Hadley.\nI due astronauti fecero ritorno al rover per poi spostarsi verso la rima Hadley. Arrivati, la vista che ebbero davanti fu giudicata spettacolare. Irwin scatt\u00f2 una panoramica del sito mentre Scott fotograf\u00f2 con il teleobiettivo da 500 mm la faccia opposta del crepaccio situato a una distanza di circa un chilometro. Uno degli obiettivi della missione Apollo 15 era quello di raccogliere campioni di roccia \"ejecta\" dal suo sito di origine. Infatti, durante le precedenti missioni, le rocce basaltiche raccolte erano state tutte espulse dal loro sito originale solo per un impatto. Grazie all'inclinazione del terreno circostante, Scott e Irwin riuscirono a distinguere sulla faccia opposta della rima diversi strati nei primi 60 metri, i pi\u00f9 visibili formando uno strato grigio chiaro posto immediatamente sotto la cengia.\nIrwin inizi\u00f2 a prelevare campioni nei pressi della rima, trovando una roccia rettangolare costituita da strati ma, a causa delle sue dimensioni, non pot\u00e9 riportarla sulla terra limitandosi a scattare solo una foto. Quindi procedettero verso un cratere di 3 metri di diametro dove raccolsero campioni di rocce. Scott ottenne dal centro di controllo missione del tempo aggiuntivo per dedicarsi al campionamento del luogo. Dopo aver raccolto diversi campioni di roccia, Irwin prese un campione anche dal terreno mentre Scott decise di prelevare un basalto di 9,5 chilogrammi, il pi\u00f9 grande riportato sulla Terra nel corso della missione. L'analisi in laboratorio di questa roccia consent\u00ec di datarne la formazione a circa 3,28 miliardi di anni e di dedurre che fosse il risultato di una delle ultime colate laviche che hanno modellato la rima Hadley.\nGli astronauti si diressero quindi verso la loro ultima tappa prima di fare ritorno al modulo lunare. Il controllo a terra gli comunic\u00f2 che entro 45 minuti sarebbero dovuti essere nei pressi della loro navetta e che non avevano pi\u00f9 tempo di raccogliere campioni di roccia. Pertanto, Scott fece solamente una breve sosta nei pressi di un cratere di 60 metri (\"stazione 10\") dove scatt\u00f2 alcune foto prima di risalire a bordo del rover e far ritorno alla base lunare.\nRitorno al modulo lunare.\nUna volta che gli astronauti si trovarono accanto al modulo lunare, Scott us\u00f2 un kit fornito dal servizio postale per annullare una busta primo giorno con due francobolli emessi il 2 agosto, data corrente. Scott quindi esegu\u00ec un esperimento davanti alla telecamera, usando una piuma e un martello per dimostrare la teoria di Galileo Galilei secondo cui tutti gli oggetti in un dato campo gravitazionale cadono alla stessa velocit\u00e0, indipendentemente dalla massa, in assenza di resistenza aerodinamica. Lasci\u00f2 cadere, quindi, il martello e la piuma allo stesso tempo e, per via della trascurabile atmosfera lunare, la piuma non incontr\u00f2 alcuna resistenza e tocc\u00f2 il terreno contemporaneamente al martello.\nScott quindi parcheggi\u00f2 il \"rover\" in una posizione lontana dal modulo lunare, dove la telecamera poteva essere usata per osservare il decollo dalla Luna. Vicino al \"rover\", lasci\u00f2 una piccola statuetta di alluminio chiamata \"Fallen Astronaut\", insieme a una targa su cui erano scritti nomi dei 14 astronauti statunitensi e cosmonauti sovietici che erano morti nell'esplorazione dello spazio. Questo memoriale venne lasciato mentre la telecamera si trovava girata, comunicando al centro di controllo missione che stava effettuando delle attivit\u00e0 di pulizia attorno al \"rover\". Scott rivel\u00f2 il posizionamento della statuetta in una conferenza stampa post-volo. Pose anche una Bibbia sul pannello di controllo del \"rover\", prima di lasciarlo per l'ultima volta ed entrare nel modulo lunare.\nLa terza attivit\u00e0 extraveicolare era durata 4 ore, 49 minuti e 50 secondi. In totale, i due astronauti trascorsero 18 ore e mezza al di fuori del modulo lunare e raccolsero circa 77\u00a0kg di campioni.\nAttivit\u00e0 del CSM in orbita lunare.\nDopo la partenza del modulo lunare \"Falcon\", Worden rimasto nel CSM \"Endeavour\" esegu\u00ec un'ulteriore accensione del motore per portarlo su di un'orbita pi\u00f9 elevata. Effettivamente, a questo punto, le due missioni si divisero: mentre l'equipaggio di \"Falcon\" era impegnato sulla Luna, a Worden sul CSM venne assegnato il proprio CAPCOM e una squadra di controllori di volo.\nWorden inizi\u00f2 a svolgere i compiti che lo avrebbero occupato per gran parte del tempo che doveva trascorrere nello spazio da solo: la fotografia e la gestione degli strumenti scientifici posti nella \"SIM Bay\". Il portellone della \"SIM Bay\" era stato espulso tramite bulloni esplosivi durante il viaggio. Questo alloggiamento dedicato alle attrezzature scientifiche, precedentemente lasciato vuoto, conteneva uno spettrometro a raggi gamma montato sull'estremit\u00e0 di un braccio, uno spettrometro a raggi X, un altimetro laser; due telecamere, una fotocamera stellare e una fotocamera metrica costituivano la strumentazione per la mappatura, che era integrata da una fotocamera panoramica, derivata dalla tecnologia dei satelliti spia. L'altimetro e le telecamere permisero di determinare l'ora e il luogo esatti in cui vennero scattate le foto. Erano presenti anche uno spettrometro a particelle alfa, che poteva essere usato per rilevare prove di un vulcanismo lunare, e uno spettrometro di massa, anch'esso posto su di un braccio nella speranza che le misurazioni non fossero influenzate dalla contaminazione della navetta. Il braccio, tuttavia, si dimostr\u00f2 problematico, poich\u00e9 Worden non fu sempre in grado di farlo ritrarre.\nSecondo i programmi, il CSM \"Endeavour\" doveva passare sul sito di atterraggio di \"Falcon\" nel momento in cui questo si posava sulla superficie, ma Worden non riusc\u00ec a vederlo e non riusc\u00ec a individuarlo fino all'orbita successiva. Tra le sue varie attivit\u00e0 vi fu anche quella di esercitarsi per evitare l'atrofia muscolare mentre il centro di controllo e missione di Houston lo teneva aggiornato sulle attivit\u00e0 dei compagni di missione Scott e Irwin impegnati sulla superficie lunare. La fotocamera panoramica non funzion\u00f2 perfettamente, ma forn\u00ec immagini sufficienti e non si rese necessario effettuare alcuna regolazione speciale. Worden scatt\u00f2 anche molte fotografie attraverso le finestre del modulo di comando, spesso scattando a intervalli regolari. Il suo compito fu complicato dalla mancanza di un timer di missione funzionante nel vano inferiore della strumentazione del modulo di comando, poich\u00e9 il suo interruttore automatico si era rotto durante il viaggio verso la Luna. Le osservazioni e le fotografie di Worden servirono per stabilire l'obiettivo della missione Apollo 17 a Taurus-Littrow per cercare prove relative a una possibile attivit\u00e0 vulcanica. Quando il CSM si trovava dal lato nascosto della Luna vi fu sempre, come previsto, l'interruzione delle comunicazioni radio; ogni volta che si ripristinava il contatto con la Terra, Worden salutava con la frase \"Ciao, Terra. Saluti da Endeavour\", espressa in diverse lingue. Quest'idea era venuta allo stesso Worden e il suo insegnante di geologia, El-Baz, lo aiut\u00f2 ad accumulare le traduzioni.\nI risultati degli esperimenti ottenuti dalla strumentazione contenuta nella SIM bay portarono alla conclusione, grazie ai dati raccolti dallo spettrometro a raggi X, che vi fosse un flusso di raggi X fluorescente maggiore rispetto al previsto e che gli altopiani lunari fossero pi\u00f9 ricchi di alluminio rispetto ai mari. \"Endeavour\" si trovava in un'orbita pi\u00f9 inclinata rispetto alle precedenti missioni con equipaggio e cos\u00ec Worden fu in grado di osservare elementi che non erano noti in precedenza, integrando le fotografie con descrizioni complete.\nQuando Scott e Irwin furono pronti a decollare dalla superficie lunare e fare ritorno all\"'Endeavour\", l'orbita del CSM si era spostata a causa della rotazione della Luna e fu necessaria un'accensione del motore per garantire che l'orbita del CSM fosse sullo stesso piano di quella che il LEM avrebbe raggiunto una volta decollato dalla Luna. Tale accensione del motore principale SPS ebbe la durata di 18 secondi.\nRitorno e ammaraggio.\nIl modulo lunare \"Falcon\" decoll\u00f2 dalla Luna alle 17:11:22 GMT del 2 agosto, dopo aver trascorso 66 ore e 55 minuti sulla superficie lunare. Poco meno di due ore dopo si riagganci\u00f2 con il CSM. Dopo che gli astronauti ebbero completato il trasferimento dei campioni lunari e altri oggetti dal LEM al CSM, il modulo lunare venne sigillato, espulso e fatto schiantare intenzionalmente sulla superficie lunare, un impatto che venne registrato dai sismometri lasciati da Apollo 12, 14 e 15. Fatto ci\u00f2 Slayton raccomand\u00f2 agli astronauti di prendere i sonniferi, confidando che almeno Scott e Irwin lo facessero. Scott, come comandante della missione si rifiut\u00f2, sentendo che non ve ne fosse bisogno. Durante le attivit\u00e0 extraveicolari, i medici avevano notato irregolarit\u00e0 nella frequenza cardiaca dei due astronauti, ma di ci\u00f2 non furono informati durante la missione. Dopo essersi ritirato da astronauta, Irwin ebbe problemi cardiaci e mor\u00ec nel 1991 per un infarto miocardico; Scott ritenne che come comandante avrebbe dovuto essere informato delle letture biomediche. I medici della NASA all'epoca ritennero che il problema evidenziato dalla lettura dell'elettrocardiogramma fosse dovuto dalla carenza di potassio dovuta al loro faticoso lavoro svolto sulla Luna e dell'inadeguata fornitura attraverso i liquidi assunti.\nL'equipaggio trascorse i successivi due giorni a lavorare su esperimenti riguardanti la scienza orbitale, tra cui compiere alcune osservazioni della Luna dall'orbita. Gli astronauti prelevarono un piccolo satellite dalla \"SIM Bay\" del modulo di comando per metterlo in orbita intorno alla Luna. Compito del satellite fu la registrazione dati sui campi magnetico e gravitazionale della Luna. Infine, l'equipaggio lasci\u00f2 l'orbita lunare grazie a un'ulteriore accensione del motore principale del CSM[ALFJ 2] della durata di 2 minuti 21 secondi, svolta alle 21:22:45 GMT del 4 agosto. Il giorno successivo, durante il ritorno sulla Terra, Worden esegu\u00ec una attivit\u00e0 extraveicolare (EVA) di 39 minuti per recuperare alcune pellicole fotografiche dal vano del modulo di strumentazione scientifica (SIM) del modulo di servizio, con l'assistenza di Irwin che rimase al portello del modulo di comando. Svoltasi a circa dalla Terra, fu la prima EVA in \"spazio profondo\" della storia, a grande distanza da qualsiasi corpo planetario. Al 2020, rimaneva ancora una delle uniche tre EVA di questo tipo, tutte svoltesi in occasione delle missioni di tipo J del programma Apollo eseguite in circostanze simili. Pi\u00f9 tardi, nello stesso giorno, l'equipaggio stabil\u00ec il record di volo pi\u00f9 lungo dell programma Apollo fino a quel momento.\nAll'avvicinarsi alla Terra, il 7 agosto, il modulo di servizio fu espulso e il modulo di comando fece il suo rientro nell'atmosfera terrestre. Sebbene uno dei tre paracadute principali del modulo di comando non fosse riuscito a dispiegarsi correttamente, probabilmente a causa dei danni causati dal carburante espulso dal veicolo spaziale, i due rimasti si dimostrarono sufficienti per effettuare una discesa in piena sicurezza (il terzo era stato inserito per la ridondanza). Dopo essere ammarati, alle ore 20:45 UTC, nell'Oceano Pacifico, il CM e l'equipaggio furono recuperati e portati a bordo della nave da recupero \"USS Okinawa\", mettendo cos\u00ec fine a una missione che era durata 12 giorni, 7 ore, 11 minuti e 53 secondi. L'equipaggio port\u00f2 circa 76 kg di pietre lunari sulla Terra.\nValutazione della missione.\nGli obiettivi della missione per Apollo 15 erano \"eseguire l'ispezione selenologica, il rilevamento e il campionamento di reperti e delle caratteristiche di superficie in un'area preselezionata della regione dei Mons Hadley. Posizionare e attivare esperimenti di superficie. Valutare la capacit\u00e0 delle apparecchiature Apollo di fornire un prolungato tempo di permanenza della superficie lunare, maggiori operazioni extraveicolari e mobilit\u00e0 della superficie. Condurre esperimenti in volo e compiti fotografici dall'orbita lunare.\" In definitiva, la missione riusc\u00ec a raggiungere tutti questi obiettivi oltre che completare un lungo elenco di altri compiti, inclusi esperimenti. Uno degli obiettivi fotografici, ottenere immagini del \"gegenschein\" dall'orbita lunare, non fu possibile completarlo, poich\u00e9 la fotocamera non era stata puntata nella giusta direzione. Secondo le conclusioni dell\"'Apollo 15 Mission Report\", la missione \"\u00e8 stata il quarto atterraggio lunare e ha portato alla raccolta di una grande quantit\u00e0 di informazioni scientifiche. Il sistema Apollo, oltre a fornire un mezzo di trasporto, eccelleva come struttura scientifica operativa.\"\nL'Apollo 15 ha beneficiato di un aumento dell'interesse pubblico per il programma Apollo, in parte dovuto del fascino del rover lunare, nonch\u00e9 dell'attrattiva del sito scelto e della maggiore copertura televisiva.\nControversie.\nNonostante la missione sia riuscita, le carriere dell'equipaggio furono danneggiate da un accordo, che avevano fatto prima del volo, di portare cartoline postali sulla Luna in cambio di circa dollari ciascuna, che avevano in programma di lasciare ai loro figli. Walter Eiermann, che aveva molti contatti sociali e professionali con i dipendenti NASA e gli astronauti, fece da intermediario tra gli astronauti e un commerciante di francobolli della Germania Ovest, Hermann Sieger, e Scott port\u00f2 circa 400 cartoline sul veicolo spaziale; furono successivamente trasferite in \"Falcon\" e rimasero all'interno del lander durante le attivit\u00e0 degli astronauti sulla superficie lunare. Dopo il ritorno sulla Terra, 100 di queste cartoline furono date a Eiermann, che le pass\u00f2 a Sieger, che ricevette una commissione. Slayton non diede il permesso di portare le copertine, come invece era necessario.\nLe 100 cartoline furono messe in vendita ai clienti di Sieger alla fine del 1971 a un prezzo di circa dollari l'una. Dopo aver ricevuto i pagamenti pattuiti, gli astronauti le restituirono e non accettarono alcun compenso. Ad aprile 1972, Slayton venne a sapere che furono portate delle cartoline senza autorizzazione e rimosse i tre astronauti dall'equipaggio di riserva per l'Apollo 17. La questione divent\u00f2 pubblica a giugno 1972 e i tre astronauti sono stati redarguiti per cattivo giudizio; nessuno dei tre vol\u00f2 pi\u00f9 nello spazio. Durante l'indagine, gli astronauti cedettero quelle cartoline ancora in loro possesso; dopo che Worden fece causa, furono restituite agli astronauti nel 1983, cosa che la rivista \"Slate\" ritenne un'assoluzione.\nIn seguito emerse un'altra controversia, circa la statuetta del \"Fallen Astronaut\" lasciata da Scott sulla Luna. Prima della missione, Scott si accord\u00f2 con l'artista belga Paul Van Hoeydonck perch\u00e9 realizzasse tale scultura. L'intento di Scott, tenendo fede alla rigida politica della NASA contro lo sfruttamento commerciale del programma spaziale, era di un semplice memoriale con pubblicit\u00e0 minima, tenendo l'artista nell'anonimato, senza la produzione di repliche per il pubblico eccetto per la copia in mostra al National Air and Space Museum commissionata dopo la rivelazione della scultura al pubblico durante la conferenza stampa post volo. Van Hoeydonck afferma di aver compreso diversamente l'accordo: credeva di ricevere il riconoscimento di essere il creatore di un tributo all'esplorazione spaziale umana, e di avere il diritto di vendere repliche al pubblico. Sotto pressione dalla NASA, Van Hoeydonck annull\u00f2 un piano per vendere 950 copie firmate.\nVisibilit\u00e0 dallo spazio.\nL'impronta sul sito di allunaggio dell'Apollo 15, creato dalla pressione del motore del LEM, fu osservato da una fotocamera a bordo dell'orbiter lunare giapponese SELENE; tale osservazione fu confermata da analisi comparative delle fotografie a maggio 2008. Le fotografie di SELENE corrispondono alle fotografie scattate dal modulo di comando di Apollo 15, che mostrano una variazione della riflettivit\u00e0 della superficie a causa dei fumi di scarico. Questa fu la prima traccia visibile degli allunaggi umani vista dallo spazio dalla chiusura del programma Apollo.\nCampioni riportati sulla Terra.\nTra i campioni di rocce lunari riportate sulla Terra figura anche il meteorite Hadley Rille: un piccolissimo meteorite scoperto in un campione di terreno lunare raccolto alle coordinate ."}
{"id": "111259", "revid": "787565", "url": "https://it.wikipedia.org/wiki?curid=111259", "title": "David Scott", "text": "Fece parte del terzo gruppo di astronauti nominati dalla NASA nell'ottobre 1963 ed \u00e8 uno dei 12 uomini che hanno camminato sulla Luna.\nScott fu il primo del terzo gruppo di astronauti ad essere selezionato per volare ed anche il primo a comandare una loro missione.\n\u00c8 noto anche per aver sperimentato in assenza di atmosfera la legge sulla caduta dei gravi di Galileo attraverso una piuma fatta cadere insieme ad un martello.\nGemini.\nIl 16 marzo 1966 lui e il comandante Neil Armstrong furono lanciati nello spazio con la missione Gemini 8, un volo pensato per durare tre giorni ma terminato prima del tempo a causa del malfunzionamento di un propulsore di assetto. L'equipaggio esegu\u00ec il primo attracco di due veicoli nello spazio e dimostr\u00f2 grandi abilit\u00e0 di pilotaggio nel risolvere il problema indotto dal malfunzionamento del propulsore, riuscendo a portare il veicolo spaziale ad un atterraggio sicuro.\nApollo 9.\nScott fu utilizzato come pilota comandante del modulo Apollo 9, 3-13 marzo 1969. Questo fu il terzo volo con equipaggio del programma Apollo, il secondo ad utilizzare il razzo Saturn V e il primo a completare una orbita terrestre comprensiva e un collaudo del veicolo \"Apollo totalmente configurato\".\nIl volo di dieci giorni forn\u00ec vitali informazioni precedentemente non disponibili sulle prestazioni operazionali, stabilit\u00e0 e affidabilit\u00e0 della propulsione del modulo lunare e dei sistemi vitali di supporto. La parte migliore di questa valutazione fu il completamento della simulazione di ritrovo in orbita lunare e il seguente attracco, iniziato da James McDivitt e Russell Schweickart da dentro il modulo lunare alla distanza di separazione che superava i 60\u00a0km dal modulo di servizio/comando pilotato da Scott. L'equipaggio dimostr\u00f2 e conferm\u00f2 anche l'attuabilit\u00e0 di un trasferimento di equipaggio, le tecniche e l'equipaggiamento per le attivit\u00e0 extraveicolari, con Schweikart che complet\u00f2 un periodo di passeggiata spaziale di 46 minuti fuori dal modulo lunare. Durante questo periodo Dave Scott complet\u00f2 una sessione extraveicolare di un'ora in piedi nel modulo di comando aperto a fotografare le attivit\u00e0 di Schweickart e rilevando campioni termici dall'esterno del modulo di comando. Apollo 9 ammar\u00f2 a meno di 7\u00a0km dalla portaelicotteri \"USS Guadalcanal\" (LPH-7).\nApollo 12.\nNel suo secondo incarico Scott fu designato come comandante di riserva del modulo dell'Apollo 12.\nApollo 15.\nFece il suo terzo volo spaziale come comandante dell'Apollo 15, 26 luglio - 7 agosto 1971. I suoi compagni di volo furono Alfred M. Worden, pilota del modulo di comando, e James B. Irwin, pilota del modulo lunare. Apollo 15 fu la quarta missione di allunaggio con equipaggio e la prima ad esplorare l'Hadley Rille e i Monti Appennini che sono locati sul bordo sud-est del Mare Imbrium (Mare delle Piogge).\nIl modulo lunare Falcon rimase sulla superficie lunare per 66 ore e 54 minuti (registrando un nuovo record) e Scott e Irwin registrarono ciascuno 18 ore e 35 minuti in attivit\u00e0 extraveicolari condotte durante tre escursioni sulla superficie lunare. Usando il \"Rover-1\" per spostarsi e trasportare la loro attrezzatura presso porzioni del Ruscello di Hadley e i Monti Appennini, Scott e Irwin eseguirono una ispezione selenologica (Selene il nome della dea greca associata alla Luna), indagine dell'area e collezione di quasi 80\u00a0kg di materiali della superficie lunare.\nSchierarono un pacco ALSEP che consisteva nella collocazione e attivazione di esperimenti superficiali, e le loro attivit\u00e0 lunari vennero riprese usando una telecamera TV che era operata in remoto da controllori a terra appostati al centro di controllo della missione a Houston, Texas.\nAltri risultati dell'Apollo 15 includono: il pi\u00f9 grande carico utile mai piazzato nelle orbite terrestri e lunari; primo modulo di strumenti scientifici in volo e operanti su veicoli Apollo; maggior distanza percorsa sulla Luna; primo uso di un congegno di navigazione della superficie lunare (montato sul Rover-1); primo subsatellite lanciato nell'orbita lunare; prima attivit\u00e0 extraveicolare da un modulo di comando durante il rientro alla terra."}
{"id": "111260", "revid": "2014155", "url": "https://it.wikipedia.org/wiki?curid=111260", "title": "Leopoldo II d'Asburgo-Lorena", "text": "Figlio dell'imperatore Francesco I e di sua moglie Maria Teresa d'Austria, fu fratello della celebre Maria Antonietta, regina di Francia, e di Maria Carolina, regina di Napoli. Leopoldo, succeduto al fratello Giuseppe II, fu un moderato proponente dell'assolutismo illuminato e propugnatore del Codice leopoldino, legge che port\u00f2 il Granducato di Toscana ad essere il primo Stato nella storia ad abolire formalmente la pena di morte.\nBiografia.\nInfanzia ed educazione.\nNono dei 16 figli di Maria Teresa d'Asburgo e dell'imperatore Francesco I di Lorena, Leopoldo nacque a Vienna e sin da giovane si coltiv\u00f2 per lui l'idea di avviarlo alla carriera ecclesiastica, ma le prospettive di successione alla corona del granducato di Toscana, fecero ben presto abbandonare questa idea ai genitori che ripiegarono su suo fratello Massimiliano Francesco (futuro arcivescovo di Colonia).\nIl conte Anton Thurn-Valsassina fu suo tutore e confidente nonch\u00e9 suo insegnante, assieme all'avvocato, professore universitario e massone Carlo Antonio Martini che rappresent\u00f2 una delle personalit\u00e0 pi\u00f9 influenti legate alla figura di Leopoldo II. Questi lo istru\u00ec alla dottrina della legge naturale e lo appassion\u00f2 alla lettura filosofica, al punto da destare le preoccupazioni della madre imperatrice, particolarmente pia, che lo invit\u00f2 a consultarsi col suo confessore prima di scegliere le sue letture. Leopoldo stesso era particolarmente interessato alle scienze ed alle tecnologie come suo padre, fatto che li ravvicin\u00f2 molto nei rapporti. Parlava diverse lingue: il tedesco nativo, il francese, il ceco ed il latino, imparando l'italiano solo piuttosto tardi quando si insedi\u00f2 in Toscana.\nCon l'idea di succedere alla reggenza della Toscana e di intessere rapporti con gli altri principati italiani, nel 1753 la madre pens\u00f2 di farlo fidanzare con Maria Beatrice d'Este, erede del Ducato di Modena e Reggio nonch\u00e9 figlia di Francesco III d'Este, vicegovernatore del Ducato di Milano, dominio di cui lo stesso Leopoldo era diventato dal 1754 governatore per conto dei genitori. Questo matrimonio ad ogni modo non ebbe mai luogo e la principessa italiana spos\u00f2 invece il fratello minore di Leopoldo, l'arciduca Ferdinando.\nGranduca di Toscana.\nAlla morte del fratello maggiore, Carlo, nel 1761, venne dichiarato erede al trono di suo padre al Granducato di Toscana che, secondo gli accordi siglati con la casata dei Medici, era stato destinato ad una \"secondogenitura\", ovvero in appannaggio ad un figlio ultrogenito del granduca regnante (Francesco I). Questo cambiamento delle condizioni impose dunque il matrimonio il 5 agosto 1765 con l'Infanta Maria Luisa di Borbone-Spagna (1745-1792), figlia di Carlo III di Spagna e di Maria Amalia di Sassonia. Alla morte di suo padre Francesco I (18 agosto 1765), egli gli succedette pertanto alla reggenza del Granducato col nome di Pietro Leopoldo.\nA differenza del suo predecessore, il primo granduca di Toscana degli Asburgo-Lorena Francesco Stefano, egli si stabil\u00ec a Firenze e inizi\u00f2 con zelo un programma di riforma ad ampio raggio, facendo di uno Stato marginale nel contesto delle potenze europee un paese moderno e all'avanguardia sotto molti aspetti. Fu un chiaro esempio di \"sovrano illuminato\" e le sue riforme si contraddistinsero per una propensione agli scopi pratici pi\u00f9 che a quelli teorici. Nella sua opera riformatrice si avvalse di importanti funzionari come Giulio Rucellai, Pompeo Neri, Francesco Maria Gianni, Angelo Tavanti.\nNel 1766 dichiar\u00f2 estinte le vecchie ripartizioni di origine feudale, come lo Stato Nuovo di Siena, e le sostitu\u00ec con quattro nuove entit\u00e0 amministrative dette \"province\" (di Firenze, di Pisa, di Siena superiore di Siena inferiore).\nIl granduca avvi\u00f2 una politica liberista e fisiocratica raccogliendo l'appello di Sallustio Antonio Bandini del quale fece pubblicare l'inedito \"Discorso sulla Maremma\", promuovendo la bonifica delle aree paludose nella Maremma e nella Val di Chiana e favorendo lo sviluppo dell'Accademia dei Georgofili. \nIl granduca e i suoi ministri avevano letto attentamente le opere dei fisiocratici e tennero conto delle loro idee nella conduzione delle loro riforme. Il Victor de Riqueti, marchese di Mirabeau, un grande rappresentante del movimento, si un\u00ec alle \u00e9lite e ai leader toscani e lavor\u00f2 per diffondere le teorie fisiocratiche nel paese. Nel 1769, il Marchese dedic\u00f2 ufficialmente il suo nuovo libro, \"Les \u00c9conomiques\", al granduca, palesando pubblicamente il suo rapporto privilegiato con la Toscana. Pietro Leopoldo introdusse la libert\u00e0 nel commercio dei grani abolendo i vincoli annonari che bloccavano le colture cerealicole, ma l'avvenimento capitale fu, dopo tanti secoli, la liquidazione delle corporazioni di origine medievale, ostacolo principale per un'evoluzione economica e sociale dell'attivit\u00e0 industriale. Introdusse poi la nuova tariffa doganale del 1781, in base alla quale vennero aboliti tutti i divieti assoluti, che furono sostituiti da dazi protettivi, tenuti, del resto, a un livello molto basso in confronto a quelli allora in vigore.\nLa trasformazione del sistema fiscale fu da Pietro Leopoldo intrapresa fin dai suoi primi anni di regno e nel 1769 venne abolito l'appalto generale e iniziata la riscossione diretta delle imposte. Esitante si rivel\u00f2 invece il sovrano fra la politica di Tavanti, che fino al 1781 attraverso il catasto, intendeva prendere la propriet\u00e0 fondiaria come termine di misura per l'imposizione fiscale e, dopo la morte di Tavanti, nel 1781, quella di Francesco Maria Gianni, suo maggiore collaboratore dal quel momento, che concepiva un piano di eliminazione del debito pubblico attraverso la vendita dei diritti fiscali che lo Stato aveva sulla terra dei sudditi. Si sarebbe poi passati a un sistema fondato esclusivamente sull'imposizione indiretta; operazione questa che, iniziata nel 1788, non era ultimata nel 1790 quando Leopoldo divenne imperatore.\nRiform\u00f2 certi aspetti della legislazione toscana ma il suo maggior progetto, la redazione di un nuovo codice, che Pompeo Neri avrebbe dovuto realizzare, non giunse a termine per la morte del Neri stesso, mentre i progetti di costituzione non ebbero seguito a causa della sua partenza per Vienna.\nIn campo ecclesiastico Pietro Leopoldo si ispir\u00f2 ai principi del giurisdizionalismo, sopprimendo i conventi e abolendo i vincoli di manomorta. Inoltre la Toscana si volse religiosamente verso il Giansenismo, rappresentato dal vescovo di Pistoia Scipione de' Ricci, tanto che il granduca gli fece organizzare un sinodo a Pistoia nel 1786 per riformare l'organizzazione ecclesiastica toscana secondo i principi giansenisti.\nIl programma uscito da questo sinodo, riassunto in 57 punti e frutto dell'intesa con Pietro Leopoldo, interessava gli aspetti patrimoniali e culturali e affermava l'autonomia delle Chiese locali rispetto al papa e la superiorit\u00e0 del Concilio, ma le forti opposizioni del clero (tra cui spiccavano l'arcivescovo di Firenze Antonio Martini e il vescovo di Sansepolcro Roberto Costaguti) e del popolo lo convinsero a rinunciare a questa riforma.\nRiesce invece a ottenere i risultati sperati con l'abolizione delle confraternite, nel 1782, e la riorganizzazione delle giurisdizioni \"nullius diocesis\" della Romagna toscana - Sestino, Bagno di Romagna e Galeata - che tra 1779 e 1785 vengono aggregate alla diocesi di Sansepolcro.\nNel periodo 1779-1782 Pietro Leopoldo avvi\u00f2 un progetto costituzionale che continu\u00f2 ulteriormente nel 1790 per fondare i poteri del sovrano secondo un rapporto contrattualistico. Anche questa politica per\u00f2 suscit\u00f2 forti opposizioni, e il granduca, che proprio in quell'anno saliva al trono imperiale fu costretto a rinunciarvi.\nNel 1787 egli affid\u00f2 al giurista e uditore pisano Giuseppe Vernaccini l\u2019incarico di preparare il nuovo codice civile del Granducato di Toscana. L'opera - progettata in 10 volumi - non fu portata a termine a causa della morte prematura del giurista e il progetto non ebbe seguito.\nMa la riforma pi\u00f9 importante introdotta da Pietro Leopoldo fu l'abolizione degli ultimi retaggi giuridici medievali: in un colpo solo abol\u00ec il reato di lesa maest\u00e0, la confisca dei beni, la tortura e, cosa pi\u00f9 importante, la pena di morte grazie al varo del nuovo codice penale del 1786 (che prender\u00e0 il nome di \"Riforma criminale toscana\" o \"Leopoldina\"). La Toscana sar\u00e0 quindi il primo Stato nel mondo ad abolire la pena di morte, adottando i principi degli Illuministi fra i quali Cesare Beccaria che con la sua opera \"Dei delitti e delle pene\" ne era il portavoce. L'Illuminismo in Italia si andava affermando attraverso vari circoli culturali fra cui quello dei fratelli Verri in Milano, il pi\u00f9 importante e proficuo della penisola e di cui anche il Beccaria faceva parte.\nLeopoldo divenne famoso a Firenze anche per i suoi numerosi affari extraconiugali: tra le sue numerose amanti citiamo la moglie di George Clavering-Cowper, III conte Cowper il quale, in ricompensa di aver sottaciuto questa relazione di cui era a conoscenza, ricevette grandi onori dal fratello di Leopoldo, Giuseppe II.\nLeopoldo II imperatore.\nLeopoldo, durante la sua reggenza sulla Toscana, aveva dimostrato una tendenza a speculare per garantire allo Stato una costituzione. Nel 1790 egli eredit\u00f2 il trono imperiale alla morte del fratello Giuseppe II, e inizi\u00f2 a preoccuparsi attivamente delle innovazioni introdotte da questi pur contrastando alcuni ideali del precedente governo. Egli riconobbe gli Stati di governo quali \"colonne della monarchia\", pacific\u00f2 ungheresi e boemi e acquiet\u00f2 gli insorgenti dei Paesi Bassi austriaci (attuale Belgio) con diverse concessioni. Quest'ultima prova per\u00f2 ebbe esito negativo e Leopoldo II fu costretto a far marciare le proprie truppe nel paese per ristabilire l'ordine e l'autorit\u00e0 austriaca. Egli continu\u00f2 ad ogni modo a sostenere che nessuna bolla papale potesse essere pubblicata entro i suoi domini senza il regio assenso (placetum regium). Per placare altri malcontenti creati dal regno del fratello, egli dovette emanare un decreto il 9 maggio 1790 che forzava centinaia di servi boemi liberati dal fratello a tornare in servit\u00f9 dei loro vecchi padroni.\nMalgrado questi inconvenienti, il suo regno fu sostanzialmente un periodo contraddistinto da una pacificazione generale dell'Impero, anche se bisogna ammettere che il risultato non fu strabiliante e riformatore come in Toscana, data forse anche la breve durata del suo governo che fu di appena due anni. I crescenti disordini rivoluzionari in Francia misero a repentaglio la vita di sua sorella Maria Antonietta, regina di Francia, che venne in seguito ghigliottinata nel 1793 assieme al marito Luigi XVI. Egli si prodig\u00f2 in prima persona per evitare che la rivoluzione uscisse dai confini francesi, inviando al governo francese appelli appassionati per tentare di salvare le sorti del regno e quando questo non fu pi\u00f9 possibile si rivolse direttamente ai realisti inneggiando alla presa delle armi contro i rivoluzionari.\nDall'Est egli dovette fronteggiare l'ambizione della zarina Caterina II di Russia e la politica senza scrupoli della Prussia. La stessa Caterina, del resto, era deliziata dal vedere Austria e Prussia imbarcarsi in una crociata contro la Rivoluzione Francese con l'intento, mentre le due potenze erano occupate oltre il Reno, di annettere alla Russia anche la Polonia e concludere altre conquiste a sfavore dell'Impero Ottomano. Leopoldo II fu accorto e non dovette far fatica a immaginare il piano della zarina di Russia, il che lo fece desistere dal reagire violentemente e repentinamente contro la Francia.\nAd appena sei mesi dall'ascesa al trono, Leopoldo II concluse fruttuosi accordi con l'Inghilterra in funzione anti-russa e non appena fu sicuro del supporto della Gran Bretagna, fu in grado di pensare alla Prussia. Essendo in rapporti personali con Federico Guglielmo II, decise di incontrarlo a Reichenbach nel luglio del 1790, concludendo un accordo che (dato il periodo storico particolarmente negativo), port\u00f2 la Prussia a venire a un compromesso con l'Impero, fatto che spinse anche la Russia a rinunciare ai propri progetti di annessione. L'incoronazione di Leopoldo a re d'Ungheria ebbe luogo il 15 novembre 1790 a Presburgo, ma venne preceduta da un decreto col quale egli riconosceva la superiorit\u00e0 dei magiari su altri popoli. Nell'agosto del 1791, inoltre, egli sigl\u00f2 la pace di Sistova che segnava la fine del conflitto iniziato da suo fratello Giuseppe II con l'Impero Ottomano e che egli riteneva superfluo data la situazione in cui l'Europa era andata trovandosi. La pacificazione dei domini ad est, consent\u00ec quindi all'Imperatore di concludere accordi amichevoli con Inghilterra e Paesi Bassi.\nNel corso del 1791, l'Imperatore divenne sempre pi\u00f9 preoccupato della situazione in Francia. Nel gennaio di quello stesso anno, egli decise di dimettere il Conte di Artois (futuro Carlo X) dalla propria corte. Egli fu, tra l'altro, il vero artefice della fuga a Varennes di cui furono protagonisti Luigi XVI e Maria Antonietta e quando l'operazione fall\u00ec fu egli a premere sul senso di indignazione dei monarchi europei di fronte all'arresto della coppia reale francese compiuto dal governo francese rivoluzionario. Egli invit\u00f2 a prendere comune misure di sicurezza circa il nuovo mutamento dei fatti, per la sicurezza di tutti i monarchi europei.\nMozart scrisse \"La clemenza di Tito\" nel 1791 e tale opera venne commissionata dagli Stati Generali di Boemia come acclusione alle festivit\u00e0 che accompagnarono l'incoronazione di Leopoldo II a Re di Boemia, cerimonia che si tenne a Praga il 6 settembre 1791.\nIl 25 agosto 1791, Leopoldo II incontr\u00f2 il re di Prussia a Pillnitz, presso Dresda, ed i due sottoscrissero un patto (noto col nome di Dichiarazione di Pillnitz) secondo il quale i due Stati sarebbero intervenuti militarmente in Francia qualora la loro assistenza fosse stata richiesta da altre potenze europee. La dichiarazione fu per\u00f2 una mera formalit\u00e0 in quanto lo stesso Leopoldo sapeva bene che n\u00e9 Inghilterra n\u00e9 Russia erano pronte ad agire. Di fronte alla reazione che tale decreto ebbe in Francia, egli si dispose al fianco dei realisti esiliati col progetto di attaccare i rivoluzionari in Alsazia, pur continuando a sperare nell'aiuto che non sarebbe venuto mai.\nUltimi anni e morte.\nQuando Luigi XVI venne costretto a firmare la costituzione del 1791, l'Imperatore pens\u00f2 che i conflitti si dovessero acquietare in Francia, ma gli attacchi ai principi tedeschi presso l'area del Reno e la violenza dei partiti parigini, costrinsero Leopoldo a scendere in campo nuovamente contro la rivoluzione. Purtroppo egli non riusc\u00ec a concludere l'ambizioso progetto di calmare le acque in Europa aggiudicandosi il titolo di pacificatore, in quanto mor\u00ec improvvisamente a Vienna nel marzo del 1792 dopo una brevissima malattia che i medici non seppero diagnosticare: da qui circol\u00f2 per qualche tempo la voce (mai fondata su prove concrete) che fosse stato avvelenato e si fecero anche i nomi dei possibili colpevoli, identificati nei francesi rivoluzionari, nei gesuiti o addirittura nei massoni. \nAltre voci dissero che l'imperatore si era avvelenato nel tentativo di assumere un afrodisiaco. Nei giorni precedenti alla sua morte, Leopoldo II aveva ricevuto quattro salassi ed era stato sottoposto comunque a delle cure dato il peggioramento della sua salute. Dopo le esequie, la sua salma venne sepolta nella \"Toskanagruft\" nella cripta del Convento dei Cappuccini di Vienna insieme agli altri Asburgo, mentre il suo cuore come da tradizione venne sepolto nella \"Augustinerkirche\", sempre a Vienna.\nDiscendenza.\nLeopoldo II spos\u00f2 il 5 agosto 1765 a Innsbruck l'infanta di Spagna Maria Luisa di Borbone-Spagna (1745-1792), figlia del re Carlo III di Spagna, dalla quale ebbe sedici figli:\nDall'amante Livia Raimondi, una ballerina romana, che il granduca conobbe a Pisa nel 1786, Leopoldo ebbe un figlio illegittimo:\nTitolatura.\nS.M.I. e R. Ap. Leopoldo II\nper la grazia di Dio,\neletto Sacro romano Imperatore, sempre augusto,\nRe in Germania e di Gerusalemme, d'Ungheria, Boemia, Dalmazia, Croazia, Slavonia, Galizia e Lodomiria;\nArciduca d'Austria,\nDuca di Borgogna, di Lorena, di Stiria, di Carinzia e di Carniola,\nGran Duca di Toscana,\nGran Principe di Transilvania,\nMargravio di Moravia,\nDuca di Brabante, di Limburgo, di Lussemburgo e di Gheldria, del W\u00fcrttemberg, d'Alta e Bassa Slesia, di Milano, di Mantova, di Parma, Piacenza e Guastalla, d'Auschwitz e Zator, di Calabria, di Bar, di Monferrato e di Teschen,\nPrincipe di Svebia e di Charleville,\nConte principesco d'Asburgo, di Fiandre, del Tirolo, di Hennegau, di Kyburg, di Gorizia e Gradisca,\nMargravio del Sacro Romano Impero di Burgau, d'Alta e Bassa Lusazia, di Pont-\u00e0-Mousson e di Nomeny,\nConte di Namur, di Provenza, di Vaud\u00e9mont, di Bl\u00e2mont, di Zutphen, di Sarrewerden, di Salm e di Falkenstein,\nSignore della Marca dei Vendi e di Mecheln,\necc., ecc. [4]\nCuriosit\u00e0.\nIn occasione del suo arrivo a Firenze nel 1765, fu coniata una medaglia da Giovanni Zanobi Weber."}
{"id": "111261", "revid": "51032", "url": "https://it.wikipedia.org/wiki?curid=111261", "title": "Buriazia", "text": "La Repubblica di Buriazia (; in buriato: \u0411\u0443\u0440\u044f\u0430\u0434 \u0420\u0435\u0441\u043f\u0443\u0431\u043b\u0438\u043a\u0430, \"Burjaad Respublika\") \u00e8 una Repubblica della Federazione Russa, la popolazione, secondo l'ultimo censimento, \u00e8 di poco inferiore a un milione di abitanti.\nGeografia fisica.\nLa Buriazia \u00e8 situata nella regione centro-meridionale della Siberia, lungo la costa orientale del lago Bajkal.\nFuso orario.\nLa Buriazia \u00e8 compresa nel fuso orario di Irkutsk (IRKT). La differenza rispetto all'UTC \u00e8 +0800\u00a0(IRKT).\nFiumi.\nI principali fiumi che scorrono nel territorio della Repubblica sono:\nLaghi.\nLa Buriazia \u00e8 situata sulle rive del lago Bajkal, il pi\u00f9 grande di questo paese (60% della linea costiera).\nMontagne.\nOltre l'80% del territorio della repubblica \u00e8 montagnoso.\nRisorse naturali.\nLe risorse naturali della Buriazia comprendono oro, tungsteno, zinco, uranio e altro.\nSuddivisioni amministrative.\nLa divisione amministrativa di secondo livello della Repubblica della Buriazia \u00e8 costituita da 21 \"rajon\" (distretti) e 2 citt\u00e0 sotto la giurisdizione del Circondario.\n\"Rajon\".\nLa Repubblica autonoma della Buriazia comprende \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione del Circondario):\nCitt\u00e0.\nI centri abitati della Buriazia che hanno lo \"status\" di citt\u00e0 (\"gorod\") sono 6 (in grassetto le citt\u00e0 poste sotto la diretta giurisdizione della \"oblast'\" e che costituiscono pertanto una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 14:\nSociet\u00e0.\nEvoluzione demografica.\nOltre 100 nazionalit\u00e0 e gruppi etnici abitano la Buriazia, tra cui russi (69,9%), buriazi (24%), ucraini (2,2%), tatari (1%), e bielorussi (0,5%) (dati basati sul censimento del 1989).\nReligione.\nIl Buddhismo tibetano (Buddhismo Vajray\u0101na), lo sciamanesimo, e il cristianesimo ortodosso sono le religioni pi\u00f9 diffuse.\nStoria.\nL'area della moderna Buriazia venne colonizzata per la prima volta nel XVII secolo da russi in cerca di pellicce e oro. Nel 1923, la repubblica venne creata tramite l'unione degli Oblast di Buryat-Mongol e Mongol-Buryat.\nIl 3 novembre 2018 per decreto viene distaccata dal circondario federale della Siberia e aggregata al circondario federale dell'Estremo Oriente.\nPolitica.\nLa costituzione della repubblica \u00e8 stata adottata il 22 febbraio 1994. Il capo del governo in Buriazia \u00e8 il Governatore della Repubblica, che viene eletto con un mandato di quattro anni. \nL'attuale Governatore della Repubblica \u00e8 Vyacheslav Nagovitsyn dal maggio 2012.\nAl 2006 il presidente \u00e8 Leonid Vasilevi\u010d Potapov, che \u00e8 stato eletto il 1\u00ba luglio 1994, rieletto nel 1998 (con il 63,25% dei voti), e nuovamente rieletto il 23 giugno 2002 (con oltre il 67% dei voti). Prima dell'elezione Potapov era il presidente del Soviet Supremo della Repubblica, il pi\u00f9 alto incarico dell'epoca.\nIl parlamento della Repubblica \u00e8 il \"Khural\" del Popolo, eletto ogni quattro anni e composto da 65 deputati.\nEconomia.\nL'economia della repubblica buriata \u00e8 legata a importanti prodotti agricoli e commerciali tra cui grano, verdure, patate, legna, pelli, grafite e tessili. Pesca, caccia, allevamento di animali da pelliccia, allevamento di pecore e bovini, attivit\u00e0 mineraria, ingegneria e industria alimentare sono altri importanti settori economici.\nTurismo.\nIl lago Bajkal \u00e8 una destinazione turistica molto frequentata.\nCultura.\nIstruzione.\nLe pi\u00f9 alte istituzioni educative della repubblica comprendono l'Universit\u00e0 di stato della Buriazia, l'Accademia di stato buriata dell'agricoltura, l'Accademia di stato siberiana orientale di arte e cultura, e l'Istituto tecnologico di stato siberiano orientale."}
{"id": "111263", "revid": "1782831", "url": "https://it.wikipedia.org/wiki?curid=111263", "title": "Stargate (dispositivo)", "text": "Lo Stargate (dall'inglese \"porta delle stelle\") \u00e8 un dispositivo immaginario presente nell'universo fantascientifico nato nel 1994 dal film \"Stargate\" di Roland Emmerich e sviluppatosi nelle serie televisive \"Stargate SG-1\", \"Stargate Atlantis\", \"Stargate Infinity\" e \"Stargate Universe\". Gli stargate sono portali che permettono di collegare in maniera quasi istantanea due punti dello spazio. \nGli Stargate sono presentati come grandi dispositivi metallici verticali a forma di anello, creati dagli Antichi e da loro impiantati su migliaia di pianeti nella Via Lattea, nella Galassia di Pegaso nella galassia d'origine degli Asgard e sull'astronave Destiny. La loro funzione \u00e8 di trasportare persone od oggetti, creando un \"tunnel spaziale\" artificiale fra due Stargate connessi. Grazie a questa caratteristica, l'anello trasportatore \u00e8 il vero motore propulsivo dell'intera serie, permettendo viaggi interstellari senza l'ausilio di astronavi o altre tecnologie. Il nome originale nella lingua degli Antichi \u00e8 \"astria porta\", ma dal momento che essi sono stati disseminati in tutta la galassia, molte razze hanno avuto modo di utilizzarli e chiamarli con nomi diversi per ogni singola specie. I Goa'uld li chiamano \"chaapa'ai\", le popolazioni dei pianeti umani protetti dagli Asgard utilizzano il termine vagamente latino \"annulus\" e nella galassia di \"Pegaso\" vengono chiamati \"anelli degli antenati\", \"anelli ancestrali\" o altre varianti simili.\nDescrizione.\nUno stargate si collega ad un altro stargate con la creazione di un wormhole artificiale (detto anche Ponte di Einstein-Rosen o pi\u00f9 semplicemente \"tunnel spaziale\"), permettendo il trasferimento quasi istantaneo di materia ed energia. La materia pu\u00f2 attraversare il \"tunnel spaziale\" in un solo verso: dallo stargate di partenza allo stargate di arrivo. Se un corpo tentasse di percorrere il tragitto opposto, verrebbe disintegrato. Per permettere quindi il viaggio di ritorno \u00e8 indispensabile interrompere la connessione stabilita e inizializzarne un'altra, invertendo i ruoli dei due stargate. Durante il transito attraverso il \"tunnel spaziale\" la materia viaggia scomposta in atomi e viene ricostruita nella sua forma originaria solo una volta giunta a destinazione.\nA differenza della materia, il wormhole permette alle radiazioni EM di viaggiare in entrambe le direzioni. Grazie a questa propriet\u00e0, se il tunnel spaziale \u00e8 attivato sono possibili comunicazioni radio, televisive e rilevamenti strumentali tra i due stargate collegati.\nIl \"sistema stargate\" si compone di tre elementi:\nNel caso in cui il DHD non funzioni, perch\u00e9 danneggiato ma ancora carico, si pu\u00f2 ricorrere all'inserimento manuale dell'indirizzo ruotando l'anello interno. Se invece il dispositivo \u00e8 scarico bisogna ricorrere a fonti d'energia alternative.\nGli stargate \"tradizionali\" possiedono un diametro di 6,705 m, pesano 29.000 Kg e sono costituiti interamente di naquadah. Di solito si trovano in posizione verticale, tuttavia funzionano normalmente anche in altre posizioni.\nNelle serie tv sono state presentate sette tipologie differenti di stargate:\nFunzionamento.\nPer giungere su un pianeta dotato di stargate, si digiti l'indirizzo formato da sette simboli su un DHD. La combinazione richiesta produce immediatamente un movimento dell'anello interno dello stargate, e i simboli digitati transitano uno dopo l'altro nei blocchi di posizionamento. A digitazione terminata, premendo il grosso pulsante al centro del DHD si attiva il wormhole. Tutti i glifi dello stargate sono pronunciabili in lingua antica. Le coordinate spaziali del punto d'arrivo vengono stabilite dai primi sei simboli, che rappresentano le sei facce di un cubo, al cui centro \u00e8 disposto il pianeta da raggiungere. Il settimo simbolo identifica invece il \"punto d'origine\", cio\u00e8 l'attuale posizione dello stargate da cui si sta digitando l'indirizzo; ogni stargate possiede un proprio punto d'origine. Nel film originale si scopre una sola destinazione con coordinate valide, quella per il pianeta Abydos, e si pensa che questi due stargate siano gli unici esistenti. All'inizio della serie \"Stargate SG-1\", tuttavia, si scopre una vasta collezione di indirizzi addizionali nei geroglifici di un cartiglio su Abydos. O'Neill, dopo aver ricevuto la conoscenza degli Antichi, riempie il database dell'SGC con ulteriori indirizzi validi.\nCome spiegato nel film, i primi sei simboli rappresentano costellazioni stellari, con il punto d'origine triangolato tra di essi. Molti gruppi di coordinate non hanno per\u00f2 uno stargate posizionato sulla destinazione e contattarli risulta inutile. Inoltre, nonostante le coordinate valide siano decine di migliaia, da un punto di vista probabilistico comporre a caso delle combinazioni risulta inconcludente a causa dell'elevato numero di simboli che concorrono alla composizione dell'indirizzo.\nLo stargate presenta nove blocchi di posizionamento. Come s'\u00e8 visto, l'uso di sette di essi permette uno spostamento fra stargate appartenenti alla stessa galassia, ma durante la serie televisiva verranno scoperte altre reti di stargate in diverse galassie, accessibili digitando otto simboli. L'ottavo simbolo rappresenta la galassia dove proiettare le coordinate definite dai simboli precedenti. In queste connessioni speciali, lo stargate richiede una quantit\u00e0 di energia significativamente maggiore.\nIn questo modo verranno raggiunti i pianeti Othala, il mondo natale degli Asgard, nella \"galassia di Ida\", e la citt\u00e0 perduta di Atlantide, nella Galassia di Pegaso. Questo genere di destinazioni per\u00f2 vengono raggiunte molto raramente in quanto il Comando Stargate non ha n\u00e9 sufficienti risorse energetiche n\u00e9 altre coordinate, a parte quelle citate, che descrivano destinazioni in altre galassie.\nIl nono blocco di posizionamento \u00e8 stato utilizzato per aprire un wormhole stabile per l'astronave Destiny, una nave antica, in tutti i sensi, costruita dagli antichi agli albori del tempo in cui arrivarono nella galassia \"via Lattea\". Esso sar\u00e0 al centro, della terza serie dedicata al mondo di Stargate: Stargate Universe.\nLa serie tv prende in prestito dalla realt\u00e0 la teoria per cui l'Universo \u00e8 in espansione, e fa proprio il concetto che le distanze fra i corpi celesti sono in aumento, quindi nella serie, questo reale spostamento, viene sfruttato per spiegare il perch\u00e9 i portali devono essere periodicamente aggiornati con le coordinate reali degli altri stargate. Per questo motivo, i portali sono tutti interconnessi tra loro e il fenomeno di aggiornamento prende il nome di \"aggiornamento correlativo\".\nEffetti secondari dell'attivazione.\nQuando viene stabilito un collegamento fra due stargate, la superficie simile ad un liquido, che normalmente si mantiene adesa al bordo interno dello stargate esplode verso l'esterno con una dinamica simile ad un'onda d'acqua. Quest'onda di energia dissolve qualunque oggetto con cui viene in contatto. Popoli come gli Asgard e i Nox hanno dimostrato di possedere la capacit\u00e0 di usare lo stargate senza l'onda di attivazione.\nNel film originale l'apertura dello stargate era accompagnata inoltre da scosse sismiche, ma questo problema \u00e8 stato risolto nella serie \"SG-1\" con lo sviluppo di pi\u00f9 sofisticati sistemi di controllo. Il \"raffreddamento atomico\" all'interno del wormhole, dovuto alla scomposizione della materia durante la sua corsa all'interno del tunnel, viene invece gradualmente eclissato nel tempo nella serie televisiva, molto probabilmente per necessit\u00e0 di trama.\nAlimentazione.\nCreare una distorsione nello spazio necessita di un'enorme quantit\u00e0 d'energia. Per aprire un wormhole lo stargate accumula l'energia in una batteria al naquadah. L'energia ambientale non \u00e8 sufficiente a caricare questa batteria in un lasso di tempo ragionevole (come invece avviene per apparecchi meno sofisticati come l'asta Goa'uld), il portale dev'essere fortemente alimentato d'energia prima dell'apertura di un wormhole. Generalmente, \u00e8 il DHD a fungere da accumulatore integrato per caricare lo stargate. In mancanza di un DHD, il portale pu\u00f2 essere alimentato in altra maniera. L'interfaccia d'alimentazione energetica del portale non \u00e8 complessa: un semplice contatto fisico \u00e8 sufficiente, giacch\u00e9 il naquadah rende lo stargate un enorme superconduttore. Oltre al DHD, le fonti d'energia a volte utilizzate sono:\nQuando l'ottavo blocco viene utilizzato per collegarsi con un'altra galassia, la richiesta d'energia aumenta ed un singolo DHD non \u00e8 pi\u00f9 sufficiente ad alimentare lo stargate. Dev'essere quindi utilizzata una sorgente supplementare. A parte un unico generatore che venne costruito da O'Neill quando era depositario della conoscenza degli Antichi, gli unici altri manufatti in grado di dare energia ad un tunnel spaziale fra due galassie sono gli ZPM, \"Modulo Punto Zero\", costruiti dagli Antichi.\nUna volta stabilito il wormhole, il portale sfrutta l'energia creata dal vortice nella distorsione spazio temporale. Non \u00e8 dunque pi\u00f9 necessario alimentarlo.\nL'orizzonte degli eventi.\nL'intero wormhole, situato nella quarta dimensione, \u00e8 invisibile, salvo che nella sua forma instabile alla partenza. L'effetto a \"specchio liquido\" che si osserva quando uno stargate \u00e8 aperto \u00e8 dunque artificiale, e si tratta dell\u2019\"orizzonte degli eventi\", un tipo di campo di forza parametrico molto sofisticato. Ha le seguenti caratteristiche:\nL'iride.\nL'iride \u00e8 uno scudo (inizialmente in titanio e poi in trinium rinforzato dall'episodio 16 della seconda stagione di \"Stargate SG-1\") installato sullo stargate terrestre presente nel Comando Stargate, che ha la forma di un diaframma ottico e prende il nome dall'iride anatomico. Tale scudo di metallo pu\u00f2 venir chiuso dal Comando Stargate per impedire l'ingresso a viaggiatori od oggetti indesiderati. L'iride si basa sul principio che deve esserci abbastanza spazio per la ricostruzione dell'oggetto o del corpo in transito: gli oggetti che al loro arrivo non hanno abbastanza spazio per essere ricostruiti, vengono parzialmente rimandati indietro verso l'orizzonte degli eventi e dunque distrutti. L'iride, infatti, \u00e8 posto a 3\u00b5m dall'orizzonte degli eventi.\nNella serie tv viene mostrato come il riconoscimento di viaggiatori sia permesso dall'avere un IDC che identifica il viaggiatore e permette all'operatore dell'SGC di disattivare l'iride. Nel corso della serie alcune razze aliene hanno dimostrato di poter attraversare lo stargate nonostante l'iride fosse chiuso.\nDurata del wormhole.\nNormalmente un wormhole pu\u00f2 essere mantenuto attivo per 38 minuti. Lo stargate che ha stabilito il wormhole in uscita pu\u00f2 mantenerlo aperto e determinarne la chiusura entro questo lasso di tempo.\nCause note che possono invalidare la regola dei \"38 minuti\" impedendo al tunnel spaziale di scollegarsi entro il tempo standard:\nStargate secondari.\nLa presenza su un medesimo pianeta di pi\u00f9 di un portale comporta la creazione di una gerarchia fra gli stargate. Uno dovr\u00e0 essere considerato e usato come portale principale ed il secondo come portale di riserva o di \"backup\", in modo che il primo riceva tutte le connessioni con i wormhole in arrivo e il secondo resti sempre inattivo.\nSe lo stargate che ha stabilito la connessione riceve un impulso di energia abbastanza potente mentre il wormhole \u00e8 aperto, il tunnel pu\u00f2 accidentalmente \"saltare\" ad un portale differente da quello contattato in origine. Normalmente il wormhole salta al pi\u00f9 vicino portale della rete stargate, ma se su un pianeta sono presenti due stargate il salto avviene direttamente su quello secondario e grazie a questa capacit\u00e0 venne scoperto, casualmente, il secondo stargate terrestre, situato sotto i ghiacci dell'Antartide.\nSembra che la chiave di questo procedimento risieda nel DHD. Quest'ultimo infatti se attivo e funzionante determina quale stargate \u00e8 impostato per ricevere i wormhole in arrivo.\nIn seguito si \u00e8 scoperto che lo stargate dell'Antartide era lo stargate originale della Terra e probabilmente il primo stargate costruito dagli Antichi, perch\u00e9 anche il pi\u00f9 antico fra tutti quelli incontrati. Infatti il portale originariamente usato dall'SGC ritrovato a Giza venne portato sulla Terra dal Goa'uld Ra.\nResistenza e disattivazione.\nGli stargate sono molto resistenti. Riscontro a tale affermazione si \u00e8 avuto quando un portale \u00e8 rimasto integro e funzionante anche dopo essere stato colpito da una meteora oppure l'essere sopravvissuto alla distruzione del pianeta che l'ospitava.\nGrazie alla scoperta del naquadriah gli scienziati degli Stati Uniti d'America riuscirono a sviluppare una bomba nucleare potenziata detta \"gatebuster\" che sarebbe in grado di distruggere gli stargate.\nLa maniera pi\u00f9 semplice per disattivare uno stargate rimane quella di seppellirlo o di disconnettere/distruggere il DHD che lo alimenta. Il wormhole non pu\u00f2 formarsi se c'\u00e8 un'ostruzione all'interno dell'anello dello stargate, di conseguenza \u00e8 molto comune che gli stargate vengano chiusi in modo semi-permanente sotterrandoli.\nFunzioni di sicurezza.\nIl portale possiede una memoria utilizzata per stoccare le informazioni riguardanti gli atomi che compongono gli oggetti in transito attraverso l'orizzonte degli eventi. Una volta che l'oggetto \u00e8 stato interamente scomposto, gli atomi vengono inviati verso l'altro portale. Questo conserva a sua volta gli atomi che riceve nella sua memoria temporanea. Una volta che l'oggetto \u00e8 arrivato completamente, viene ricostruito dall'orizzonte degli eventi del portale d'arrivo. Questo spiega ad esempio perch\u00e9 un braccio immerso oltre l'orizzonte degli eventi non affiori immediatamente dall'altro lato: il portale non pu\u00f2 smaterializzare e trasmettere un oggetto prima che questo sia passato interamente attraverso l'orizzonte degli eventi, e se il wormhole viene disattivato mentre un oggetto \u00e8 parzialmente passato, la porzione che ha attraversato l'orizzonte svanisce.\nSe, per incidente, il portale d'arrivo dovesse perdere la connessione prima che l'oggetto sia stato ricostruito, la memoria interna conserva le informazioni per un certo lasso di tempo oppure fino ad una successiva apertura dello stargate (nel qual caso la memoria verrebbe cancellata e l'oggetto/persona non potrebbe pi\u00f9 essere ricomposto). Per ricostruire gli oggetti ancora nella memoria del portale \u00e8 possibile attivare il solo orizzonte degli eventi, senza stabilire alcuna connessione verso altri pianeti.\nImpatto sull'organismo umano.\nLa ricomposizione dell'organismo umano comporta qualche disturbo: i viaggiatori dello stargate lamentano\nImpatto strategico.\nGli stargate possono essere utilizzati anche da popoli primitivi, senza che essi abbiano una conoscenza precisa dei principi scientifici che permettono loro di funzionare. Questo ha permesso ad esempio ai Terrestri, di poter esplorare la galassia prima ancora di aver sviluppato il viaggio interstellare.\nIl tentativo di disabilitare i portali, da parte di uno scienziato dell'SGC, ha mostrato come una disattivazione massiccia della rete degli stargate offra un vantaggio strategico a chi possiede la flotta di vascelli spaziali pi\u00f9 rapida e numerosa.\nAltri utilizzi degli stargate.\nNella serie tv gli stargate vengono presentati come mezzi di trasporto, ma si \u00e8 potuto vedere come essi in particolari occasioni possano essere utilizzati per altri scopi.\nGli stargate della Via Lattea.\nGli stargate della Via Lattea possiedono un anello rotante interno con incisi 39 simboli e un anello stazionario esterno su cui sono posizionati 9 meccanismi di bloccaggio triangolari chiamati per l'appunto \"blocchi\", che servono a registrare le coordinate di digitazione dei simboli necessari per stabilire la connessione.\nQuando le coordinate vengono digitate, l'anello interno ruota fino a posizionare il simbolo composto sotto al blocco corrispondente, registrandolo mediante la \"chiusura\" del blocco stesso. La rotazione e il bloccaggio continuano fino al posizionamento di tutti i simboli digitati.\nLo stargate di Giza.\nIl primo dei due stargate terrestri riscoperti in epoca moderna \u00e8 stato trovato durante uno scavo archeologico a Giza, in Egitto, nel 1928, dall'\u00e9quipe del Professor Langford. Era sepolto sotto un enorme coperchio di pietra su cui erano incisi simboli in rilievo. Tutto il materiale ritrovato venne immediatamente trasferito negli Stati Uniti, per essere sottoposto ad accurate analisi.\nNel 1945, a Cheyenne Mountain (nel film \"Creek Mountain\"), vicino a Colorado Springs, in una base militare sotterranea, Ernest Littlefield, fidanzato della nipote di Langford, fu il primo americano ad attraversare lo stargate, attivato manualmente su coordinate casuali. Raggiunger\u00e0 in questo modo il pianeta Heliopolis, antico centro culturale dove si riuniva l'Alleanza delle quattro grandi razze. Dopo aver attraversato l'orizzonte degli eventi Littlefield non riusc\u00ec pi\u00f9 a tornare indietro. Dopo questa disastrosa esperienza gli esperimenti vennero interrotti per diversi decenni.\nGli stargate solitamente sono accompagnati da un DHD, che gli fornisce energia, attivandolo alle coordinate selezionate. Lo stargate di Giza, \u00e8 stato per\u00f2 trovato senza DHD e gli scienziati americani sono stati costretti a sviluppare la tecnologia necessaria per interfacciarsi con il portale, fornirgli energia e digitare le coordinate, mediante l'uso di computer. Quando si digitano delle coordinate usando un DHD, l'anello interno non ruota e i simboli vengono semplicemente agganciati dai meccanismi di bloccaggio, cos\u00ec come vengono digitati sul DHD.\nNel 1994, la decifrazione delle iscrizioni sul coperchio di pietra e sull'anello metallico, era ancora un mistero per gli scienziati. A capo dell'\u00e9quipe di ricercatori che tentavano di svelarne i segreti era sopraggiunta la professoressa Catherine Langford, che decise di affidarsi ad un giovane egittologo esperto in geroglifici e lingue antiche, Daniel Jackson.\nTradusse agevolmente il testo riportato sul coperchio di pietra che ricopriva lo stargate:\nDopo settimane di studio il Dottor Jackson identific\u00f2 i sei simboli incisi sulla lastra di pietra scoprendo che si trattava di costellazioni. Questi \"riferimenti spaziali\" non erano altro che coordinate tridimensionali, che servivano ad identificare un pianeta. Il settimo simbolo era fuori dal cartiglio, e corrispondeva al punto d'origine.\nI sette simboli presenti sul coperchio di pietra erano , necessari per azionare il congegno per raggiungere Abydos.\nGli stargate di Pegaso.\nGli stargate della galassia di Pegaso possiedono anelli interni che non ruotano ma che danno l'illusione del movimento mediante l'utilizzo di un'interfaccia digitale, presente anche sui DHD sparsi per questa galassia. I portali possiedono 36 simboli, arrivando ad un totale di 1.168.675.200 possibili combinazioni. Come per gli stargate della Via Lattea solo alcune combinazioni corrispondono a coordinate di pianeti che hanno un portale.\nNella serie spinoff \"Stargate Atlantis\", una spedizione terrestre compone l'indirizzo a 8 simboli dal Comando Stargate dell'USAF per raggiungere Atlantide, la citt\u00e0 perduta degli Antichi, nella galassia di Pegaso. In questo modo si scopre che gli Antichi disseminarono gli stargate anche sui pianeti di quella galassia, usando per\u00f2 portali con un design leggermente diverso. I blocchi d'aggancio di questi stargate sono equipaggiati con luci blu anzich\u00e9 rosse e i glifi di digitazione sono composti da gruppi di luci bianche anzich\u00e9 le consuete figure in rilievo. Diversamente dai portali della Via Lattea, inoltre, sono presenti solo trentasei simboli sull'anello interno, anche se sette resta il numero di simboli necessari per agganciare un indirizzo interplanetario. L'anello dei simboli non ruota, poich\u00e9 questi si illuminano in sequenza per indicare quelli selezionati. Probabilmente \u00e8 impossibile inserire manualmente un indirizzo negli stargate di Pegaso, come invece \u00e8 possibile fare con quelli della Via Lattea.\nAllontanandosi apparentemente dalla normale capacit\u00e0 di connettersi \"ovunque da dovunque\", l'unico stargate di Pegaso in grado di raggiungere gli stargate della Via Lattea sembra essere quello posizionato ad Atlantide. Ci\u00f2 \u00e8 dovuto ad uno speciale cristallo di controllo, apparentemente unico nel suo genere, inserito nel DHD della sala controllo della citt\u00e0 senza il quale uno stargate di Pegaso non pu\u00f2 connettere l'ottavo simbolo. Questa capacit\u00e0 sembra essere stata implementata volontariamente dagli Antichi.\nLo stargate di Atlantide dispone anche di un campo di forza protettivo con una funzione identica a quella dell'iride installato sullo stargate della Terra all'SGC. Impedisce ai viaggiatori indesiderati di rimaterializzarsi.\nGli stargate di Pegaso sono della stessa grandezza di quelli della Via Lattea, e possono rimanere aperti per lo stesso tempo massimo di 38 minuti.\nNella galassia di Pegaso vi sono, inoltre, anche dei \"portali orbitali\" (\"Spacegate\", in inglese) non presenti nella Via Lattea. Questi non hanno DHD e vengono utilizzati quasi esclusivamente per il viaggio di veicoli spaziali, soprattutto Jumper e dardi wraith. Gli stargate orbitali sono alimentati da tre generatori disposti lungo l'anello esterno che prendono il posto del DHD, e che alla bisogna svolgono la funzione di stabilizzazione orbitale dello stargate, emettendo getti di spinta che riposizionano il portale sull'orbita corretta. I Jumper hanno un DHD incorporato che permette loro di viaggiare attraverso questi passaggi senza doversi fermare. Come i jumper, anche i dardi wraith possono attivare in remoto gli stargate orbitali.\nAlcuni Spacegate hanno solo 8 Chevron; tra questi, il \"satellite-stargate\" degli Asuriani, lo Spacegate presente nel territorio Wraith dell'episodio 4x11 di Stargate Atlantis e lo Spacegate dell'episodio 5x5 della stessa serie. Quando uno Spacegate \u00e8 attivo tutti i suoi chevron e glifi si illuminano, a differenza di quanto accade con gli stargate \"planetari\", dove i glifi si illuminano solo se facenti parte dell'indirizzo composto.\nI simboli degli stargate di Pegaso.\nEcco i trentasei simboli degli stargate di Pegaso. I simboli corrispondono ad altrettante costellazioni dell'universo immaginario di Atlantis ma che non trovano riscontro nella realt\u00e0, differentemente dai glifi sugli stargate della Via Lattea. Di alcune costellazioni \u00e8 noto anche il nome.\nGli stargate di \"Universe\".\nGli Stargate depositati dalla nave disseminatrice sono probabilmente una versione prototipo, antecedenti a quelli visti nella Via Lattea e in Pegaso. I glifi non rappresentano costellazioni locali, come accade nei modelli successivi, infatti sono usati nelle due galassie visitate dalla \"Destiny\". I glifi inoltre sono fissi sul dispositivo stesso al contrario di quelli della Via Lattea, che sono incisi su un anello rotante.\nA causa del suo design arretrato, lo Stargate della \"Destiny\" pu\u00f2 collegarsi con altri mondi solo ad una distanza limitata. Lo Stargate dell'astronave pu\u00f2 tuttavia essere raggiunto da un'altra galassia tramite una digitazione con nove simboli, possibilit\u00e0 che era sconosciuta finch\u00e9 l'indirizzo della \"Destiny\" non fu scoperto nel database di Atlantide , dalla Terra). Tuttavia dalla nave non si \u00e8 in grado di connettersi alla Terra, infatti Eli Wallace scopr\u00ec che i glifi non sono coordinate tridimensionali pi\u00f9 un punto d'origine ma un codice con nove simboli specifici. L'energia necessaria per collegarsi alla \"Destiny\" \u00e8 enorme, a causa della sua distanza dalla Via Lattea, tanto che neppure uno ZPM pu\u00f2 dare sufficiente energia.\nI simboli degli stargate di \"Universe\".\nEcco i trentasei simboli degli Stargate di \"Universe\".\nLo \"stargate\" prima del film.\nIl concetto di \"stargate\" non \u00e8 nato con il film omonimo. Gi\u00e0 nel 1958 Andre Norton us\u00f2 il termine \"Star Gate\" nell'omonimo romanzo, e l'idea di un \"portale per viaggi interstellari\" \u00e8 stata molto presente nella fantascienza, decine di anni prima dell'uscita del film Stargate.\nAndre Norton e C. J. Cherryh avevano usato gi\u00e0 l'idea di dispositivi atti alla creazione di portali artificiali per lo spostamento attraverso distanze interstellari. In \"Witch World\", Norton descrive un mondo colonizzato da umani e altre razze attraverso l'uso di uno di questi portali. Nella serie \"Morgaine\" di Cherryh, l'uso potenziale dei portali per il viaggio nel tempo li rende un pericolo per il rapporto causa-effetto e perci\u00f2 per il futuro stesso della civilt\u00e0: perci\u00f2 la protagonista, Morgaine, coinvolta in una missione che la porta di mondo in mondo, distrugge ogni portale appena dopo averlo attraversato.\nNel romanzo di fantascienza del 1968, l'autore Arthur C. Clarke us\u00f2 il termine \"star-gate\" per definire il percorso attraverso il quale l'astronauta David Bowman viaggi\u00f2 dopo essere giunto presso Saturno.\nNelle serie di fumetti e cartoni animati relative all'universo narrativo dei Transformers (nati nella prima met\u00e0 degli anni ottanta) \u00e8 presente un dispositivo simile allo Stargate, chiamato \"Ponte spaziale\" (\"Space Bridge\" in originale), che tuttavia necessita della presenza di almeno un essere senziente trasportato per portare a buon fine il collegamento tra le due destinazioni."}
{"id": "111264", "revid": "30445", "url": "https://it.wikipedia.org/wiki?curid=111264", "title": "Bebankh", "text": "Biografia.\nSovrano originariamente noto attraverso il Canone Reale e la sala degli antenati di Karnak. Nel 1984 il ritrovamento di una stele, frammentaria, nelle miniere di galena di Gebel el-Zeit, sul mar Rosso, ne ha confermato l'esistenza."}
{"id": "111268", "revid": "1652635", "url": "https://it.wikipedia.org/wiki?curid=111268", "title": "Naso", "text": "Il naso \u00e8 un rilievo impari e mediano del viso che contribuisce, assieme alla faringe ed alla laringe, a formare l'apparato respiratorio.\nAnatomia macroscopica.\nNaso esterno.\nIl naso \u00e8 un rilievo dello splancnocranio e del volto di forma approssimativamente piramidale precipuo dell'uomo. La forma del naso \u00e8 comunque variabile da individuo ad individuo. Il naso esterno costituisce la struttura esterna, si continua superiormente con la fronte tramite la radice del naso, anteriormente e superiormente le due facce laterali si uniscono formando il dorso del naso, che scende inferiormente in un rilievo pi\u00f9 o meno appuntito, l'apice del naso. La base del naso, che \u00e8 la superficie inferiore, delimita in basso tramite due espansioni laterali, le ali del naso, due aperture ellissoidali (una per ciascuna ala) dirette inferiormente, dette narici, pi\u00f9 larghe lateralmente e superiormente e gradualmente pi\u00f9 strette procedendo medialmente e inferiormente, cos\u00ec che spesso sono piriformi. \nIl loro diametro antero-posteriore \u00e8 di circa 1\u20132\u00a0cm e quello trasversale 0,5\u20131\u00a0cm. Le narici collegano il naso esterno al naso interno, ovvero alle cavit\u00e0 nasali, sono provviste di peli chiamati vibrisse e presentano sia ghiandole sebacee che sudoripare. La cute nasale \u00e8 sottile, particolarmente sul dorso del naso, si ispessisce procedendo verso la radice del naso e si arricchisce, ispessendosi, di ghiandole sebacee sull'apice (particolarmente nel maschio) e nell'area cutanea circostante che possono contribuire, se numerose, alla sua forma. Ad occhio nudo quest'area appare spesso punteggiata. La cute nasale \u00e8 adesa solo lassamente alla sottostante aponeurosi nasale o ai muscoli del naso. Su di essa, lateralmente e superiormente alle ali del naso \u00e8 possibile distinguere il solco alare che si continua inferiormente e medialmente nel solco nasolabiale. Le linee di tensione della cute nasale sono trasversali presso la radice e il dorso del naso, sagittali sull'apice del naso e oblique in senso infero-laterale sulle pareti laterali.\nOssa.\nIl naso esterno \u00e8 costituito dalla superficie esterna delle ossa che circondano l'apertura piriforme, in posizione mediana. Superiormente e lateralmente questa apertura \u00e8 delimitata dal margine inferiore delle due ossa nasali, di forma quadrangolare, che si articolano tra loro mediante la sutura internasale e decorrono superiormente e posteriormente formando la base ossea della radice del naso assieme ai processi frontali delle due ossa mascellari, posti lateralmente alle ossa nasali e ai processi mascellari delle ossa frontali, posti supero-lateralmente ad esse. La sutura che articola il processo mascellare dell'osso frontale con ciascun osso nasale \u00e8 detta frontonasale, quella che le articola con il mascellare sutura nasomascellare. Il punto antropometrico in cui si intersecano la sutura internasale e le due suture frontonasali \u00e8 detto Nasion. Ciascun osso nasale \u00e8 pi\u00f9 spesso posteriormente presso la radice del naso e pi\u00f9 sottile agli angoli nasofrontali e nella sua porzione inferiore. Il punto pi\u00f9 inferiore della sutura internasale costituisce l'apice dell'apertura piriforme. Lateralmente ed inferiormente l'apertura piriforme, oltre che dall'osso nasale, \u00e8 delimitata in maggior proporzione dal processo frontale dell'osso mascellare, che si continua da ciascun lato nel processo alveolare, il quale, articolandosi con il laterale nella fessura intermascellare costituisce la spina nasale anteriore, facilmente palpabile. Ne costituisce anche in piccola parte le pareti laterali, perlopi\u00f9 cartilaginee o fibroadipose.\nCartilagini.\nLe cartilagini del naso sono strutture di primaria importanza per il suo sostegno e partecipano in modo significativo a definirne la forma, che varia da individuo a individuo. Il naso \u00e8 dunque formato da una cartilagine settale mediana, da due cartilagini laterali e da due cartilagini alari maggiori, cui si devono poi aggiungere un numero variabile di cartilagini alari minori e, talvolta, un numero variabile di piccoli cartilagini accessorie dette sesamoidi.\nMuscoli.\nI muscoli del naso sono deputati alla respirazione, alla mimica facciale, alla fonazione in coordinazione altri muscoli mimici del volto. Essi sono il procero, il nasale, il dilatatore anteriore della radice, l'elevatore del labbro superiore e dell'ala del naso e il depressore del setto nasale. Oltre a quelli elencati sono possibili muscoli accessori incostanti.\nArterie.\nLa cute del naso \u00e8 vascolarizzata da rami dell'arteria facciale e dell'arteria mascellare interna. In particolare le ali del naso e la base del naso sono irrorate dall'arteria nasale laterale e settale, rami dell'arteria faciale, le pareti laterali e il dorso del naso sono irrorati dall'arteria angolare del naso, ramo dell'arteria faciale, dall'arteria sopratrocleare, ramo dell'arteria oftalmica, e dall'arteria infraorbitaria, ramo dell'arteria mascellare interna.\nVene.\nIl circolo venoso segue in generale quello arterioso. La cute del dorso, della base e delle pareti laterali del naso drena attraverso rami omonimi rispetto alle arterie e che decorrono con esse nella vena faciale, che a sua volta drena nella vena giugulare interna, mentre la cute della radice del naso drena nella vena oftalmica superiore. Numerose le anastomosi.\nLinfa.\nI vasi linfatici del naso drenano nei linfonodi sottomandibolari, ma quelli della radice del naso drenano nei linfonodi parotidei superficiali.\nInnervazione.\nI muscoli del naso, come detto, sono innervati da rami temporali, zigomatici superiori ed inferiori, buccali superiori del nervo faciale (VII), mentre l'innervazione sensitiva della cute \u00e8 deputata al trigemino (V) nei suoi rami infraorbitario (ramo del nervo mascellare) per la base, il dorso e le pareti laterali del naso, nervo nasale esterno e e infratrocleare (rami del nervo nasociliare) per la radice del naso.\nNaso interno.\nLa cavit\u00e0 nasale \u00e8 uno spazio di forma irregolare compreso tra la base del cranio superiormente e la volta della cavit\u00e0 orale inferiormente. Risulta verticalmente pi\u00f9 alta nella sua porzione media, mentre \u00e8 trasversalmente pi\u00f9 larga nella porzione inferiore. Ciascuna \u00e8 costituita da una parete mediale, da una laterale, da un pavimento e da una volta. Le due cavit\u00e0 nasali sono divise sagittalmente da un setto osseo e cartilagineo detto setto nasale e ricoperte internamente dalla mucosa nasale. Posteriormente, invece, ogni cavit\u00e0 nasale si continua nella rinofaringe attraverso un'apertura detta coana. Nella cavit\u00e0 nasale, precisamente nella sua parete laterale, si aprono numerosi condotti provenienti da cavit\u00e0 pneumatiche collocate nelle ossa pi\u00f9 voluminose del cranio (osso frontale, mascellare, sfenoide, etmoide) dette seni paranasali, anch'essi rivestiti da mucosa.\nMucosa.\nCiascuna cavit\u00e0 nasale \u00e8 suddivisa in quattro aree: il vestibolo, l'atrio, la zona olfattiva e la porzione respiratoria.\nArterie.\nLa cavit\u00e0 nasale \u00e8 irrorata da arterie derivanti dall'arteria mascellare interna e dall'oftalmica superiore, ovvero l'arteria sfenopalatina, etmoidale anteriore, etmoidale posteriore, nasale esterna e labiale superiore.\nVene.\nLe vene della cavit\u00e0 nasale seguono in generale il decorso delle arterie ed assumono il loro stesso nome, ma nessuna di esse si inoltra nel canale incisivo per contrarre anastomosi. Costituiscono plessi anastomotici complessi nel tessuto sottomucoso della cavit\u00e0 nasale, in particolare nella porzione posteriore della cavit\u00e0 nasale e nei cornetti medio ed inferiore. Le vene della porzione posteriore e media della cavit\u00e0 nasale, rappresentate dai rami della vena sfenopalatina, drenano attraverso il foro sfenopalatino nel plesso pterigoideo della fossa infratemporale, quella della porzione anteriore drenano attraverso le vene labiali superiori e nasali esterne alla vena faciale, mentre le vene della volta del naso (vena etmoidale anteriore e vena etmoidale posteriore) drenano, dopo essere penetrate nei rispettivi fori, nella vena oftalmica superiore, che a sua volta drena nel seno cavernoso nella fossa cranica media. Caratteristiche anastomosi artero-venose (costituite da vasi di piccolo calibro) sono presenti a livello delle ghiandole mucose e nella parte pi\u00f9 profonda della mucosa nasale. Il foro cieco talvolta permette il passaggio di una vena nasale che segue il ramo dell'arteria etmoidale anteriore discendente lungo la volta nasale e che drena la porzione anteriore del naso assieme alla vena etmoidale anteriore. Essa sbocca nel seno sagittale superiore.\nLinfa.\nI vasi linfatici che decorrono nella porzione anteriore della cavit\u00e0 nasale drenano nei linfonodi sottomandibolari, quelli della porzione media e posteriore nei linfonodi cervicali profondi, mentre quelli del pavimento del naso nei linfonodi parotidei.\nInnervazione.\nLa cavit\u00e0 nasale \u00e8 innervata da rami del nervo trigemino (V), deputato alla sensibilit\u00e0 generale, dal nervo infraorbitario e alveolare superiore rami del faciale (VII), dal nervo olfattivo (I), deputato al senso dell'olfatto e da fibre del sistema nervoso autonomo, deputate all'innervazione ghiandolare e vasomotoria.\nAnatomia microscopica.\nIl vestibolo del naso sino al \"limen nasi\" \u00e8 rivestito da una mucosa costituita da epitelio pavimentoso pluristratificato cheratinizzato che \u00e8 in continuit\u00e0 con la cute del naso esterno e della columella con una lamina propria di tessuto connettivo sottostante. Questa cute presenta dei peli spessi, dette vibrisse, che piegano verso la cavit\u00e0 nasale ed aumentano notevolmente a partire dalla mezza et\u00e0 e fungono da filtro grossolano per le particelle in entrata con l'aria inspirata, in particolare delle pi\u00f9 voluminose. Posteriormente al \"limen nasi\" l'epitelio diventa pavimentoso non cheratinizzato, per poi trasformarsi gradualmente in epitelio pseudostratificato ciliato di tipo respiratorio, con cellule che diventano progressivamente cilindriche o cubiche e la presenza sempre pi\u00f9 consistente di cellule caliciformi mucipare. L'epitelio respiratorio ricopre tutte le strutture della cavit\u00e0 nasale, fatta eccezione per il vestibolo e alcune porzioni della volta che sono ricoperte da epitelio olfattivo, conserva una lamina propria di tessuto connettivo ed \u00e8 strettamente aderente al periostio sottostante. Non tutte le cellule dell'epitelio respiratorio sono ciliate, ed il rapporto tra cellule ciliate e non ciliate \u00e8 variabile all'interno della cavit\u00e0 nasale. La lamina propria contiene numerose ghiandole sieromucose, responsabili della secrezione del film mucoso che ricopre costantemente la mucosa nasale, il quale funge da superficie intrappolante le piccole particelle non respinte dalle vibrisse (sempre inferiori a 2,5\u00a0mm) che vi rimangono appiccicate. Successivamente il muco viene trasportato dalle vibrisse verso la rinofaringe alla velocit\u00e0 di circa 6\u00a0mm al minuto, per poi essere deglutito nell'orofaringe grazie ai movimenti del palato molle; una piccola parte invece ristagna nel vestibolo malgrado il pavimento della cavit\u00e0 nasale si sollevi leggermente procedendo verso le narici. Il muco nasale \u00e8 costituito per il 95% da acqua, per l'1% da ioni inorganici, per il 0,3-0,5% da fosfolipidi, per il 3% glicoproteine (mucine) e per lo 0,1-0,5% da proteine antimicrobiche come lattoferrina, lisozima, \u03b2-difensina, IgA, IgG. La lamina propria dell'epitelio respiratorio risulta pi\u00f9 spessa e fortemente vascolarizzata a livello dei cornetti nasali dai rami laterali dell'arteria sfenopalatina e dalle arterie etmoidale anteriore e posteriore e drenata dalle vene e dai sinusoidi venosi che seguono in generale il decorso delle arterie; a livello dei meati \u00e8 invece pi\u00f9 sottile. La mucosa respiratoria si continua con la mucosa dell'orofaringe attraverso le coane, della congiuntiva attraverso il condotto nasolacrimale e con i seni paranasali attraverso i loro canali che sboccano nella cavit\u00e0 nasale. La mucosa olfattiva ricopre la porzione superiore del meato medio, il meato superiore, la parte superiore della lamina perpendicolare e la superficie inferiore della lamina cribrosa dell'etmoide. La mucosa olfattiva \u00e8 costituita da un epitelio pseudostratificato contenente sei tipi di cellule in superficie e profondamente da una lamina propria connettivale. I sei tipi cellulari della mucosa olfattiva sono:\nLa lamina propria dell'epitelio olfattivo contiene le ghiandole di Bowman, tubuloalveolari, che riversano il loro secreto in dotti che penetrano nell'epitelio olfattivo e sboccano sulla sua superficie. Il secreto, che forma un sottile film sulle terminazioni nervose, \u00e8 composto da proteine antimicrobiche come lisozima, lattoferrina, proteoglicani e IgA. I proteoglicani grazie alla loro struttura fortemente ramificata svolgono l'importante funzione di intrappolare le molecole odorose che poi vengono trasportate per diffusione alle ciglia delle terminazioni dei neuroni olfattivi.\nTipologia del naso.\nA seconda della forma del dorso e della punta del naso esterno, si \u00e8 soliti distinguere quattro tipi di naso:\nFisiologia.\nIl naso \u00e8 la sede del senso dell'olfatto."}
{"id": "111269", "revid": "486946", "url": "https://it.wikipedia.org/wiki?curid=111269", "title": "Nausica\u00e4 della valle del vento", "text": ""}
{"id": "111273", "revid": "9", "url": "https://it.wikipedia.org/wiki?curid=111273", "title": "Sacro Graal", "text": ""}
{"id": "111275", "revid": "124589774", "url": "https://it.wikipedia.org/wiki?curid=111275", "title": "Matteo (apostolo)", "text": "Gli studi moderni sulla reale identit\u00e0 dell'autore del Vangelo secondo Matteo hanno opinioni discordanti. Attualmente, comunque, la quasi unanimit\u00e0 degli studiosi, inclusa la pi\u00f9 autorevole esegesi cristiana, ritiene che l'apostolo Matteo, in merito al vangelo attribuitogli, non sia stato l'autore e neppure un testimone oculare e che \"c'\u00e8 un accordo quasi unanime nei circoli scientifici di oggi che l'evangelista \u00e8 sconosciuto, anche se continuiamo a usare il nome \u00abMatteo\u00bb. La sua dipendenza da Marco (e da Q, un corpo dei detti di Ges\u00f9 in greco, noto anche a Luca) indica che non era un testimone oculare del ministero di Ges\u00f9\". Anche in merito all'attribuzione a Matteo della Fonte Q, gli esegeti della Bibbia di Gerusalemme precisano: \"Alcuni hanno perfino proposto di identificare la fonte Q (raccolta soprattutto di \u00abparole\u00bb di Ges\u00f9) con Matteo, del quale Papia dice che ha messo in ordine i \u00abdetti\u00bb del Signore. Ma Papia usa la stessa espressione per indicare Marco (cf anche il titolo della sua opera) e nulla permette di pensare che il Matteo di cui parla abbia contenuto solo dei logia [detti di Ges\u00f9]\". A Matteo sono anche tradizionalmente riferiti dei testi apocrifi: il \"Vangelo dello pseudo-Matteo\", che parla dell'infanzia di Cristo, gli \"Atti di Matteo\" e il \"Martirio di Matteo\" che ne descrivono la predicazione. \nSecondo la tradizione della Chiesa, Matteo viene raffigurato insieme ad un uomo alato che lo ispira o gli guida la mano mentre scrive il Vangelo; l'uomo alato \u00e8 uno dei quattro esseri viventi presenti nel libro di Ezechiele e nel libro dell'Apocalisse e ci\u00f2 perch\u00e9 il \"Vangelo di Matteo\" esordisce con la genealogia terrena e l'infanzia di Ges\u00f9 Figlio dell'uomo, sottolineandone quindi l'umanit\u00e0.\nBiografia.\nI pubblicani costituivano una delle categorie pi\u00f9 odiate dal popolo ebraico. Gli esattori delle tasse pagavano in anticipo all'erario romano le tasse del popolo e poi si rifacevano come usurai tartassando la gente. I sacerdoti, per rispettare il primo comandamento, vietavano al popolo ebraico di maneggiare le monete romane che portavano l'immagine dell'imperatore. I pubblicani erano quindi accusati di essere peccatori perch\u00e9 veneravano l'imperatore.\nGes\u00f9 pass\u00f2 vicino al pubblicano Levi e gli disse semplicemente \"Seguimi\" (\"Marco\" ). Ed egli, alzandosi, lo segu\u00ec; e immediatamente tenne un banchetto a cui invit\u00f2, oltre a Ges\u00f9, un gran numero di pubblicani e altri pubblici peccatori. Il riferimento a un esattore di imposte a Cafarnao, di nome Levi, compare anche in \"Luca\" . Lo stesso episodio \u00e8 riportato in Matteo , dove per\u00f2 il pubblicano viene chiamato Matteo; Levi e Matteo vengono generalmente ritenuti la stessa persona. Ges\u00f9 lo scelse come membro del gruppo dei dodici apostoli e come tale appare nelle tre liste che hanno tramandato i tre vangeli sinottici: \"Matteo\" ; \"Marco\" ; \"Luca\" . Il suo nome appare anche in \"Atti\" , dove si menzionano gli apostoli che costituiscono la timorosa comunit\u00e0 sopravvissuta alla morte di Ges\u00f9.\nIl nome Matteo vuol dire \"Dono di Dio\". Alcuni suppongono che abbia cambiato il nome come una forma tipica dell'epoca, per indicare il cambiamento di vita, analogamente a \"Simone\", poi Pietro, e \"Saulo\", poi Paolo.\nSecondo alcune tradizioni, riportate da Clemente Alessandrino e dallo gnostico Eracleone, sarebbe morto per cause naturali. Secondo altre \"Passiones\" apocrife, attestate nella \"Legenda Aurea\" di Jacopo da Varagine, avrebbe portato alla conversione il re Egippo e la terra su cui regnava, l'Etiopia, dopo aver fatto risorgere miracolosamente la figlia Ifigenia. La tradizione racconta anche che, alla morte del sovrano, gli sarebbe succeduto sul trono il re Irtaco, fratello di Egippo, che avrebbe voluto sposare la figlia del re defunto, Ifigenia, che per\u00f2 aveva consacrato la sua verginit\u00e0 al Signore.\nDal momento che la sua proposta di matrimonio era stata rifiutata dalla giovane, Irtaco chiese a Matteo di persuaderla a concedersi a lui, ma il santo in risposta lo invit\u00f2 ad ascoltare una sua predica che avrebbe tenuto il sabato successivo nel tempio al cospetto di tutta la popolazione. Quel sabato l'apostolo proclam\u00f2 solennemente che il voto di matrimonio di Ifigenia con il re celeste non sarebbe potuto essere infranto per il matrimonio con un re terreno perch\u00e9 se un servo usurpasse la moglie del suo re sarebbe giustamente arso vivo. Il santo sarebbe stato ucciso sull'altare mentre celebrava la messa, trafitto a colpi di spada da un sicario inviato dal re.\nCulto.\nLa festa del santo ricorre il 21 settembre. Ogni anno nella citt\u00e0 di Salerno viene festeggiato come patrono con una solenne processione che attraversa il centro storico. Accanto a lui sfilano altri cinque santi, San Giuseppe, il papa San Gregorio VII, morto in esilio e seppellito a Salerno, i martiri San Gaio, Sant'Ante e San Fortunato, che - nonostante rappresentino tre figure maschili - sono chiamati tradizionalmente \"le sorelle di Matteo\", confondendoli con Sant'Archelaide, Santa Tecla e Santa Susanna, anche loro martiri del III secolo. Il capoluogo campano, fino al secondo dopoguerra, usava ricordare ogni anno il miracolo avvenuto nel 1544. Secondo quanto viene tramandato nel narrare il miracolo, fu solo grazie all'intervento del Santo Patrono che la citt\u00e0 di Salerno riusc\u00ec a salvarsi dall'attacco dei pirati saraceni.\n\u00c8 venerato anche a Casal Velino (SA) nella frazione Marina dove le spoglie dimorarono per circa 4 secoli presso l'odierna cappella di San Matteo \"ad duo flumina\". La festa si articola in due giorni: 20 e 21 settembre. La sera del 20 con i solenni vespri e il giorno 21 con la solenne processione per le vie della citt\u00e0 con il simulacro del Santo. \nPatronati.\nSan Matteo \u00e8 considerato il patrono di banchieri, bancari, ammalati gravissimi, finanzieri, animali in difficolt\u00e0 e amati da qualcuno, ragionieri, commercialisti, contabili. Inoltre \u00e8 il Santo patrono di numerose localit\u00e0 italiane, tra le quali:\nIconografia.\nIn particolare, le pi\u00f9 famose rappresentazioni delle vicende di Matteo sono:"}
{"id": "111280", "revid": "198277", "url": "https://it.wikipedia.org/wiki?curid=111280", "title": "Atomium", "text": "LAtomium \u00e8 un monumento che si trova nel parco Heysel di Bruxelles. \u00c8 una costruzione in acciaio che rappresenta i 9 atomi di una cella unitaria di un cristallo di ferro: un riferimento alle scienze e agli usi dell'atomo, temi importanti e in pieno sviluppo all'epoca.\nStoria.\nVenne costruito in occasione dell'Expo 1958, l'esposizione universale organizzata in quell'anno dalla citt\u00e0 di Bruxelles. Progettato dall'architetto Andr\u00e9 Waterkeyn, in origine sarebbe dovuto durare sei mesi.\nIl monumento ha un'altezza totale di 102 metri. Le sfere, che hanno un diametro di 18 metri, sono collegate da scale mobili e da scale dalle quali, tramite finestrature e obl\u00f2, \u00e8 possibile guardare le altre sfere o il panorama sottostante.\nTre delle sfere superiori non hanno supporto verticale e quindi, per motivi di sicurezza, non sono aperte al pubblico. Dalle finestre della sfera superiore si pu\u00f2 godere di una vista panoramica di Bruxelles, mentre le altre sfere ospitano diverse mostre.\nQualora le condizioni climatiche impediscano la vista del panorama dalla sfera pi\u00f9 alta della struttura, l'Atomium \u00e8 attrezzato di computer in grado di digitalizzare l'ambiente esterno onde permettere di visitarlo in qualsiasi giorno.\nA causa di necessari lavori di restauro, l'Atomium rimase chiuso al pubblico tra il marzo del 2004 e il 18 febbraio 2006."}
{"id": "111281", "revid": "9177", "url": "https://it.wikipedia.org/wiki?curid=111281", "title": "Pelham Grenville Wodehouse", "text": ""}
{"id": "111283", "revid": "7", "url": "https://it.wikipedia.org/wiki?curid=111283", "title": "Wikimedia foundation", "text": ""}
{"id": "111284", "revid": "1442080", "url": "https://it.wikipedia.org/wiki?curid=111284", "title": "Sobekemsaf II", "text": "Biografia.\nSovrano noto attraverso vari documenti e liste reali.\nOltre che nel Canone Reale e nella sala degli Antenati di Karnak il suo nome \u00e8 citato nel Papiro Abbott. Tale testo riporta l'indagine svolta durante il regno di Ramses IX (XX dinastia) sui violatori di tombe reali. Dalla ricognizione risulta che solo le tombe di Sobekemsaf II e quella della sua sposa Nebkhas erano state saccheggiate nella necropoli di Dra Abu el-Naga, il cosiddetto \"cimitero degli Antef\".\nDa notare come il Canone Reale riporti una forma leggermente diversa del \"praenomen\" ove compare l'epiteto \"Seduaset\" (\"salvatore di Uaset\" cio\u00e8 Tebe) invece che \"Sedtaui\" (\"salvatore delle Due Terre\").\nKim Ryholt assegna anche questo sovrano, come alcuni dei suoi predecessori, alla XIV dinastia."}
{"id": "111285", "revid": "33888", "url": "https://it.wikipedia.org/wiki?curid=111285", "title": "Bartolo Cattafi", "text": "Biografia.\nLaureatosi in Giurisprudenza a Messina, dal 1947 visse tra Milano, dove lavorava come pubblicitario, e la Sicilia.\nIl suo primo incontro con la poesia avvenne proprio nella sua terra nativa, dove nella primavera del 1943 trascorreva un periodo di convalescenza durante la seconda guerra mondiale. Quella \u00absnervante primavera\u00bb fu per lui come rituffarsi in una seconda infanzia, ritrovandosi \u00aba enumerare le cose amate, a compitare in versi un ingenuo inventario del mondo\u00bb. Il tragico scatenarsi dei bombardamenti lo vide estraniato, con naturalezza, in un quadro bucolico inebriante: \u00abMe ne andavo nella colorita campagna nutrendomi di sapori, aromi, immagini; la morte non era un elemento innaturale in quel quadro; era come un pesco fiorito, un falco sulla gallina, una lucertola che guizza attraverso la viottola\u00bb.\nNel 1951 pubblica la prima raccolta di versi, \"Nel centro della mano\". \nI viaggi che comp\u00ec in Europa e in Africa diventarono i motivi ispiratori di alcune sue raccolte di poesie come \"Partenza da Greenwich\" del 1955. Silvio Ramat parla di \u00abviaggio inteso come necessit\u00e0 biologica, di avventura e di verifica di una condizione umana, che altrimenti non arriva a scoprire il proprio valore, il proprio significato\u00bb.\nNel 1964 con \"L'osso, l'anima\", ottiene il premio Chianciano.\nQuella di Cattafi \u00e8 una poesia dai toni epigrammatici che fa spesso ricorso alla metafora del vuoto e della solitudine per delineare l'amaro bilancio di una generazione che ha vissuto la giovinezza durante il ventennio fascista, per poi assistere agli orrori della seconda guerra mondiale; una generazione che, a dirla con Giuseppe Amoroso, si pone \"alla stregua di chi viene dopo il diluvio\".\nPer la sua opera riceve il premio Mondello nel 1975.\nIl poeta - che, secondo Carmelo Aliberti in un suo saggio, \u00e8 uno tra i pi\u00f9 validi della generazione fiorita nel secondo dopoguerra, comprendente tra gli altri Luciano Erba, Nelo Risi, Giorgio Orelli e Giovanni Giudici - \u00e8 morto precocemente per grave malattia e non ha avuto gran riconoscimento dalla critica. Quella di Bartolo Cattafi rappresenta peraltro un'esperienza poetica da riconsiderare anche alla luce di qualche giudizio ponderato, quale ad esempio quello di Giorgio B\u00e0rberi Squarotti su \"L'aria secca del fuoco\": \u00abuno dei testi poetici pi\u00f9 inquietanti del dopoguerra: con amarezza Cattafi compie uno dei pi\u00f9 acuti e mortali esami di coscienza della sua generazione\u00bb.\nUn'antologia delle sue poesie, curata da Vincenzo Leotta e Giovanni Raboni \u00e8 uscita nel 1990 nella collana \"Lo Specchio (Mondadori, 1990)\", poi negli \"Oscar\" (2001), Un'altra raccolta \u00e8 apparsa pure postuma: \"Occhio e oggetto precisi - Poesie 1972-'73\" -, con prefazione di Silvio Ramat, con Scheiwiller nel 1998.\nNel 2019 l'intera opera poetica di Cattafi \u00e8 stata raccolta nel volume \"Tutte le poesie\", a cura di Diego Bertelli, introduzione di Raoul Bruni, per Le Lettere di Firenze."}
{"id": "111286", "revid": "109697346", "url": "https://it.wikipedia.org/wiki?curid=111286", "title": "Binn", "text": "Binn (toponimo tedesco) \u00e8 un comune svizzero di 144 abitanti del Canton Vallese, nel distretto di Goms.\nGeografia fisica.\nBinn si trova nella valle Binntal.\nInfrastrutture e trasporti.\nNel territorio comunale si trova la Diga di Zen Binnen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "111291", "revid": "15756", "url": "https://it.wikipedia.org/wiki?curid=111291", "title": "Repubbliche della Russia", "text": "Le repubbliche della Russia sono 22 tra le 85 entit\u00e0 federali (unit\u00e0 amministrative di primo livello, che differiscono tra loro per tipo e grado di autonomia) in cui \u00e8 suddivisa la Federazione Russa. La maggior parte delle repubbliche rappresentano aree con popoli di etnia non russa, sebbene vi siano diverse repubbliche a maggioranza russa. L'etnia indigena di una repubblica che le d\u00e0 il nome viene definita \u00abnazionalit\u00e0 titolare\u00bb. A causa di decenni (in alcuni casi secoli) di migrazione interna nella Russia, ogni nazionalit\u00e0 non costituisce necessariamente la maggioranza della popolazione di una repubblica.\nCronologia.\nLe repubbliche furono stabilite gi\u00e0 all'inizio dell'epoca sovietica. Il 15 novembre 1917, Vladimir Lenin emise la Dichiarazione dei diritti dei popoli della Russia, dando alle minoranze non russe il diritto all'autodeterminazione. Tuttavia, la maggior parte di questi nuovi stati vennero riconquistati dai sovietici durante la guerra civile russa.\nQuando il 30 dicembre 1922 l'Unione Sovietica venne formalmente creata, le minoranze del paese furono relegate nelle Repubbliche socialiste sovietiche autonome (RSSA), che avevano meno potere delle Repubbliche dell'Unione Sovietica. Le prime autorit\u00e0 sovietiche incoraggiarono tuttavia le minoranze a unirsi ai governi delle loro repubbliche per avere una rappresentanza e de-russificare il paese in un periodo noto come korenizacija.\nQuesta politica colpiva anche la gente di etnia russa ed era particolarmente applicata nelle RSSA, dove gli indigeni erano gi\u00e0 una minoranza nella loro terra natale, come la Repubblica socialista sovietica autonoma di Buriazia.\nNegli anni '30, tuttavia, l'umore cambi\u00f2 quando l'Unione Sovietica, ora guidata da Iosif Stalin, smise di imporre la korenizacija e inizi\u00f2 a eliminare i non russi dal governo e dall'intellighenzia. Inizi\u00f2 cos\u00ec un periodo di russificazione dell'amministrazione. La lingua russa divenne obbligatoria in tutte le aree di etnia non russa e la scrittura cirillica divenne obbligatoria per scrivere tutte le lingue del paese. In teoria, le RSSA avevano il potere di imporre le proprie politiche su lingua e cultura, ma al tempo delle grandi purghe, le RSSA e le loro nazionalit\u00e0 titolari furono tra i pi\u00f9 colpiti dall'epurazione ed erano in pratica, rigorosamente monitorati dalla capitale. Dal 1937, i \"nazionalisti borghesi\" vennero considerati \"nemici del popolo russo\" e la korenizacija venne formalmente abolita. Le autonomie delle RSSA variarono notevolmente nel corso della storia dell'Unione Sovietica ma la russificazione continu\u00f2 senza sosta e la migrazione interna russa verso le RSSA avrebbe portato i vari popoli indigeni a diventare minoranze nelle proprie repubbliche. Allo stesso tempo, il numero delle RSSA crebbe. La Repubblica Socialista Sovietica Autonoma di Carelia venne formata il 6 luglio 1956 dopo essere stata per breve tempo una repubblica sindacale dal 1940 mentre la parzialmente riconosciuta Repubblica Popolare di Tuva fu annesso dai sovietici l'11 ottobre 1944 e divenne la Repubblica Socialista Sovietica Autonoma di Tuva il 10 ottobre 1961. Negli anni '80 l'introduzione del \"glasnost\" da parte del segretario generale Michail Gorba\u010d\u00ebv avvi\u00f2 un periodo di rivitalizzazione della cultura delle minoranze nelle RSSA.\nL'Unione Sovietica croll\u00f2 nel 1991 e la posizione delle RSSA divenne incerta. Per legge, queste non avevano il diritto di separarsi dall'Unione Sovietica come fecero le Repubbliche Socialiste Sovietiche, ma la questione della sovranit\u00e0 nazionale divenne un argomento di discussione in alcune RSSA. Prima del crollo dell'Unione, il futuro presidente russo Boris Nikolaevi\u010d El'cin era un avido sostenitore della sovranit\u00e0 nazionale e garant\u00ec l'indipendenza delle Repubbliche Socialiste Sovietiche in quella che veniva chiamata una \"parata di sovranit\u00e0\". Per quanto riguarda le RSSA, tuttavia, El'cin non sostenne la secessione e cerc\u00f2 di impedire loro di dichiarare l'indipendenza. La Repubblica Socialista Sovietica Autonoma Ceceno-Ingusca, guidata da D\u017eochar Dudaev, il 1\u00ba novembre 1991 dichiar\u00f2 unilateralmente la propria indipendenza e El'cin l'11 dicembre 1994 decise di riconquistarla dando cos\u00ec inizio alla prima guerra cecena. Quando il 21 marzo 1992 la Repubblica Socialista Sovietica Autonoma Tatara tenne un referendum sulla dichiarazione di indipendenza, la votazione fu dichiarata illegale dalla Corte costituzionale. El'cin era tuttavia favorevole al dare autonomia alle repubbliche, chiedendo loro \"di prendere tutta la sovranit\u00e0 che potete ingoiare\".\nIl 31 marzo 1992, ogni soggetto della Russia, tranne la Repubblica Socialista Sovietica Autonoma Tatara e lo stato di fatto indipendente della Cecenia, firmarono il trattato della Federazione con il governo russo, con il quale venne consolidata la struttura federale del paese, e Boris El'cin divenne il primo presidente del paese. Le RSSA furono sciolte e divennero le repubbliche attuali. Il numero di repubbliche aument\u00f2 drammaticamente quando le ex oblast' autonome furono elevate al rango di repubbliche. Tra esse vi erano l'Altaj e la Kara\u010daj-Circassia, mentre la parte ingusci della RSSA ceceno-inguscia si rifiut\u00f2 di far parte dello stato secessionista di Cecenia e si riun\u00ec alla Russia come Repubblica di Inguscezia il 4 giugno 1992. La Repubblica del Tatarstan chiese un accordo separato per preservare la propria autonomia all'interno della Federazione Russa e il 15 febbraio 1994 venne firmato un accordo di condivisione del potere, in cui al Tatarstan fu concesso un alto grado di autonomia. 45 altre regioni, comprese le altre repubbliche, in seguito continuarono a firmare accordi di autonomia con il centro federale. Verso la fine degli anni '90, la struttura eccessivamente complessa dei vari accordi bilaterali tra i governi regionali e Mosca suscitarono una richiesta di riforma. La Costituzione della Federazione Russa era la legge suprema del paese ma in pratica gli accordi di condivisione del potere la sostituirono mentre la scarsa supervisione degli affari regionali lasciava le repubbliche governate da leader autoritari che governavano per il beneficio personale. El'cin perse la prima guerra cecena e si dimise il 31 dicembre 1999.\nGli succedette come presidente \"ad interim\" Vladimir Putin. Prima delle sue dimissioni, un'invasione di jihadisti nel Daghestan costrinse Boris El'cin a inviare nuovamente truppe in Cecenia il 1\u00ba ottobre 1999. Putin eredit\u00f2 la guerra e costrinse i separatisti ad arrendersi, reintegrando il territorio nella Federazione Russa come Repubblica Autonoma della Cecenia dopo che le truppe federali il 6 febbraio 2000 catturarono la capitale, Grozny. Putin si candid\u00f2 alle elezioni del 26 marzo 2000 con la promessa di ristrutturare completamente il sistema federale e ripristinare l'autorit\u00e0 del governo centrale. Gli accordi di condivisione del potere iniziarono a scadere gradualmente o furono aboliti volontariamente dopo il 2003. Solo il Tatarstan e il Bashkortosta continuarono a negoziare le estensioni dei loro trattati. Il trattato di condivisione del potere del Bashkortostan scadde il 7 luglio 2005, lasciando il Tatarstan come l'unica Repubblica che manteneva la sua autonomia, che venne rinnovata l'11 luglio 2007. Dopo un attacco di separatisti ceceni in una scuola di Beslan, in Ossezia Settentrionale-Alania, nel settembre del 2004, Putin abol\u00ec le elezioni dirette dei governatori e assunse il potere di nominarli e rimuoverli personalmente. Durante tutto il decennio, leader regionali influenti come Mintimer Shaimiev del Tatarstan e Murtaza Rakhimov del Bashkortostan, che erano irremovibili nell'estensione dei loro accordi bilaterali con Mosca, furono licenziati, rimuovendo le ultime tracce di autonomia regionale dagli anni '90. Il 24 luglio 2017, l'accordo di condivisione del potere del Tatarstan scadde, diventando l'ultima Repubblica a perdere il suo status speciale. Dopo la risoluzione dell'accordo, alcuni commentatori espressero l'opinione che la Russia aveva smesso di essere una federazione.\nStatus costituzionale.\nLe Repubbliche differiscono dagli altri soggetti federali in quanto hanno il diritto di stabilire la propria lingua ufficiale, hanno una propria Costituzione e hanno un inno nazionale. Altri soggetti federali, come i territori e le oblast', non hanno in modo esplicito questo diritto. Durante la presidenza di Boris El'cin, le Repubbliche furono i primi soggetti a ottenere un ampio potere da parte del governo federale e spesso ricevettero un trattamento preferenziale su altri argomenti, il che port\u00f2 la Russia a essere definita una \"federazione asimmetrica\". Il trattato della Federazione, firmato il 31 marzo 1992, prevedeva che le repubbliche fossero \"stati sovrani\" e avevano estesi diritti su risorse naturali, commercio estero e bilanci interni. La firma di trattati bilaterali con le repubbliche confer\u00ec loro poteri aggiuntivi, tuttavia, la quantit\u00e0 di autonomia data differiva da un soggetto all'altro e si basava principalmente sulla loro ricchezza economica piuttosto che sulla composizione etnica. Alla Jacuzia, ad esempio, fu concesso un maggiore controllo sulle sue risorse, essendo in grado di mantenere la maggior parte delle sue entrate e vendere e ricevere i suoi profitti fino al 20% in modo indipendente grazie ai suoi vasti depositi di diamanti. Tatarstan e Bashkortostan avevano l'autorit\u00e0 di stabilire le proprie relazioni estere e condurre accordi con governi stranieri. Ci\u00f2 port\u00f2 a critiche da parte di territori e oblast'. Dopo la crisi costituzionale russa del 1993, fu adottata l'attuale Costituzione e le repubbliche non furono pi\u00f9 classificate come \"stati sovrani\". Tutti i soggetti della federazione furono dichiarati uguali, pur mantenendo la validit\u00e0 degli accordi bilaterali.\nIn teoria, la Costituzione era la massima autorit\u00e0 sulle repubbliche ma nelle pratica i trattati di condivisione del potere avevano un peso maggiore. Le repubbliche spesso crearono proprie leggi che contraddicevano la Costituzione. Boris El'cin, tuttavia, fece pochi sforzi per frenare le leggi incostituzionali, preferendo chiudere un occhio sulle violazioni in cambio di lealt\u00e0 politica. L'elezione di Vladimir Putin il 26 marzo 2000 diede inizio a un periodo di ampie riforme per centralizzare l'autorit\u00e0 al governo federale e allineare tutte le leggi alla Costituzione. Il suo primo atto come presidente fu la creazione dei circondari federali il 18 maggio 2000. Essi avevano il compito di esercitare il controllo federale sui soggetti federali del paese. In seguito, nel giugno del 2001, Putin istitu\u00ec la cosiddetta \"Commissione Kozak\" per esaminare la divisione dei poteri tra governo e soggetti federali. Le raccomandazioni della Commissione si concentrarono principalmente sulla riduzione al minimo delle basi dell'autonomia regionale e del trasferimento di poteri sul bilancio alle repubbliche dal governo federale. La centralizzazione del potere continu\u00f2 mentre le repubbliche perdevano gradualmente sempre pi\u00f9 autonomia nei confronti del governo federale, portando il Parlamento europeo a concludere che, nonostante si autodefinisse una federazione, la Russia funziona come uno stato unitario. Il 21 dicembre 2010, la Duma di Stato vot\u00f2 per ribaltare le leggi precedenti che consentivano ai leader delle Repubbliche di detenere il titolo di presidente mentre una proposta di legge approvata il 19 giugno 2018 elevava lo status della lingua russa a spese delle altre lingue ufficiali nelle Repubbliche. Il disegno di legge autorizz\u00f2 l'abolizione delle lezioni di lingua minoritaria obbligatoria nelle scuole e la riduzione dell'insegnamento a volontario con due ore di lezione alla settimana.\nEsistono movimenti secessionisti nella maggior parte delle Repubbliche ma questi generalmente non sono molto forti. La Costituzione non menziona esplicitamente se una Repubblica pu\u00f2 legalmente secedere dalla Federazione Russa. Tuttavia, la Corte costituzionale della Federazione Russa, dopo la secessione unilaterale della Cecenia nel 1991, decise che le repubbliche non hanno il diritto di secessione e sono parti inalienabili del paese. Nonostante ci\u00f2, alcune Costituzioni repubblicane negli anni '90 avevano articoli che davano loro il diritto di diventare indipendenti. Tra esse vi era Tuva, la cui Costituzione aveva un articolo che gli conferiva esplicitamente il diritto di secessione. Tuttavia, in seguito alle riforme centralizzanti operate da Putin nei primi anni 2000, questi articoli vennero successivamente abbandonati. La Repubblica di Cabardino-Balcaria, ad esempio, nel 2001 adott\u00f2 una nuova Costituzione che impedisce alla Repubblica di esistere indipendentemente dalla Federazione Russa. Dopo l'annessione della Crimea da parte della Russia, il 5 luglio 2014 la Duma di Stato adott\u00f2 una legge per sanzionare le persone che chiedevano la separazione di qualsiasi parte del paese.\nStatus della Crimea.\nIl 18 marzo 2014, la Repubblica autonoma di Crimea, fino a quel momento parte dell'Ucraina, fu annessa alla Russia dopo un referendum. La penisola divenne successivamente la Repubblica di Crimea, la ventiduesima repubblica della Russia. Tuttavia, l'Ucraina e la maggior parte della comunit\u00e0 internazionale non riconoscono l'annessione della Crimea e l'Assemblea generale delle Nazioni Unite dichiar\u00f2 il voto illegittimo.\nTentativi di formare nuove repubbliche.\nIn risposta all'apparente disuguaglianza federale, in cui alle Repubbliche furono concessi privilegi speciali durante i primi anni della presidenza di Boris El'cin a spese di altri soggetti, Eduard Rossel, allora governatore dell'oblast' di Sverdlovsk e sostenitore della parit\u00e0 di diritti per tutti i soggetti federali, il 1\u00ba luglio 1993 tent\u00f2 di trasformare la sua oblast' nella \"Repubblica degli Urali\" per ricevere gli stessi benefici. Inizialmente favorevole, El'cin in seguito sciolse la Repubblica e rimosse Rossel il 9 novembre 1993. L'unico altro tentativo di creare formalmente una Repubblica avvenne nell'oblast' di Vologda quando le autorit\u00e0 dichiararono il loro desiderio di creare una \"Repubblica di Vologda\" il 14 maggio 1993. Questa dichiarazione, tuttavia, fu ignorata da Mosca e alla fine svan\u00ec dalla coscienza pubblica. Altri tentativi di creare unilateralmente una repubblica non si materializzarono mai.\nAltre proposte fatte includono la \"Repubblica Pomor\" nell'oblast' di Arcangelo, la \"Repubblica degli Urali meridionali\" nell'oblast' di \u010celjabinsk, la \"Repubblica \u010cukotka\" nel circondario autonomo della \u010cukotka, la \"Repubblica Yenisei\" nell'oblast' di Irkutsk, la \"Repubblica di Leningrado\" nell'oblast' di Leningrado, la \"Repubblica di Nenets\" nel circondario autonomo dei Nenec, la \"Repubblica siberiana\" nell'oblast' di Novosibirsk, la \"Repubblica del Litorale\" nel territorio del Litorale, la \"Repubblica della Neva\" nella citt\u00e0 di San Pietroburgo e una repubblica consistente di undici regioni della Russia occidentale incentrate nell'oblast' di Or\u00ebl.\nAltri tentativi di creare repubbliche si presentarono sotto forma di frazionamento di territori gi\u00e0 esistenti. Dopo il crollo dell'Unione Sovietica, fu presentata una proposta per dividere la Kara\u010daj-Circassia in diverse repubbliche pi\u00f9 piccole. L'idea fu respinta con referendum il 28 marzo 1992. Venne avanzata anche la proposta di dividere la Mordovia per separare le terre d'origine di erzi e mok\u0161a. La proposta fu respinta nel 1995."}
{"id": "111292", "revid": "1534511", "url": "https://it.wikipedia.org/wiki?curid=111292", "title": "Induzione magnetica", "text": ""}
{"id": "111293", "revid": "254059", "url": "https://it.wikipedia.org/wiki?curid=111293", "title": "Ernen", "text": "Ernen (toponimo tedesco) \u00e8 un comune svizzero di 509 abitanti del Canton Vallese, nel distretto di Goms.\nStoria.\nNel 1872 ha inglobato il comune soppresso di Niederernen e il 2005 quelli di Ausserbinn, M\u00fchlebach e Steinhaus. Dal 2016 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 1872 con Niederernen):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "111295", "revid": "122130666", "url": "https://it.wikipedia.org/wiki?curid=111295", "title": "Alpheratz", "text": "Alpheratz (\u03b1 And / \u03b1 Andromedae / Alpha Andromedae) \u00e8 la stella pi\u00f9 luminosa della costellazione di Andromeda, posta immediatamente a nord-ovest di Pegaso. Poich\u00e9 la stella \u00e8 connessa a Pegaso, \u00e8 conosciuta anche come Delta Pegasi (\u03b4 Peg / \u03b4 Pegasi), sebbene questo nome sia raramente usato. \u00c8 situata a 97 anni luce dalla Terra, e anche se appare ad occhio nudo come una stella singola, con una magnitudine apparente pari a +2,06, in realt\u00e0 \u00e8 un sistema binario composto da due stelle in orbita stretta tra loro. La composizione chimica della pi\u00f9 brillante delle due stelle \u00e8 inusuale, in quanto \u00e8 una stella al mercurio-manganese la cui atmosfera contiene livelli inusualmente elevati di mercurio, manganese e altri elementi, tra cui il gallio e lo xeno. \u00c8 la stella al mercurio-manganese pi\u00f9 nota.\nAlpheratz \u00e8 conosciuta anche come Sirrah o Sirah. Entrambi i nomi derivano dall'originale nome arabo \u0635\u0631\u0629 \u0627\u0644\u0641\u0631\u0633 \u015firrat al-faras, \"ombelico del destriero\".\nOsservazione.\nSi tratta di una stella situata nell'emisfero boreale. La sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale, sebbene sia visibile da tutti gli osservatori posti a nord di 60\u00b0 S. La sua magnitudine pari a +2,06 le permette di essere facilmente individuata anche da centri urbani di dimensioni medie.\nIl periodo migliore per la sua osservazione nel cielo serale ricade nei mesi compresi fra settembre e febbraio; nell'emisfero nord \u00e8 visibile anche per un periodo maggiore, grazie alla declinazione boreale della stella, mentre nell'emisfero sud pu\u00f2 essere osservata solo durante i mesi della tarda primavera e inizio estate australi.\nCaratteristiche fisiche.\nL'astronomo statunitense Vesto Slipher negli anni 1902-1904 fece una serie di misure e scopr\u00ec che la velocit\u00e0 radiale di \u03b1 Andromedae variava periodicamente. Egli concluse che si trattava di un sistema binario di tipo spettroscopico con un periodo di circa 100 giorni. Un'orbita preliminare \u00e8 stata pubblicata da Hans Ludendorff nel 1907, e un'orbita pi\u00f9 precisa fu successivamente pubblicata da Robert Baker Orazio. La componente pi\u00f9 debole del sistema \u00e8 stata risolta interferometricamente nel 1988 da Xiaopei Pan \"et al.\" grazie a osservazioni effettuate dall'Osservatorio di Monte Wilson. A causa della differenza di luminosit\u00e0 tra le due stelle, le sue linee spettrali sono state osservate solo all'inizio degli anni 90, nelle osservazioni fatte da Jocelyn Tomkin, Xiaopei Pan, e James K. McCarthy tra il 1991 e 1994.\nLe due stelle sono ormai note per orbitare una attorno all'altra con un periodo di 96,7 giorni. La principale, pi\u00f9 brillante, \u00e8 di tipo spettrale B8IVpMnHg, ha una massa circa 3,6 quella del Sole, una temperatura superficiale di circa 13800 K, e una luminosit\u00e0 bolometrica di circa 200 volte quella del Sole. La secondaria, ha una massa di circa 1,8 masse solari e una temperatura superficiale di circa 8500 K, ed \u00e8 10 volte pi\u00f9 luminosa del Sole. Si tratta di una stella, la secondaria, di tipo spettrale A3V.\nLa maggiore delle due stelle di cui \u00e8 formata Alpheratz \u00e8 la pi\u00f9 brillante conosciuta di uno strano gruppo di stelle note come \"stelle al mercurio-manganese\". Mostra irregolarmente alta presenza di mercurio, gallio, manganese e europio nella sua atmosfera, e un'insolita bassa presenza di altri elementi. Si crede che queste anomalie siano il risultato della separazione degli elementi, dovuta all'attrazione interna della gravit\u00e0 della stella che li spinge verso l'interno, e alla pressione di radiazione che li spinge verso l'esterno.\nVariabilit\u00e0 della principale.\n\u03b1 Andromedae fu indicata come variabile all'inizio del XX secolo, ma osservazioni effettuate tra il 1990 e il 1994 indicavano che la sua luminosit\u00e0 era costante. Tuttavia, Adelman \"et al.\" tra il 1993 e il 1999 scoprirono che la linee del mercurio nel suo spettro variava, e suggeririrono che questo elemento si concentrava soprattutto all'equatore. La stella \u00e8 cos\u00ec stata catalogata come variabile Alfa2 Canum Venaticorum, con una variazione di 0,04 magnitudini in un periodo di 23,2 ore.\nCompagna ottica.\nIl sistema binario ha una compagna ottica, scoperta da William Herschel il 21 luglio 1781 Designata come ADS 94 B nel Aitken Double Star Catalogue, si tratta di una stella di tipo G con una magnitudine apparente di circa 10,8. Anche se in cielo sembra vicina alle altre due stelle, si trova solo sulla linea di vista e non \u00e8 legata gravitazionalmente ad esse.\nEtimologia.\nI nomi Alpheratz e Sirrah derivano entrambi dall'arabo \u0633\u0631\u0629 \u0627\u0644\u0641\u0631\u0633 Surrat al-Faras \"l'ombelico del destriero\". Il riferimento al cavallo riflette il posizionamento storico della stella nella costellazione di Pegaso. Un altro termine per questa stella utilizzato dagli astronomi medioevali arabi era: \u0631\u0627\u0633 \u0627\u0644\u0645\u0631\u0627\u0629 \u0627\u0644\u0645\u0633\u0644\u0633\u0644\u0629 Ras al-mar'a al-musalsala \"il padrone della donna in catene\", che in quel caso era Andromeda.\nNello zodiaco lunare ind\u00f9, questa stella, insieme con le altre stelle del Grande Quadrato di Pegaso (\u03b1, \u03b2, e \u03b3 Pegasi), rappresenta le Nakshatra \"Purva Bhadrapada\" e \"Uttara Bhadrapada\".\nIn cinese, \u58c1 \u5bbf (BI su), cio\u00e8 muro, si riferisce ad un asterismo composto da \u03b1 Andromedae e \u03b3 Pegasi. Di conseguenza, \u03b1 Andromedae stesso \u00e8 conosciuto come \u58c1 \u5bbf \u4e8c (BI S\u00f9 Er, la seconda stella del muro.\n\u00c8 noto anche come una delle \"Tre Guide\" che segnano il primo meridiano dei cieli; le altre due sono Beta Cassiopeiae e Gamma Pegasi."}
{"id": "111297", "revid": "125727510", "url": "https://it.wikipedia.org/wiki?curid=111297", "title": "L'Internazionale", "text": "L'Internazionale (francese \"L'Internationale\") \u00e8 la pi\u00f9 famosa canzone socialista e comunista, considerata \u00abl'inno dei lavoratori per eccellenza\u00bb. Dalla fine del XIX secolo \u00e8 stato adottato come inno dalla Seconda Internazionale, da non confondere con l'attuale Internazionale Socialista.\nComposizione.\nLe parole originali furono scritte in francese dallo scrittore Eug\u00e8ne Pottier (1816-1887) nel 1871 per celebrare la Comune di Parigi. Pierre de Geyter (1848-1932) scrisse la musica nel 1888. Fino a quella data il testo veniva generalmente cantato sull'aria della Marsigliese. Ne esistono anche versioni anarchiche, cantate sia sulla musica tradizionale, sia sulla Marsigliese.\n\"L'Internazionale\" divenne l'inno del socialismo di ispirazione rivoluzionaria internazionale, come specifica il suo ritornello: \"C'est la lutte finale / Groupons-nous et demain / L'Internationale / Sera le genre humain\". (\"\u00c8 la lotta finale / Raggruppiamoci e domani / l'Internazionale / Sar\u00e0 il genere umano\"). La canzone \u00e8 stata tradotta in innumerevoli lingue, e tradizionalmente \u00e8 cantata col pugno destro alzato in segno di saluto.\nIn molte nazioni europee \"L'Internazionale\" fu illegale all'inizio del XX secolo a causa della sua immagine rivoluzionaria e delle sue liriche d'ispirazione insurrezionalista, sebbene, in passato come al giorno d'oggi, sia stata e sia invece usata anche da partiti e individui che intendevano ed intendono raggiungere il socialismo mediante una via democratica e non insurrezionalista.\nTesto.\nDi seguito l'originale, con una traduzione letterale in italiano (non in uso):\nLa terza strofa rieccheggia i \"tre ideali traditi\" della Rivoluzione francese, un tema caro ai canti socialisti ottocenteschi e di inizio Novecento, in quanto il movimento operaio era visto come il prosecutore e il coronatore della lotta dei sanculotti.\nLa sua versione russa fu invece l'Inno Nazionale dell'U.R.S.S. dal 1917 al 1944, quando, sostituita dal nuovo Inno dell'Unione Sovietica (la musica che vinse il concorso \u00e8 del generale Aleksandr Aleksandrov), \"L'Internazionale\" divenne l'inno di partito del Partito Comunista dell'Unione Sovietica. Fu inizialmente tradotta da Aron Koc (vero nome: Arkadij Jakovlevi\u010d Koc) nel 1902 e fu pubblicata a Londra da \"\u0416\u0438\u0437\u043d\u044c\" (\"\u017dizn',\" Vita), rivista per immigrati russi. La prima versione russa era formata da tre strofe e il ritornello, poi fu estesa e rimaneggiata.\nL'internazionale viene cantata da tutti coloro che si ispirano all'ideale socialista, quindi socialisti, comunisti (a seguito delle successive scissioni dai partiti socialisti negli anni '20 da coloro che fonderanno i partiti comunisti sull'allora frattura politica attorno alla rivoluzione d'ottobre) ma anche, attualmente pi\u00f9 raramente, dai socialdemocratici. Fu anche il motivo cantato dagli studenti e dagli operai durante le proteste di Piazza Tiananmen nel 1989.\nNella \"fattoria degli animali\" di George Orwell l'autore prende ispirazione dall'inno per il motivo \"Beasts of England\". Tra le varie versioni dell'inno vi \u00e8 quella prodotta nel 1974 dal gruppo di rock progressivo italiano Area, e quella di Robert Wyatt pubblicata nel 1982 nella raccolta di autori vari \"Recommended Records Sampler\".\nAttualmente la musica dell\"Internazionale\" \u00e8 di pubblico dominio in Italia e in tutti i paesi in cui il diritto d'autore dura meno di 80 anni dalla morte dell'autore (in Italia dura 70 anni dalla morte dell'autore).\nTesto classico in italiano.\nLa traduzione in italiano non \u00e8 fedele all'originale e, all'inizio, fu criticata per questo. Nasce grazie a un concorso indetto nel 1901 dal giornale socialista satirico \"L'Asino\", in cui vinse una versione firmata dallo sconosciuto \"E. Bergeret\", probabilmente pseudonimo di Ettore Marroni, giornalista che usava appunto firmarsi \"Bergeret\" o \"Ettore Bergeret\" nei suoi articoli su \"Il Mattino\" di Napoli o \"La Stampa\" di Torino, oppure di Umberto Zanni, avvocato e collaboratore di \"Rassegna popolare del socialismo\"). Questa \u00e8 la versione cantata ancor oggi, seppur con piccole variazioni a seconda delle fonti. Bench\u00e9 non sia molto fedele all'originale francese \u00e8 diventato col tempo la versione pi\u00f9 conosciuta e cantata in Italia. A volte la terza e quarta strofa non vengono cantate per accorciare il canto, eseguito spesso prima di incontri, celebrazioni o congressi politici. Negli anni '70, il poeta Franco Fortini ne scrisse una versione leggermente pi\u00f9 simile all'originale, ma poco conosciuta, cosicch\u00e9 \u00e8 rimasto il testo di Bergeret il pi\u00f9 famoso e diffuso in italiano.\nLa prima strofa \u00e8 quella che si avvicina di pi\u00f9 al testo francese, in particolare all'ultima strofa dell'originale.\nL'ultimo verso dell'ultima strofa fa riferimento ancora una volta alla Rivoluzione Francese e in particolare al mese di Germinale, corrispondente nel calendario rivoluzionario francese al periodo dal 21 marzo al 19 aprile, l'inizio della primavera, simbolicamente la nascita della societ\u00e0 proletaria, celebrata anche da \u00c9mile Zola nell'omonimo romanzo.\n&lt;poem&gt;\nCompagni avanti, il gran Partito \nnoi siamo dei lavoratori.\nRosso un fiore in petto c'\u00e8 fiorito\nuna fede ci \u00e8 nata in cuor.\nNoi non siamo pi\u00f9 nell'officina,\nentro terra, dai campi, al mar\nla plebe sempre all'opra china\nSenza ideale in cui sperar.\nSu, lottiamo! l'ideale\nnostro alfine sar\u00e0\nl'Internazionale\nfutura umanit\u00e0!\nSu, lottiamo! l'ideale\nnostro al fine sar\u00e0\nl'Internazionale\nfutura umanit\u00e0!\nUn gran stendardo al sol fiammante\ndinanzi a noi glorioso va,\nnoi vogliam per esso gi\u00f9 infrante\nle catene alla libert\u00e0!\nChe giustizia venga noi chiediamo:\nnon pi\u00f9 servi, non pi\u00f9 signor;\nfratelli tutti esser vogliamo\nnella famiglia del lavor.\nSu, lottiamo! l'ideale\nnostro alfine sar\u00e0\nl'Internazionale\nfutura umanit\u00e0!\nSu, lottiamo! l'ideale\nnostro alfine sar\u00e0\nl'Internazionale\nfutura umanit\u00e0!\nLottiam, lottiam, la terra sia\ndi tutti eguale propriet\u00e0,\npi\u00f9 nessuno nei campi dia\nl'opra ad altri che in ozio sta.\nE la macchina sia alleata\nnon nemica ai lavorator;\ncos\u00ec la vita rinnovata\nall'uom dar\u00e0 pace ed amor!\nSu, lottiamo! l'ideale\nnostro alfine sar\u00e0\nl'Internazionale\nfutura umanit\u00e0!\nSu, lottiamo! l'ideale\nnostro fine sar\u00e0\nl'Internazionale\nfutura umanit\u00e0!\nAvanti, avanti, la vittoria\n\u00e8 nostra e nostro \u00e8 l'avvenir;\npi\u00f9 civile e giusta, la storia\nun'altra era sta per aprir.\nLargo a noi, all'alta battaglia\nnoi corriamo per l'Ideal:\nvia, largo, noi siam la canaglia\nche lotta pel suo Germinal!\nSu, lottiamo! l'ideale\nnostro alfine sar\u00e0\nl'Internazionale\nfutura umanit\u00e0!\nSu, lottiamo! l'ideale\nnostro fine sar\u00e0\nl'Internazionale\nfutura umanit\u00e0!\n&lt;/poem&gt;"}
{"id": "111299", "revid": "729019", "url": "https://it.wikipedia.org/wiki?curid=111299", "title": "Fieschertal", "text": "Fieschertal (toponimo tedesco) \u00e8 un comune svizzero di 321 abitanti del Canton Vallese, nel distretto di Goms.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "111300", "revid": "1543377", "url": "https://it.wikipedia.org/wiki?curid=111300", "title": "Markab", "text": "Markab o Marchab \u00e8 il nome proprio della stella \u03b1 Pegasi (\u03b1 Peg), distante 133 anni luce dal sistema solare. Il nome Markab deriva dalla frase araba \u0627\u0644\u0645\u0631\u0643\u0628 \u0627\u0644\u0641\u0631\u0633 al-markab al-faras, \"la sella del cavallo\". Un nome alternativo, Mankib, deriva da \u0627\u0644\u0645\u0646\u0643\u0628 \u0627\u0644\u0641\u0631\u0633 al-mankib al-faras, o \"la spalla del cavallo\".\n\u00c8 la terza stella pi\u00f9 brillante della costellazione di Pegaso dopo Enif e Scheat ed \u00e8 una delle quattro stelle che compongono l'asterismo conosciuto come il Quadrato di Pegaso.\nCaratteristiche.\nMarkab \u00e8 una gigante blu di tipo spettrale B9III, con una massa di circa ; con tale massa si \u00e8 evoluta molto pi\u00f9 rapidamente del Sole e, con un'et\u00e0 di circa 400 milioni di anni (meno di un decimo dell'et\u00e0 attuale del Sole), \u00e8 vicina alla fine della sua evoluzione. Uscita dalla sequenza principale dopo aver terminato l'idrogeno all'interno del suo nucleo, Markab entrer\u00e0 presto nella fase di combustione dell'elio, durante la quale si espander\u00e0 in una gigante rossa, e come il Sole, finir\u00e0 la sua vita di stella normale come nana bianca."}
{"id": "111301", "revid": "123854542", "url": "https://it.wikipedia.org/wiki?curid=111301", "title": "Tip e Tap", "text": "Tip e Tap (\"Mortimer \"Morty\" e Ferdinand \"Ferdie\" Fieldmouse\") sono due personaggi dei fumetti della Walt Disney Company, creati nel 1932 da Floyd Gottfredson come una coppia di piccoli gemelli affidati a Topolino.\nDal loro esordio nelle strisce giornaliere di Topolino, i due bambini sono stati spesso affidati alla custodia dello zio e annoverano anche alcune apparizioni nel campo dell'animazione.\nOrigini e sviluppo dei personaggi.\nLa prima apparizione di Tip e Tap risale alla tavola domenicale del 18 Settembre 1932, allorquando la signora Topolonia o Amelia Radicampo (a seconda delle traduzioni, in originale Mrs. Fieldmouse) affida questi bambini a Topolino perch\u00e9 badi a loro in sua assenza; la signora sembra essere una semplice conoscente di Topolino, anche se qualcuno successivamente ha supposto che potesse trattarsi della cognata, ma in ogni caso i due chiamano da subito Topolino affettuosamente \"zio\" (\"unca\"), e si rivelano degli incontenibili discoli; dopo che la madre viene a riprenderseli, i due in teoria sono destinati a non apparire pi\u00f9, ma vengono \"sostituiti\" nelle tavole domenicali dei successivi tre anni da un nutrito gruppo di topolini orfani chiamati \"i vispi nipotini\", perch\u00e9 anche questi ne combinano di tutti i colori, che di tanto in tanto affollano la casa di Topolino, e sono ripresi dall'animazione, dove inizialmente Topolino e Minni avevano avuto a che fare con dei vivaci gattini (\"Gli orfani di Topolino\", 1931), mentre in \"L'incubo di Topolino\" (1932) era comparsa per la prima volta una schiera di topolini, in quell'occasione figli di Topolino che sognava di sposare Minni e vivere una vita coniugale fin troppo movimentata. Nel 1934, anche nell'animazione fanno una fugace apparizione i due gemelli originari, affidati a Minni nel corto \"Mickey's Steam Roller\", mentre \u00e8 nel 1935 che nei fumetti ritornano Tip e Tap, ripresi in particolare per svolgere in ruolo di \"guastafeste\" nei confronti di Paperino nelle tavole domenicali; il fumettista inglese Wilfred Haughton si preoccupa persino di spiegare la scomparsa di tutti gli altri topolini in una macabra illustrazione. Nell'animazione, per\u00f2, i topolini torneranno sempre in gruppo, e non saranno mai veri e propri nipoti di Topolino, riapparendo in corti come \"Scampagnata\" (1936) o \"La festa di Pluto\" (1952); poi, nel 1983 nel \"Canto di Natale di Topolino\", si possono identificare gli originali Tip e Tap nei due figli maschi di Topolino/Bob Cratchit, di cui uno \u00e8 il piccolo Tim.\nNel 1939, Gottfredson promuove Tip e Tap a far parte del cast dei personaggi delle \"strisce giornaliere di Topolino\" con la storia \"Topolino e Pippo al campeggio\", e i due, al pari di quanto accaduto con Qui, Quo e Qua per Paperino, iniziano a risiedere abbastanza stabilmente a casa di Topolino (pur senza prendere parte alle sue avventure in giro per il mondo) senza che si sappia pi\u00f9 nulla della madre. Fino al 1943 appaiono in coppia e con indosso dei grembiulini molto infantili, in particolare intensificando la loro presenza nelle strisce a causa dell'arrivo della seconda guerra mondiale, che trasforma per un breve periodo le strisce di Topolino da avventurose a comiche e \"domestiche\"; i due sono protagonisti, insieme allo zio, della breve storia \"Topolino - Vacanza incivile\" (strisce giornaliere dal 31 maggio al 26 giugno 1943), che \u00e8 anche l'ultima in cui compare Tap (Ferdie), per decisione degli autori delle strisce. Gottfredson decide di eliminare Tap perch\u00e9 \u00abi due gemellini assomigliavano troppo ai nipotini di Paperino, cos\u00ec decisi di eliminare Tap per sviluppare meglio la personalit\u00e0 di Tip, facendone una specie di genietto della meccanica\u00bb. Tap scompare anche dalle tavole domenicali: l'ultima fu quella del 19 dicembre 1943.\nNella striscia del 26 ottobre 1943, facente parte della storia \"Topolino e la cassetta elettronica\", Tip appare per la prima volta senza il fratello e con un nuovo look: non indossa pi\u00f9 il grembiule. Gottfredson ricorda:\nTap, tuttavia, continu\u00f2 ad essere impiegato nelle storie prodotte appositamente per i \"comics\".\nTip invece continu\u00f2 ad apparire da solo nelle strisce giornaliere, rivestendo un ruolo importante soprattutto nelle strisce del periodo 1953-1955; nella storia \"Topolino e l'orfanello riformato\" (1954) Tip e i suoi amici boy-scout riescono a sgominare da soli una banda di criminali; nella storia \"Topolino e il ritorno di Davy Crockett\" (1955) fa amicizia con il \"piccolo Davy\", un ragazzino che crede di essere Davy Crockett; dal 5 ottobre 1955 le strisce di Topolino diventano autoconclusive, e Tip continuer\u00e0 ad apparirvi, spesso affiancato dall'amichetto Alvin introdotto nel 1956.\nVersioni estere.\nIn Italia i gemellini non sono stati usati molto spesso, e Romano Scarpa, emulo di Gottfredson, era solito inserire solo Tip nelle storie; dagli anni ottanta cominciarono ad apparire pi\u00f9 frequentemente e, come altri personaggi secondari, tornarono definitivamente alla ribalta negli anni novanta. Comunque, a differenza di Qui, Quo e Qua per Paperino, non sono mai diventati inquilini stabili della casa di Topolino, almeno non come lo fu Tip nelle strisce giornaliere di Gottfredson fino al 1975, quindi si lascia intendere che quando non sono a casa dello zio risiedano presso i propri genitori. In molte storie degli ultimi anni novanta, in cui vengono svecchiati dal punto di vista dell'abbigliamento abbandonando le storiche salopette e il cappellino da meccanico, sono mostrati ormai pre-adolescenti: si fidanzano e hanno veri e propri ruoli da protagonisti, come nella storia noir \"Topolino e la scomparsa di Tip\" (1996) di Perina/Salvatori. Tutt'oggi sono abbastanza usati, e sono stati protagonisti assoluti della serie di Alessandro Sisti e del disegnatore Claudio Sciarrone a tema fantascientifico \"Foglie rosse\", insieme con la loro band musicale di amici, Dave, Lenny e Debbie (la storia \u00e8 visibilmente ispirata dalla serie \"Stranger Things\"). I due percorsi proseguono con le storie successive, come \"X-Music\", in cui la band di Tip e Tap compete con quella di Qua.\nPer quanto riguarda il fumetto danese, dal 2000 la Egmont produce una serie di storie a tema calcistico con protagonisti i due personaggi, \"Riverside Rovers\", in cui \u00e8 stata reintrodotta la signora Fieldmouse."}
{"id": "111303", "revid": "767487", "url": "https://it.wikipedia.org/wiki?curid=111303", "title": "Grafschaft (Svizzera)", "text": "Grafschaft (toponimo tedesco) \u00e8 stato un comune svizzero del Canton Vallese, nel distretto di Goms.\nStoria.\nIl comune di Grafschaft \u00e8 stato istituito il 2000 con la fusione dei comuni soppressi di Biel, Ritzingen e Selkingen e soppresso nel 2016; dal 2017 \u00e8 stato aggregato agli altri comuni soppressi di Blitzingen, M\u00fcnster-Geschinen, Niederwald e Reckingen-Gluringen per formare il nuovo comune di Goms.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "111307", "revid": "76095310", "url": "https://it.wikipedia.org/wiki?curid=111307", "title": "Esposizione Universale", "text": ""}
{"id": "111309", "revid": "287204", "url": "https://it.wikipedia.org/wiki?curid=111309", "title": "Alrai", "text": "Alrai o Errai (\u03b3 Cephei) \u00e8 una stella binaria situata nella costellazione di Cefeo a 45 anni luce dalla Terra, con una magnitudine apparente di 3,22. Il suo nome deriva dall'arabo \u0627\u0644\u0631\u0627\u0639\u064a , che significa \"Il pastore\".\nSistema stellare.\nIl sistema di Alrai consiste in due stelle. La maggiore e pi\u00f9 luminosa \u00e8 una subgigante arancione di classe spettrale K1 IV. La minore \u00e8 una nana rossa, che orbita attorno alla principale secondo una traiettoria ancora poco conosciuta: l'ipotesi pi\u00f9 accreditata \u00e8 che essa sia molto eccentrica (\"e\" = 0,4) e vari da una distanza da A minima di 10 UA ad una massima di 29 UA nel corso di 67 anni.\nAlrai \u00e8 la stella che seguir\u00e0 la Polare () come stella polare terrestre, a causa della precessione degli equinozi: Alrai si avviciner\u00e0 al polo nord celeste pi\u00f9 della polare all'incirca nel e sar\u00e0 al suo avvicinamento massimo nel Il \"titolo\" passer\u00e0 a \u03b9 Cephei qualche tempo dopo il 5200 d.C.\nLa stella \u03b2 Ophiuchi \u00e8 chiamata alcune volte Alrai, ma \u00e8 pi\u00f9 comunemente conosciuta come Cebalrai o Kelb Alrai, \"cane del pastore\".\nAlrai Ab.\nNel 1989 fu annunciata dagli astronomi canadesi Anthony Lawton e P. Wright la presenza di un pianeta orbitante intorno ad Alrai A; si tratta del primo pianeta extrasolare confermato, la cui scoperta trae fondamento dalla tecnica della velocit\u00e0 radiale, usata pi\u00f9 tardi con successo da altri astronomi. Tuttavia, la notizia fu ritrattata nel 1992, poich\u00e9 i dati ottenuti non erano ritenuti abbastanza affidabili da confermarne la scoperta. Nel 2002 per\u00f2 delle nuove misurazioni, condotte dall'\u00e9quipe di Artie Hatzes, confermarono la presenza del pianeta."}
{"id": "111312", "revid": "161374", "url": "https://it.wikipedia.org/wiki?curid=111312", "title": "Esposizione mondiale", "text": ""}
{"id": "111317", "revid": "28057", "url": "https://it.wikipedia.org/wiki?curid=111317", "title": "Esposizione universale", "text": "Lesposizione universale (, ) indica le grandi esposizioni tenutesi fin dalla met\u00e0 del XIX secolo, oltre alle maggiori organizzate sotto la supervisione del Bureau international des Expositions (BIE).\nIl termine fu coniato nel 1851 in occasione della prima esposizione di Londra, nel Regno Unito, e la sua regolamentazione \u00e8 oggi in capo al BIE, fondato nel 1928 allo scopo di fornire raccordo amministrativo e culturale alle varie esposizioni.\nLe esposizioni internazionali sono di diverso tipo: quelle \"universali\", quelle \"specializzate\" e altre pi\u00f9 settoriali.\nStoria.\nLa prima esposizione internazionale fu l'Esposizione Universale di Londra. Venne organizzata nel 1851 al Crystal Palace in Hyde Park ed \u00e8 conosciuta anche come la \"Great Exhibition\" (formalmente \"Great Exhibition of the Works of Industry of all Nations\"). Ci\u00f2 nacque grazie ad un'intuizione del Principe Alberto, marito della Regina Vittoria e divenne il riferimento per tutte le successive, influenzando numerosi aspetti della societ\u00e0 quali le arti, l'educazione, il commercio e le relazioni internazionali.\nLa seconda Esposizione Universale fu l'Esposizione Universale di Parigi, che venne accolta dalla Francia come una sfida per superare il grande successo della precedente manifestazione londinese.\nLa scelta di organizzare le Expo maggiori solo una volta ogni cinque anni \u00e8 stata probabilmente presa per ridurre le spese dei Paesi partecipanti.\nNegli anni, il Bureau International des Expositions ha prodotto varie regolamentazioni, con le quali ha adottato diverse classificazioni delle Expo. Di conseguenza, si possono distinguere: Esposizioni Generali di 1\u00aa e di 2\u00aa categoria (tenutesi tra gli anni 1931 e 1980), Esposizioni Universali (tra il 1980 e il 1996) e International Registered Exhibitions (a partire dal 1980). Inoltre, si considerano Universali anche (e solo) alcune esposizioni internazionali svoltesi prima della creazione del BIE, da esso riconosciute come esposizioni storiche.\nA seguire, viene presentato un elenco di tutte le Esposizioni Universali, sia storiche sia direttamente patrocinate dal BIE.\nDescrizione.\nLungo i decenni questa espressione \u00e8 stata associata indiscriminatamente a qualsiasi esposizione di carattere internazionale sebbene l'organismo internazionale che coordina gli eventi di questo genere, il Bureau International des Expositions (abbreviato in BIE), definisse una nomenclatura ben precisa. In tempi moderni comunque l'aggettivo \"universale\" viene associato a qualsiasi Expo di categoria superiore (in contrasto con le Esposizioni specializzate, pi\u00f9 piccole).\nL'attrazione principale delle Esposizioni sono i padiglioni nazionali, gestiti dai Paesi partecipanti, che si aggiungono ai padiglioni tematici dell'organizzazione. Storicamente ogni esposizione \u00e8 stata sempre caratterizzata da particolari strutture, divenute simbolo dell'esposizione, nonch\u00e9 talvolta della citt\u00e0 organizzatrice o del Paese organizzatore stesso.\nSecondo le ultime regole definite dal BIE un\"'Esposizione Universale\" (in lingua inglese \"World Expo\" o \"International Registered Exhibition\") \u00e8 caratterizzata da:\nRiutilizzo dei luoghi dopo la manifestazione.\nLe strutture espositive di un'Esposizione universale sono normalmente e per la maggior parte temporanee, e vengono smantellate a fine evento. Ci\u00f2 non succede alle strutture principali (centri congressi, anfiteatri, teatri, padiglioni dei Paesi organizzatori, ecc.) che solitamente sono riutilizzate e riconvertite. Tutto questo vale anche per quanto riguarda le Esposizioni Specializzate: nonostante la rimozione quasi integrale delle strutture, spesso accade che alcuni padiglioni restino installati sul luogo, per essere destinati ad un altro scopo.\nTalvolta alcune installazioni di Esposizioni; tanto di Universali quanto di Specializzate, sono state mantenute e diventate veri e propri simboli cittadini o nazionali:\nUn caso particolare \u00e8 il quartiere EUR di Roma, costruito in previsione dell'Esposizione Universale del 1942, che non si svolse mai a causa della seconda guerra mondiale.\nInoltre, alcuni siti di Esposizioni universali e specializzate sono divenuti dei parchi che incorporano alcuni elementi dell'Esposizione stessa, come accaduto a:\nAlcuni padiglioni sono stati spostati oltremare intatti; il padiglione dell'URSS dell'Expo 1967 \u00e8 oggi a Mosca."}
{"id": "111318", "revid": "287204", "url": "https://it.wikipedia.org/wiki?curid=111318", "title": "Distretto di Raron Orientale", "text": "Il distretto di Raron Orientale (in tedesco e ufficialmente Bezirk \u00d6stlich Raron, in francese \"Rarogne oriental\") \u00e8 un distretto del Canton Vallese, in Svizzera. Confina con i distretti di Briga a ovest e di Goms a nord-est e con l'Italia (Provincia del Verbano Cusio Ossola in Piemonte) a sud-est. Il capoluogo \u00e8 M\u00f6rel-Filet.\nGeografia fisica.\nIl distretto di Raron Orientale \u00e8 il penultimo distretto per il (seguito solo dal distretto di Sion) e l'ultimo per popolazione del Canton Vallese.\nLa massima elevazione del distretto \u00e8 l'Aletschhorn (4.195 m). Altre cime comprendono il Dreieckhorn (3.811 m), l'Olmenhorn (3.314 m) e l'Helsenhorn (3.272 m).\nIl fiume principale \u00e8 il Rodano, che attraversa il distretto da Grengiols a Bitsch. Principali affluenti nel territorio del distretto sono il Binna, che segna in parte il confine con il distretto di Goms, ed il Massa, che forma parte del confine con il distretto di Brig.\nInfrastrutture e trasporti.\nStrade principali.\nLa strada principale 19 (Briga-Glis-Andermatt-Tamins) attraversa il territorio del distretto da Bitsch a Grengiols, passando per M\u00f6rel.\nFerrovie.\nLa linea ferroviaria Briga-Furka-Andermatt a scartamento ridotto, gestita dalla Matterhorn-Gotthard-Bahn, attraversa il territorio del distretto, con stazioni a Bitsch, M\u00f6rel, Betten Talstation e Grengiols.\nSuddivisione amministrativa.\nIl distretto di Raron Orientale \u00e8 diviso in 6 comuni (2014):"}
{"id": "111319", "revid": "110157", "url": "https://it.wikipedia.org/wiki?curid=111319", "title": "Distretto di Briga", "text": "Il distretto di Briga (in tedesco Bezirk Brig, in francese \"District de Brigue\") \u00e8 un distretto del Canton Vallese, in Svizzera. Confina con i distretti di Visp e di Westlich Raron a ovest, di Goms a nord e di \u00d6stlich Raron a est e con l'Italia (provincia del Verbano-Cusio-Ossola in Piemonte) a sud-est. Il capoluogo \u00e8 Briga-Glis.\nGeografia fisica.\nIl distretto di Briga \u00e8 il quinto distretto per superficie e il sesto per popolazione del Canton Vallese.\nLa massima elevazione del distretto \u00e8 l'Aletschhorn (4.195 m). Altre cime comprendono il Weissmies (4.023 m), il Lagginhorn (4.010 m), il Fletschhorn (3.993 m), il Bietschhorn (3.934 m), il Nesthorn (3.824 m), lo Schinhorn (3.797 m) ed il Breithorn (3.785 m).\nIl fiume principale \u00e8 il Rodano. Principali affluenti nel territorio del distretto sono il Massa, il Saltina, formato dall'unione del Taferna, che nasce presso il Passo del Sempione e del Ganderbach, il Mundbach, il Gamsa ed il Baltschieder Bach. Dal Passo del Sempione nasce anche il Diveria, che dopo aver ricevuto le acque del Grosses Wasser entra in territorio italiano e confluisce nel Toce.\nInfrastrutture e trasporti.\nAutostrade.\nIl territorio del distretto \u00e8 attraversato dall'autostrada A9/E62 Ballaigues-Gondo, non ancora completata, che collega l'ovest della Svizzera con l'Italia attraverso Losanna, Sion ed il passo del Sempione. Attualmente l'autostrada, aperta nel tratto Visp Est-Ried-Briga, ha uscite nel distretto a Briga-Glis, Briga centro e Ried-Briga.\nStrade principali.\nLa strada principale 9 attraversa il territorio del distretto dal confine italiano di Gondo a Briga-Glis passando per il Passo del Sempione e correndo parallela all'autostrada. Da Briga-Glis parte la strada principale 19 per il Passo della Furka e Andermatt.\nFerrovie.\nBriga \u00e8 un importante nodo ferroviario, con treni per Sion-Losanna, Zermatt, Goppenstein-Berna (linea del L\u00f6tschberg, che serve anche la stazione di Eggerberg), Andermatt (linea del Furka, con stazione intermedia nel distretto a Naters) e Domodossola-Milano (linea del Sempione).\nSuddivisione amministrativa.\nIl distretto di Briga \u00e8 diviso in 7 comuni (2013):"}
{"id": "111320", "revid": "599013", "url": "https://it.wikipedia.org/wiki?curid=111320", "title": "Roberto Di Marco", "text": "Biografia.\nNato e vissuto a Palermo, di origine intellettuale-contadina, militante comunista da giovane ragazzo, vive da dirigente comunista giovanile la lotta politica in Sicilia negli anni '50. Di Marco si trasferisce poi negli anni '60 al nord ad Urbino ed in seguito a Bologna dove ha vissuto con la sua famiglia fino alla morte. \u00c8 stato giornalista del quotidiano \"L'Unit\u00e0\" per alcuni anni. Ha insegnato all'Accademia di Belle Arti di Urbino e Bologna poi abbandona per scelta la carriera accademica ed in seguito insegna alle scuole medie superiori e sperimentali a Bologna fino alla pensione.\nDa sempre scrittore militante della sinistra comunista, si forma sui classici come Marx, Gramsci, Lukacs, Leopardi. Svolge attivit\u00e0 giornalistica e di ricerca economica e sociologica. Gi\u00e0 da prima del 1968 \u00e8 intellettuale di \"Nuova Sinistra\" prima nel gruppo-rivista bolognese \"Classe e Stato\" con Stame e Gianni Scalia, di seguito dando vita alla rivista \"Che Fare\" insieme a Francesco Leonetti, Gianni Scalia e Arnaldo Pomodoro e poi dirigente di un piccolo partito Maoista. Fra i suoi maestri Elio Vittorini ed Italo Calvino che lo ha scoperto. Esordisce come poeta nel 1961 con una raccolta dal titolo \"Quattro poeti\" per poi passare al racconto con \"La relazione\" pubblicato sul numero 5 della rivista \"Il Menab\u00f2\" del 1962 e nel 1963 al Romanzo breve \"Contrappunti\", edito da Feltrinelli nel volume collettivo \"La scuola di Palermo\".\nCome esponente del movimento letterario-culturale \"La scuola di Palermo\" insieme a G.Testa e M.Perriera, \u00e8 fra i fondatori ed aderente al \"Gruppo '63\",nel quale, con altri, costituiva la cos\u00ec detta \"ala cinese\" per il tipo estremo di sperimentalismo letterario che praticava ed anche per le posizioni teoriche e politiche. In seguito ha pubblicato il romanzo \"Fughe\" (1963 -1966) e \"Telemachia\" per poi passare alla saggistica con \"L'altra logica\" nel 1962. Inoltre ha pubblicato \"Materiali\" (1967) in stile simbolico - inventivo in ordine alla crisi di decadenza della civilt\u00e0 borghese,La linea di cultura rivoluzionaria (1967-1973), in collaborazione con Francesco Leonetti ed Eleonora Fiorani.\nCon Francesco Leonetti e Arnaldo Pomodoro ha fondato la rivista politica \"Che fare\" cessata nel 1972 ed \u00e8 stato redattore della seconda serie che dal 1973 ha preso il nome di \"Rivista marxista/leninista\". Suoi scritti teorici e critici sono apparsi anche in \"Marcatr\u00e9\", \"Alfabeta\" ed Il \"Ponte\". All'inizio degli anni '80 a causa della restaurazione culturale in corso, si \u00e8 dichiarato \"intellettuale in congedo\" e le sue apparizioni in pubblico si sono fatte sempre pi\u00f9 rare e polemiche. Di Marco decise negli ultimi anni della sua vita, di mantenere scambi e rapporti solo con i giovani che leggevano, studiavano e scrivevano. Negli anni '90 ha dato vita al movimento di scrittura d'Avanguardia \"La Terza Ondata\". Con Filippo Bettini - e con la collaborazione di Francesco Muzzioli- ha pubblicato infatti, nel 1993, l'antologia \"Terza Ondata\". \"Il nuovo movimento della scrittura in Italia\".\nHa diretto dal 2003 la collana \"Tempi Nuovi\" delle ED. Pendragon Bologna, sempre occupandosi della scrittura di giovani autori. \nHa collaborato con il Gruppo bolognese di \"Faremondo\" (Manuele Montagna;Franco Soldani) fino agli ultimi giorni della sua vita.\nDopo la sua morte avvenuta il 17 dicembre 2013 , \u00e8 stata ristampata l'antologia scritta con F. Bettini \"Terza Ondata. Il nuovo movimento della scrittura in Italia, ABEditore - Malebranche Milano 2014.\" \nOpere.\nSaggi Teorici.\nAltri scritti Teorico-letterari sono apparsi su diverse riviste e specialmente su il \"Che Fare\" prima serie (1966-1972); scritti politici, sociologici e di critica economica sono apparsi su varie riviste e giornali militanti fra il 1967 ed il 1979\nPrefazioni.\nI Fioretti di S.Francesco, edizione critica con prefazione, Bologna, Sampietro 1965 e Cappelli 1971\nPrefazioni a Masuccio Salernitano, Domenico Batacchi, Pietro Aretino, Lautr\u00e8amont e altre.\nRiviste.\nHa fondato e diretto insieme ad altri le seguenti riviste:\nRoberto Di Marco \u00e8 sempre stato aperto e disponibile alle collaborazioni coi giovani scrittori e studiosi di cui ha pubblicato testi e poesie."}
{"id": "111322", "revid": "511822", "url": "https://it.wikipedia.org/wiki?curid=111322", "title": "Accademia", "text": "Unaccademia \u00e8 un'istituzione destinata agli studi pi\u00f9 raffinati e all'approfondimento delle conoscenze di pi\u00f9 alto livello. Il termine pu\u00f2 indicare una societ\u00e0 scientifica dedicata alla ricerca nel campo delle scienze naturali, della filosofia e delle belle arti.\nL'aura di prestigio associato all'origine del nome spinge molti istituti (soprattutto privati) a fregiarsi di questo appellativo, sebbene non sempre in maniera appropriata.\nOrigine della scuola filosofica.\nIl termine \"accademia\" deriva dal greco e indicava la scuola filosofica di Platone, fondata nel 387 a.C. e situata in un luogo appena fuori le mura di Atene, chiamata cos\u00ec dal nome dell'eroe di guerra Academo che aveva donato agli ateniesi un terreno che divenne un giardino aperto al pubblico dove Platone filosofava con i suoi discepoli. Qui Platone scrisse i suoi dialoghi e Aristotele segu\u00ec le lezioni del maestro fino alla sua morte.\nIncerta la funzione specifica della scuola, s'ipotizza che:\nEvoluzione della scuola platonica.\nTradizionalmente nell'antichit\u00e0 si distingueva in diverse fasi lo sviluppo della scuola. Tra gli antichi, Diogene Laerzio parlava di cinque diverse \"Accademie\", a partire dallo scolarcato di Platone fino ad arrivare a Filone, al termine dell'ellenismo. Cicerone invece identificava semplicemente un'accademia antica e la \"nuova accademia\" di Carneade e Filone.\nMentre a quanto sembra gli immediati successori di Platone, Speusippo e Senocrate, continuarono l'insegnamento del fondatore senza apportare innovazioni di rilievo, una vera svolta si ebbe con lo scolarcato di Arcesilao (\"Accademia di mezzo\"). Arcesilao inaugur\u00f2 il nuovo corso del platonismo ellenistico: a partire da lui, fino al primo secolo, il platonismo venne guardato innanzitutto come una filosofia scettica. La svolta scettica fu probabilmente influenzata dalla polemica che Arcesilao inaugur\u00f2 contro il dogmatismo della dottrina stoica, che veniva allora insegnata ad Atene da Zenone di Cizio.\nAnche i successori di Arcesilao - in particolare Carneade (Accademia di mezzo) - proseguirono sia lo sviluppo scettico del platonismo sia la polemica con lo stoicismo, fino al I secolo d. C. Filone di Larissa, in quest'epoca, inizi\u00f2 una revisione delle posizioni dei suoi predecessori, puntando verso un approccio pi\u00f9 sincretico con le altre scuole di pensiero ellenistiche, in reazione agli orientamenti scettici; il pi\u00f9 famoso allievo di Filone, Antioco di Ascalona, ruppe del tutto con l'insegnamento dei predecessori, e con l'Accademia di Atene, fondando una nuova scuola in Egitto, e dando del platonismo una interpretazione che tendeva a trasformarlo in un sistema dogmatico con molti punti di contatto pi\u00f9 che di polemica con lo stoicismo.\nSchematicamente si \u00e8 soliti distinguere:\nAccademie italiane.\nLa nascita delle accademie moderne \u00e8 strettamente collegata allo sviluppo dell'Umanesimo. Infatti le universit\u00e0, salvo poche eccezioni, rimasero fedeli al metodo della filosofia scolastica durante tutto il Rinascimento. Perci\u00f2 gli Umanisti crearono delle istituzioni alternative dove coltivare il loro modello di cultura. In Italia queste istituzioni furono soprattutto le accademie.\nAccademie musicali.\nIl termine accademia musicale indica anche una manifestazione pubblica a pagamento in voga alla fine del Settecento e all'inizio dell'Ottocento organizzata da un cantante, strumentista o compositore, che aveva il ruolo pi\u00f9 rilevante all'interno di un programma di brani musicali molto vario, con intervento di molti esecutori, sinonimo di concerto.\nAccademie estere.\nA partire dalla met\u00e0 del secolo XVII molti stati europei si dotarono di accademie sull'esempio italiano. Esse ebbero un'importante funzione culturale nel successivo secolo e mezzo, in quanto le universit\u00e0 in tale periodo erano ancora sostanzialmente organizzate sul modello medioevale: avevano ancora solo le facolt\u00e0 di teologia, diritto e medicina, cui si aggiungeva la facolt\u00e0 di filosofia (gi\u00e0 delle arti) in cui gli studi di grammatica e retorica erano rivolti al latino ed al greco antico, mentre delle scienze (il vecchio \"quadrivio\") si studiava soprattutto la matematica. Solo la cattedra di \"filosofia naturale\" si occupava di scienza sperimentale.\nSi comprende allora come le accademie abbiano colmato importanti lacune nell'organizzazione culturale dell'epoca: le accademie delle scienze furono le istituzioni pi\u00f9 decisive nel promuovere la nascita della scienza sperimentale, mentre le accademie linguistiche furono le prime istituzioni a studiare le lingue moderne, fino ad allora dette \"volgari\". L'insegnamento artistico, poi, \u00e8 rimasto estraneo alle universit\u00e0 europee fino a tempi recenti.\nAll'inizio dell'Ottocento le universit\u00e0 furono profondamente riformate e conseguentemente le accademie persero la loro preminenza nell'organizzazione culturale. Determinante fu la fondazione dell'Universit\u00e0 di Berlino nel 1810 che fu subito dotata di laboratori sperimentali di fisica, chimica e scienze naturali, nonch\u00e9 di un policlinico. L'esempio fu gradualmente imitato da tutte le universit\u00e0. Importante fu anche la riforma delle universit\u00e0 francesi, recepita anche in altri paesi fra cui l'Italia, con cui fu abolita la facolt\u00e0 di teologia e la facolt\u00e0 di filosofia fu divisa nelle facolt\u00e0 di Scienze (matematiche, ma anche fisiche, chimiche e naturali) e di Lettere (antiche e moderne).\nDiverso \u00e8 il caso della Russia, dove l'Accademia russa delle scienze (e in precedenza l'Accademia delle scienze dell'URSS) continua ad essere un ente guida della ricerca.\nBibliografia.\nPer le accademie italiane:"}
{"id": "111324", "revid": "119535197", "url": "https://it.wikipedia.org/wiki?curid=111324", "title": "Distretto di Raron Occidentale", "text": "Il distretto di Raron Occidentale (in tedesco e ufficialmente Bezirk Westlich Raron, in francese \"Rarogne occidental\") \u00e8 un distretto del Canton Vallese, in Svizzera. Confina con i distretti di Goms a nord-est, di Briga a est, di Visp a sud e di Leuk a ovest e con il Canton Berna (circondari di Frutigen-Niedersimmental e di Interlaken-Oberhasli) a nord. Il capoluogo \u00e8 Raron.\nGeografia fisica.\nIl distretto di Raron Occidentale \u00e8 l'ottavo distretto per superficie e il terzultimo per popolazione (seguito solo dai distretti di Goms e \u00d6stlich Raron) del Canton Vallese.\nLa massima elevazione del distretto \u00e8 il Bietschhorn (3.934 m). Altre cime comprendono il Mittaghorn (3.897 m), lo Schinhorn (3.797 m), il Breithorn della L\u00f6tschental (3.785 m), il Breithorn di Lauterbrunnen (3.782 m) ed il Grosshorn (3.754 m).\nIl fiume principale \u00e8 il Rodano. Principali affluenti nel territorio del distretto sono il Baltschieder Bach, il Milibach ed il Lonza, che scorre nella L\u00f6tschental, principale valle del distretto.\nInfrastrutture e trasporti.\nAutostrade.\nIl territorio del distretto \u00e8 attraversato dall'autostrada A9/E62 Ballaigues-Gondo, non ancora completata, che collega l'ovest della Svizzera con l'Italia attraverso Losanna, Sion ed il passo del Sempione. Attualmente l'autostrada non \u00e8 ancora operativa nel territorio del distretto.\nStrade principali.\nLa strada principale 9 attraversa il territorio del distretto nei comuni di Steg-Hohtenn, Niedergesteln e Raron. Da Steg parte la strada per la L\u00f6tschental.\nFerrovie.\nIl distretto \u00e8 servito dai treni della linea (Ginevra-Losanna)-Sion-Briga (stazioni di Gampel-Steg e Raron) e dalla ferrovia del L\u00f6tschberg, che collega Briga con Goppenstein e Spiez (stazioni di Goppenstein, di Hohtenn e di Ausserberg). Da Goppenstein \u00e8 possibile trasportare l'auto sul treno fino a Kandersteg.\nSuddivisione amministrativa.\nIl distretto di Raron Occidentale \u00e8 diviso in 11 comuni:"}
{"id": "111326", "revid": "124947862", "url": "https://it.wikipedia.org/wiki?curid=111326", "title": "Giovanni Galbaio", "text": "Biografia.\nLe sue vicende biografiche e politiche sono in gran parte legate a quelle del padre Maurizio, che lo precedette nella carica di \"dux\" tra il 764 e il 797. Nel 772-773 partecip\u00f2 alla campagna che si oppose, invano, alla conquista longobarda dell'Istria e cadde prigioniero. Nel 778-779 venne nominato coreggente dal padre, che fu dunque il primo a rendere la carica ducale ereditaria, ispirandosi alle usanze bizantine.\nAlla morte di Maurizio, nel 797, Giovanni assunse i pieni poteri. Qualche tempo dopo nomin\u00f2 coreggente il figlio Maurizio II, senza tuttavia sottoporre la decisione al giudizio del popolo. Questa mossa fu condannata dalle fonti che, in generale, hanno un'opinione assai negativa nei confronti di Giovanni e Maurizio II. Quest'ultimo non \u00e8 nemmeno annoverato nell'elenco ufficiale dei dogi.\nAi primi del IX secolo la situazione per il Ducato, gi\u00e0 molto difficoltosa, assunse toni drammatici. Ripresero maggior vigore gli attriti tra il doge e il patriarca di Grado, Giovanni IV, riflettendo la rischiosa politica antifranca dei Galbai in risposta alla repentina ascesa di Carlo Magno, appoggiata da papa Leone III.\nNell'802 la tensione raggiunse il culmine: Giovanni ordin\u00f2 al figlio di porsi a capo di una flotta per attaccare il patriarca. Grado fu messa a ferro e fuoco mentre il prelato veniva fatto precipitare da una torre del suo \"castrum\".\nQuesto avvenimento ebbe risvolti disastrosi. A Giovanni successe nell'803 Fortunato che continu\u00f2 con veemenza la politica filofranca e antidogale del predecessore (di cui era parente). Frattanto, anche alcune famiglie del patriziato veneziano si schierarono apertamente contro i due governanti. Giovanni e Maurizio decisero dunque di lasciare Venezia: il primo ripar\u00f2, forse, a Mantova, l'altro pass\u00f2 in una localit\u00e0 della \"Francia\". \u00c8 possibile che i due avessero optato per un vero e proprio esilio, nella speranza di concludere serenamente la loro esistenza da \"privati cittadini\".\nDa questo momento, di loro non sia hanno pi\u00f9 notizie. Tra l'803 e l'804 venne nominato doge il tribuno Obelerio che scelse come suo coreggente il fratello Beato."}
{"id": "111329", "revid": "1226", "url": "https://it.wikipedia.org/wiki?curid=111329", "title": "Nel Sistema della Follia", "text": ""}
{"id": "111335", "revid": "83958", "url": "https://it.wikipedia.org/wiki?curid=111335", "title": "MSN Messenger", "text": ""}
{"id": "111340", "revid": "767487", "url": "https://it.wikipedia.org/wiki?curid=111340", "title": "Lingua votica", "text": "Il votico \u00e8 una lingua uralica parlata in Russia.\nDistribuzione geografica.\nAl censimento russo del 2010 risultavano 68 locutori, stanziati a San Pietroburgo e Kingisepp.\nDialetti e lingue derivate.\nQuesti sono i dialetti del votico:\nOggigiorno esistono soltanto locutori del votico occidentale. L'ultimo parlante del votico orientale \u00e8 deceduto intorno al 1960 nel villaggio di It\u0161\u00e4p\u00e4iv\u00e4.\nClassificazione.\nFa parte delle lingue baltofinniche assieme alla lingua careliana, estone, finlandese, ingrica, livoniana, vepsa e v\u00f5ro."}
{"id": "111341", "revid": "10005", "url": "https://it.wikipedia.org/wiki?curid=111341", "title": "Batteri diazotrofi", "text": ""}
{"id": "111344", "revid": "1782831", "url": "https://it.wikipedia.org/wiki?curid=111344", "title": "Lingua ingrica", "text": "La lingua ingrica o ingriana \u00e8 una lingua baltofinnica parlata in Russia e nella regione storica dell'Ingria.\nDistribuzione geografica.\nAl censimento russo del 2010 risultavano 120 locutori.\nDialetti e lingue derivate.\nI dialetti dell'ingrico (\"inkeroismurre\" al singolare) possono essere classificati in tre gruppi verso la costa e uno molto separato all'interno. Essi possono essere a loro volta suddivisi in sottodialetti, indicati come \"sezioni\" nella lista sottostante:\n1. Ingrico occidentale o di Kurkola o del basso Luga (\"Ala-Laukaan inkeroismurre\" / \"ni\u017enelu\u017ekij dialekt\"): Ingria occidentale, nella penisola di Kurkola, nel basso Luga e Rosona\n2. Ingrico centrale o di Soikkola (\"Soikkolan ja Kaprion inkeroismurteet\" / \"sojkinskij dialekt\"): Ingria centrale, nella penisola di Soikkola, nella regione sudoccidentale del territorio di Kaprio/Kapor'e.\n3. Ingrico orientale o del Hevaha (\"Hevaan inkeroismurre\" / \"x\u00e8vanskij dialekt\"): Ingria orientale, parte occidentale del Golfo di Kaprio, bacino del Hevaha, costa orientale fino a nord di Lomonosov.\n4. Ingrico meridionale o dell'Orede\u017e (\"Yl\u00e4-Laukaan inkeroismurre\" oppure \"Orede\u017ein inkeroismurre\" / \"orede\u017eskij dialekt\"): Ingria meridionale, in un'area interna a sud dell'alto corso dell'Orede\u017e, affluente settentrionale del Luga, verso il confine sudoccidentale dell'oblast' di Leningrado, molto distante dagli altri tre gruppi; localit\u00e0 di Nizovka/Nizovka, T\u0161a\u0161t\u0161a/Ca\u0161t\u0161a, Novinka/Novinka, Ozere\u0161no/Novinka, Olhovets/Ol'xovcy.\nAlfabeto.\nLa lingua ingrica utilizza l'alfabeto latino ed \u00e8 cos\u00ec composto: Aa Bb Cc Dd Ee Ff Gg Hh Ii Jj Kk Ll Mm Nn Oo Pp Rr Ss \u0160\u0161 Tt Uu Vv Yy Zz \u017d\u017e \u00c4\u00e4 \u00d6\u00f6."}
{"id": "111346", "revid": "466539", "url": "https://it.wikipedia.org/wiki?curid=111346", "title": "Lingua vepsa", "text": "La lingua vepsa \u00e8 una lingua baltofinnica parlata in Russia.\nDistribuzione geografica.\nAl censimento russo del 2010 risultavano 3160 locutori di vepso, stanziati nella Repubblica della Carelia e nelle oblast' di Leningrado e di Vologda.\nDialetti e lingue derivate.\nQuesti sono i dialetti del Vepso:\nSistema di scrittura.\nIl vepso \u00e8 scritto con l'alfabeto latino ed \u00e8 cos\u00ec composto: Aa Bb Cc \u010c\u010d Dd Ee Ff Gg Hh Ii Jj Kk Ll Mm Nn Oo Pp Rr Ss \u0160\u0161 Zz \u017d\u017e Tt Uu Vv \u00dc\u00fc \u00c4\u00e4 \u00d6\u00f6 '."}
{"id": "111347", "revid": "1023546", "url": "https://it.wikipedia.org/wiki?curid=111347", "title": "Lingua livone", "text": "La lingua livone era una lingua baltofinnica parlata nelle aree pi\u00f9 occidentali del golfo di Riga e pi\u00f9 settentrionali della Lettonia, nei pressi del confine con l'Estonia.\nAlcuni livoniani etnici stanno imparando o hanno imparato il livone nel tentativo di farlo rivivere, ma poich\u00e9 l'etnia livone \u00e8 una piccola minoranza, le opportunit\u00e0 di usare il livone sono limitate. Il giornale estone \"Eesti P\u00e4evaleht\" ha erroneamente annunciato che Viktors Bertholds, morto il 28 febbraio 2009, \u00e8 stato l'ultimo madrelingua che ha iniziato la scuola di lingua lettone come monolingue. Alcuni altri livoniani avevano invece sostenuto che erano rimasti alcuni madrelingua, tra cui la cugina di Viktors Bertholds, Kristi\u0146a Grizelda. Kristi\u0146a \u00e8 morta nel 2013. Un articolo pubblicato dalla Foundation for Endangered Languages nel 2007 affermava che c'erano solo 182 livoniani registrati e solo sei madrelingua. In una conferenza del 2009, \u00e8 stato menzionato che ci potrebbero essere \"al massimo 10 parlanti nativi viventi\" della lingua.\nLa lingua \u00e8 insegnata nelle universit\u00e0 in Lettonia, Estonia e Finlandia, il che aumenta costantemente il pool di parlanti di seconda lingua che non risiedono costantemente in Lettonia.\nDistribuzione geografica.\nSecondo \"Ethnologue\" il livone era parlato nelle aree settentrionali della Livonia, fino a qualche chilometro pi\u00f9 a nord del moderno confine con l'Estonia. Questa lingua si \u00e8 estinta nel 2013 con la morte dell'ultimo parlante nativo, Kristi\u0146a Grizelda, all'et\u00e0 di 103 anni.\nFonologia.\nIl livone, come l'estone, ha perso l'armonia delle vocali, ma a differenza dell'estone, ha anche perso la gradazione delle consonanti.\nVocali.\nIl livone ha 8 vocali (le due vocali anteriori non arrotondate, contrassegnate dal pugnale [\u2020], erano presenti nelle generazioni precedenti ma si sono fuse con altre vocali nelle generazioni successive; queste erano presenti dialettalmente fino al 1997):\nAlfabeto.\nLa sua ortografia \u00e8 una derivazione sia di quella lettone sia di quella estone.\nL'alfabeto livone \u00e8 un ibrido che mescola l'ortografia lettone ed estone.\nEsempio di lingua.\nMUST\u0100 PLAG\u0100 VALS\u00d5\nFrasi comuni.\nCiao! - \"T\u0113ri\u0146t\u0161!\"\nBuon appetito! - \"J\u00f5vv\u00f5 s\u012bemnaig\u00f5!\"\nBuongiorno! - \"J\u00f5v\u0101 \u016bom\u00f5g!\" / \"J\u00f5vv\u00f5 \u016bom\u00f5gt!\"\nBuona giornata! - \"J\u00f5v\u0101 p\u01dfva!\" / \"J\u00f5vv\u00f5 p\u00e4uv\u00f5!\"\nBuona notte! - \"J\u00f5vv\u00f5 \u012bed\u00f5!\"\nGrazie! - \"Tien\u016b!\"\nBuon anno! - \"V\u022fndzist\" \"\u016ad\u0101igast\u00f5!\"\nmorire - \"k\u022dlm\u00e4\"\nuno - \"ik\u0161\"\ndue - \"kak\u0161\"\ntre - \"kuolm\"\nquattro - \"n\u0113\u013ca\"\ncinque - \"v\u012b\u017e\"\nsei - \"k\u016b\u017e\"\nsette - \"stop\"\notto - \"k\u014dd\u00f5ks\"\nnove - \"\u012bd\u00f5ks\"\ndieci - \"kim\""}
{"id": "111348", "revid": "125955785", "url": "https://it.wikipedia.org/wiki?curid=111348", "title": "Adighezia", "text": "La Repubblica di Adighezia, talvolta citata anche come Adigezia (; in adigh\u00e8: \u0410\u0434\u044b\u0433\u044d \u0420\u0435\u0441\u043f\u0443\u0431\u043b\u0438\u043a, \"Ad\u01ddg\u0103 Respublik\"), \u00e8 una repubblica della Federazione Russa, enclave del Territorio di Krasnodar.\nGeografia fisica.\nL'Adighezia \u00e8 collocata ai piedi del Caucaso, con pianure a nord e montagne a sud. Le foreste coprono quasi il 40% del territorio della repubblica.\nFuso orario.\nL'Adighezia si trova nel fuso orario di Mosca (MSK/MSD). UTC +0300\u00a0(MSK)/+0400\u00a0(MSD).\nFiumi.\nIl Kuban' (870\u00a0km) \u00e8 uno dei principali fiumi della regione caucasica, ed \u00e8 navigabile. Costituisce parte del confine settentrionale con il Territorio di Krasnodar. Altri fiumi sono:\nLaghi.\nNon esistono grandi laghi nella repubblica. Ci sono alcuni laghi artificiali, tra cui:\nMontagne.\nLe principali montagne della repubblica hanno un'altezza compresa tra i e i \u00a0m e comprendono:\nRisorse naturali.\nL'Adighezia \u00e8 ricca di petrolio e gas naturale. Altre risorse naturali sono oro, argento, tungsteno, ferro e altro.\nGeografia antropica.\nSuddivisioni amministrative.\nLa divisione amministrativa di secondo livello della Repubblica comprende:\n\"Rajon\".\nLa Repubblica dell'Adighezia comprende sette \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono due, entrambe sottoposte alla diretta giurisdizione della \"oblast'\":\nInsediamenti di tipo urbano.\nI centri urbani con \"status\" di insediamento di tipo urbano (al 1\u00ba gennaio 2010) sono cinque:\nSociet\u00e0.\nEvoluzione demografica.\nDei abitanti della repubblica, il 66% sono Russi, mentre gli Adigh\u00e8 costituiscono solo il 23%.\nStoria.\nGli Adigh\u00e8 erano gli antichi abitatori del Caucaso Nord-occidentale, talvolta chiamati Circassi a partire dal XIII secolo.\nL'Adighezia venne fondata come oblast' autonomo dell'Unione Sovietica il 24 agosto 1922. A quell'epoca, Krasnodar era il centro amministrativo. Il 13 agosto 1928 l'Oblast Autonomo di Adighezia fu trasferito sotto la giurisdizione del Territorio di Krasnodar.\nMajkop divenne il centro amministrativo nel 1936, quando vennero modificati i confini dell'oblast. Il 3 luglio 1991 l'oblast' venne elevato allo status di repubblica sotto la giurisdizione della Federazione Russa.\nIl primo presidente dell'Adighezia fu Aslan Alievi\u010d D\u017earimov, eletto nel gennaio del 1992.\nLa lingua adigh\u00e8 appartiene al gruppo caucasico nord-occidentale delle lingue caucasiche. Assieme alla lingua russa \u00e8 lingua ufficiale dell'Adighezia.\nEssere fluenti nel parlare l'adigh\u00e8 \u00e8 un prerequisito per i candidati alla presidenza.\nPolitica.\nCapo del governo in Adighezia \u00e8 il Capo della Repubblica, che \u00e8 eletto con un mandato di cinque anni. Esiste anche un'Assemblea Nazionale (\"Khase\"), la quale comprende il Consiglio dei Rappresentanti e il Consiglio della Repubblica. Entrambi sono eletti ogni cinque anni ed hanno 27 deputati ciascuno.\nIl primo ministro dell'Adighezia viene nominato dal Capo della Repubblica con il consenso dell'Assemblea Nazionale. Dal 2007, il primo ministro \u00e8 Vladimir Samozhenkov.\nLa repubblica manda tre rappresentanti al parlamento della Federazione Russa; uno alla Duma e gli altri due al Consiglio Federale.\nLa costituzione della repubblica \u00e8 stata adottata il 14 maggio 1995.\nEconomia.\nAnche se \u00e8 oggi una delle parti pi\u00f9 povere della Russia, la repubblica ha abbondanti foreste ed un terreno fertile. La regione \u00e8 famosa per la produzione di cereali, girasoli, t\u00e8, tabacco e altri prodotti. Sono sviluppati anche gli allevamenti di maiali e pecore.\nAlimentari, legname, lavorazione del legno, cellulosa e carta, ingegneria pesante, e industria metallurgica sono le attivit\u00e0 pi\u00f9 sviluppate.\nTrasporti.\nC'\u00e8 un piccolo aeroporto a Majkop (codice ICAO URKM), e diverse linee ferroviarie che attraversano la repubblica.\nCultura.\nCi sono otto musei statali e ventitr\u00e9 musei pubblici nella repubblica. Il pi\u00f9 grande \u00e8 il Museo Nazionale della Repubblica di Adighezia, che si trova a Majkop.\nIstruzione.\nL'Universit\u00e0 statale dell'Adighezia e l'Istituto Tecnologico Statale di Majkop, entrambi con sede nella capitale, sono le due principali istituzioni di educazione superiore.\nBandiera.\nLa bandiera \u00e8 stata adottata nel 1992 e successivamente leggermente modificata fino all'attuale definizione il 7 giugno 2007. Le stelle rappresentano le nove antiche comunit\u00e0 aristocratiche e le tre popolari. Il verde rappresenta la libert\u00e0. La bandiera \u00e8 molto simile a quella ideata dallo scozzese David Urquhart, che cerc\u00f2 di sostenere il tentativo di creare uno Stato indipendente, tentativo fallito nel 1856 con la conquista zarista."}
{"id": "111349", "revid": "392623", "url": "https://it.wikipedia.org/wiki?curid=111349", "title": "Lingua careliana", "text": "La lingua careliana o careliano \u00e8 una lingua baltofinnica parlata in Russia e Finlandia nella regione storica della Carelia.\nDistribuzione geografica.\nSecondo \"Ethnologue\" il careliano \u00e8 parlato da 35 000 persone in Russia, nella Repubblica di Carelia e negli oblast' di Leningrado, di Murmansk e di Tver'. Altri 10 000 locutori si trovano in Finlandia distribuiti tra Carelia Meridionale, Carelia Settentrionale e provincia di Oulu.\nDialetti.\nIl careliano si divide in tre dialetti principali:"}
{"id": "111351", "revid": "287204", "url": "https://it.wikipedia.org/wiki?curid=111351", "title": "Ingannati e traditi. Lettere dal fronte", "text": "Ingannati e traditi. Lettere dal fronte \u00e8 un libro di Michael Moore scritto sotto forma di epistolario.\nIn questo libro Michael Moore, autore di \"Fahrenheit 9/11\" e acceso critico dell'amministrazione Bush e della guerra in Iraq, lascia la parola a coloro che sono i veri eroi della protesta. Le lettere che l'autore riporta sono state scritte dagli uomini e dalle donne che combattono e che hanno combattuto in Iraq rischiando la vita per la sicurezza dei loro compatrioti e che vogliono far sapere al pubblico statunitense come la pensano sulla loro missione.\nMoore pubblica anche le lettere dei combattenti di altre guerre, di madri, mogli, fratelli, sorelle e parenti dei soldati che sono al fronte, nelle quali esprimono la loro rabbia e il loro dolore, la loro speranza e le loro preghiere.\nIl libro, che si apre con una prefazione di Michael Pedersen a cui segue una introduzione di Michael Moore, si divide in quattro parti: una prima parte con Lettere dall'Iraq, una seconda parte con Lettere dalle nostre truppe nel mondo, una terza parte con Lettere di veterani, una quarta parte con Lettere da casa.\nQueste lettere, commoventi, lucide e appassionate, rivelano in modo mirabile i sentimenti e le idee di uomini, donne, famiglie in prima linea."}
{"id": "111352", "revid": "767487", "url": "https://it.wikipedia.org/wiki?curid=111352", "title": "Festival cinematografico", "text": "Un festival cinematografico, o film festival, \u00e8 una manifestazione culturale durante la quale sono presentati al pubblico dei film generalmente inediti. Il pi\u00f9 antico festival internazionale del cinema \u00e8 la Mostra internazionale d'arte cinematografica di Venezia. Un elenco parziale di festival cinematografici \u00e8 stato redatto da Wikipedia.\nDescrizione.\nIl periodo che precede il festival, \u00e8 riservato alle procedure di assegnazione degli accrediti e alla selezione dei film da presentare. Tra le centinaia di film inviati, il direttore del festival e i suoi collaboratori scelgono quelli pi\u00f9 meritevoli e che soddisfino le linee guida della manifestazione. Questa fase \u00e8 assai delicata, specie se il festival \u00e8 \"competitivo\", ossia presenta un concorso. Il livello dei film in concorso \u00e8 infatti basilare per mantenere, negli anni, l'interesse dei mass media e dei cinefili. Nel caso specifico dei festival competitivi, si affida il compito di assegnare eventuali premi o \"menzioni\" ad una giuria, guidata dal cosiddetto \"presidente di giuria\". Pu\u00f2 essere organizzato anche un \"premio del pubblico\", votato da una giuria popolare.\nOgni festival ha un suo regolamento, un budget da rispettare e solitamente si svolge con cadenza annuale (la durata varia da pochi giorni alle due settimane). Fondamentali sono gli sponsor ed il sostegno da parte di istituzioni pubbliche e culturali. Un certo introito pu\u00f2 provenire anche dalla vendita dei biglietti, degli abbonamenti e degli accrediti (anche se questi spesso sono gratuiti). Alle proiezioni possono accedere (di solito): gli spettatori paganti, gli invitati, le delegazioni che accompagnano i film, e gli accreditati (giornalisti, studenti delle scuole di cinema, etc.).\nI festival minori spesso si occupano di un genere cinematografico particolare o di un argomento specifico (e sono detti quindi festival \"tematici\"), mentre i festival di livello internazionale sono di solito \"generalisti\": accettano film di diverso genere, formato, supporto, lunghezza e paese d'origine (suddividendoli spesso in \"sezioni\"); organizzano retrospettive ed eventi collaterali di ogni tipo (premi\u00e8re con ospiti, serate di gala o di beneficenza, etc.); ed offrono servizi dedicati ai giornalisti, come conferenze stampa e proiezioni riservate. I grandi festival sono quindi occasione d'incontro per tutti gli \"addetti ai lavori\" del mondo del cinema. Produttori, distributori, registi, attori, critici cinematografici e semplici appassionati, si ritrovano per vedere le ultime novit\u00e0, i film d'essai e i blockbuster.\nI distributori e le case di produzione che hanno un film in programma, sfruttano spesso il festival ai fini promozionali, distribuendo il \"pressbook\" e vario materiale pubblicitario (\"gadgets\"), e facendo accompagnare il film dal regista e dagli interpreti principali. Questo perch\u00e9 le immagini delle \"passerelle\" con le stelle del cinema, come ad esempio la celebre \"Mont\u00e9e de Marche\" a Cannes, fanno spesso il giro del mondo.\nLa Federazione internazionale delle associazioni di produzione cinematografica (F\u00e9d\u00e9ration internationale des associations des producteurs de films, FIAPF) ha stilato un elenco dei principali festival cinematografici internazionali, denominati \"festival di serie A\". L'elenco comprende i festival di Cannes, Venezia, Berlino, Shanghai, San Sebasti\u00e1n, Mosca, Karlovy Vary, Mar del Plata, Locarno (dal 2002), Il Cairo, Montr\u00e9al e Tokyo.\nIn Italia \u00e8 presente la Associazione festival italiani di cinema (AFIC), un'associazione fondata nel 2004 che raggruppa oltre trenta festival cinematografici italiani, tra cui i festival di Milano, Ischia, Torino, il Far East Film Festival di Udine e il Trieste Science+Fiction Festival."}
{"id": "111353", "revid": "125894323", "url": "https://it.wikipedia.org/wiki?curid=111353", "title": "Mezzadria", "text": "La mezzadria (da un termine derivante dal latino tardo che indica \"colui che divide a met\u00e0\") \u00e8 un contratto agrario d'associazione con il quale un proprietario di terreni (chiamato concedente) e un coltivatore (mezzadro) si dividono (normalmente a met\u00e0) i prodotti e gli utili di un'azienda agricola (podere). Il comando dell'azienda spetta al concedente. Nel contratto di mezzadria, il mezzadro rappresenta anche la sua famiglia (detta famiglia colonica).\nPodere, famiglia colonica, casa rurale e propriet\u00e0 costituivano una struttura armonica e indivisibile con obblighi, diritti e doveri per le parti contraenti. A guidare la ripartizione del profitto era il principio \"della met\u00e0\". In alcuni casi questo principio \u00e8 andato incontro a distorsioni a vantaggio del concedente fino a dar luogo, nelle aree sovraffollate (dove i terreni non sostenevano l'aumento demografico) e a bassa produttivit\u00e0, a forme larvate di lavoro subalterno.\nUna sottospecie della mezzadria \u00e8 la colonia parziaria, dove il coltivatore (qui chiamato colono) contrae per\u00f2 obblighi solo per s\u00e9 stesso e non anche per la sua famiglia. Concettualmente analogo \u00e8 infine il rapporto di soccida, che non riguarda per\u00f2 un terreno, bens\u00ec una mandria o un gregge di bestiame, con o senza conferimento di pascoli. Le due parti del contratto si chiamano qui rispettivamente soccidante e soccidario.\nDiritto.\nNel diritto italiano, la mezzadria e i contratti simili sono regolati dagli art. 2141 e ss. del codice civile. La legge 15 settembre 1964, n. 756, vieta per\u00f2 - a far data dal 23 settembre 1974 - la stipulazione di nuovi contratti di mezzadria, colonia parziaria o soccida, mentre la legge 3 maggio 1982, n. 203, prevede la conversione di quelli esistenti in contratti di affitto a coltivatore diretto, dietro richiesta di una sola delle parti (col\u00f2no).\nStoria.\nLa mezzadria si diffuse a partire dal basso Medioevo in varie parti d'Europa, come rapporto produttivo inquadrato nel sistema feudale. In Italia fu particolarmente importante in Emilia-Romagna, nelle Marche, in Toscana e in Umbria.\nAssicurando al proprietario del fondo una congrua rendita senza bisogno di grandi investimenti, la mezzadria costitu\u00ec a lungo un freno all'introduzione di metodi imprenditoriali nell'agricoltura, con la conseguenza di una bassa produttivit\u00e0 dei terreni. Per questo motivo, i legislatori moderni hanno ovunque cercato di abolire o quantomeno disincentivare questa forma di rapporto.\nDal punto di vista storico, tuttavia, il ricorso alla mezzadria fu proprio tipico di zone in cui fu presente uno sviluppo delle tecniche agronomiche e pertanto la mezzadria \u00e8 giudicata come fase di passaggio dall'agricoltura tradizionale a quella contemporanea. Nella Ferrara della met\u00e0 del XV secolo venivano insediati mezzadri in terreni all'interno di bonifiche recenti con lo scopo di provvedere alla manutenzione, al completamento dell'opera di bonifica e quindi aumentando nel tempo il valore dei poderi ottenuti in concessione.\nIl contratto di mezzadria \u00e8 stato al centro di una polemica secolare tra i sostenitori, che vi hanno additato uno strumento di evoluzione imprenditoriale dei ceti contadini, e gli avversari, che vi hanno denunciato un residuo di sopraffazione medioevale che avrebbe ritardato il progresso agricolo. Si pu\u00f2 rilevare che il primo critico dell'istituto \u00e8 stato il marchese fiorentino Cosimo Ridolfi che, nelle \"Lezioni orali di Agraria\", che tenne, per due anni, la domenica, a Empoli, ad un pubblico di proprietari e fattori, analizz\u00f2 con chiarezza esemplare i vantaggi ed i limiti del contratto, proponendone un giudizio di equilibrio tale che nessuno, forse, dei critici e dei fautori successivi, avrebbe ripetuto.\nTra gli ultimi grandi promotori della mezzadria troviamo il liberale Sidney Sonnino e il regime fascista.\nSimile al mezzadro era, nella societ\u00e0 feudale, il \"manente\": questo termine definiva un lavoratore agricolo che risiedeva in un terreno non di sua propriet\u00e0, che coltivava e di cui divideva gli utili col proprietario. Dopo la seconda guerra mondiale l'istituto della mezzadria fu contestato soprattutto dalle forze politiche di \"sinistra\" con scontri anche duri, specialmente in alcune aree"}
{"id": "111354", "revid": "149485", "url": "https://it.wikipedia.org/wiki?curid=111354", "title": "Soccida", "text": ""}
{"id": "111355", "revid": "33689", "url": "https://it.wikipedia.org/wiki?curid=111355", "title": "Arancino", "text": "Larancino (in siciliano arancinu o arancina) \u00e8 una specialit\u00e0 della cucina siciliana. Come tale, \u00e8 stata ufficialmente riconosciuta e inserita nella lista dei prodotti agroalimentari tradizionali italiani (PAT) del Ministero delle politiche agricole alimentari e forestali (MiPAAF) con il nome di \"arancini di riso\".\nSi tratta di una palla o di un cono di riso impanato e fritto, del diametro di 8\u201310\u00a0cm, farcito generalmente con rag\u00f9, piselli e caciocavallo, oppure dadini di prosciutto cotto e mozzarella. Il nome deriva dalla forma originale e dal colore dorato tipico, che ricordano un'arancia, ma va detto che nella Sicilia orientale gli arancini hanno pi\u00f9 spesso una forma tradizionale conica, per simboleggiare il vulcano Etna.\nEtimologia.\nL'etimologia della parola italiana \"arancino\" \u00e8 molto dibattuta, soprattutto per via di un campanilismo linguistico interno alla Sicilia, che finisce erroneamente per suddividere l'isola tra area occidentale ed orientale.\nLa realt\u00e0 linguistica \u00e8 molto pi\u00f9 complessa della ormai famosa disputa fra l\u2019\"arancina palermitana\" e l\u2019\"arancinu catanese\".\nInfatti in siciliano la parola \"arancina\" \u00e8 altrettanto diffusa nella parte orientale dell'isola, in particolare nelle aree di Ragusa e Siracusa, cos\u00ec come \"arancinu\" \u00e8 variamente diffuso in aree meno orientali. In altre aree gli usi tra i due termini sono adottati a macchia di leopardo tra i restanti comuni siciliani.\nMuhammad al-Baghdadi nel suo libro di cucina, scritto nel 1226, riporta la ricetta della \"N\u0101ranj\u012bya\" (\"arancia\") \u2013 una polpetta di carne di montone immersa nell'uovo sbattuto e fritta in modo da farla assomigliare a un'arancia \u2013 che ricorda parecchio questa frittura siciliana.\nSecondo lo scrittore Gaetano Basile questa pietanza dovrebbe essere indicata al femminile, in quanto il nome deriverebbe dal frutto dell'arancio, cio\u00e8 l'arancia, che in lingua italiana \u00e8 declinato al femminile. \nNon mancano chiaramente opinioni avverse a quest'ultima tesi, \u00e8 cos\u00ec che nel \"Dizionario siciliano-italiano\" del palermitano Giuseppe Biundi del 1857 questa pietanza viene riportata come \"arancinu\" aggiungendo che \"[...] dicesi fra noi [in Sicilia] una vivanda dolce di riso fatta alla forma della melarancia\". \nTuttavia \u00e8 il caso di denotare che la lingua siciliana, derivando dal latino volgare, ha mantenuto, a differenza dell'italiano, la corrispondenza fra i generi grammaticali adottati dalla lingua latina per piante e frutti.\n\u00c8 cos\u00ec che in siciliano i frutti mantengono quasi integralmente il genere grammaticale maschile, derivando questo direttamente dal genere neutro che il latino aveva fissato per i frutti (ad es. \"pirum\": in italiano \"la pera\", in siciliano \"u piru\"), mentre gli alberi \u2013 nonostante la desinenza della seconda o quarta declinazione formalmente maschile in \"-us\" \u2013 mantengono il genere grammaticale femminile (ad es. \"pirus\": in italiano \"il pero\", in siciliano \"a pirara\" o \"l'\u00e0rburu d\u00fb piru\" ). In siciliano infatti il frutto dell'albero di arancia \u00e8 detto \"aranciu\" e, segnatamente, \"partuallu\"; in entrambi i casi al maschile. Un'ulteriore differenza morfologica e fonologica rispetto all'italiano, \u00e8 che entrambi i plurali maschile e femminile convergono nella forma \"arancini\". In siciliano \u00e8 quindi possibile pronunciare e scrivere il plurale \"l'arancini\" (o anche \"l'arancina\"), intendendo sia \"gli arancini\" che \"le arancine\".\nSull'argomento si \u00e8 espressa anche l'Accademia della Crusca, la quale ha affermato la correttezza di entrambe le diciture, sebbene la forma maschile continui a essere indicata da tutti i moderni dizionari della lingua italiana (nessuno riporta invece la forma al femminile).\nSembra quindi inopinabile affermare che i termini siciliani \"arancina\" e \"arancinu\" (da cui \"arancina\" e \"arancino\" in italiano) siano entrambi dei diminuitivi legittimi \u2013 il primo declinato al femminile mentre il secondo al maschile \u2013 del frutto \"aranciu\".\nStoria.\nLe origini dell'arancino sono molto discusse. Essendo un prodotto popolare risulta difficile trovare un riferimento di qualche tipo su fonti storiche che possano chiarire con esattezza quali le origini e quali i processi che hanno portato al prodotto odierno con tutte le sue varianti.\nIn assenza di fonti specifiche, quindi, alcuni autori si sono cimentati nell'immaginarne le origini a partire dall'analisi degli ingredienti che costituiscono la pietanza. Cos\u00ec, per via della presenza costante dello zafferano, se ne \u00e8 supposta una origine alto-medioevale, in particolare legato al periodo della dominazione musulmana, epoca in cui sarebbe stata introdotta nell'isola l'usanza di consumare riso e zafferano condito con erbe e carne. Agli stessi arabi vanno fatti risalire anche originario aspetto e denominazione della pietanza, dato che erano soliti abbinare nomi di frutti alle preparazioni di forma tonda, come riportato da Giambonino da Cremona. L'invenzione della panatura nella tradizione a sua volta viene spesso fatta risalire alla corte di Federico II di Svevia, quando si cercava un modo per recare con s\u00e9 la pietanza in viaggi e battute di caccia. La panatura croccante, infatti, avrebbe assicurato un'ottima conservazione del riso e del condimento, oltre ad una migliore trasportabilit\u00e0. Si \u00e8 supposto che, inizialmente, l'arancino si sia caratterizzato come cibo da asporto, possibilmente anche per il lavoro in campagna.\nNon mancano piuttosto le fonti relative al termine \"arancinu\", la cui pi\u00f9 antica pare essere il \"Vocabolario siciliano etimologico, italiano e latino\" di Michele Pasqualino edito a Palermo nel 1785, in cui \u00e8 riportato alla voce corrispondente \"del colore della melarancia, rancio, croceus\". Curiosamente, poco oltre il Pasqualino riporta che il termine \"arancia\" era riferito all'albero di \"citrus \u00d7 aurantium\", mentre \"aranciu\" al suo frutto, contrariamente a come avviene nella lingua italiana. Da questa edizione fino alla met\u00e0 del XIX secolo il lemma \"arancinu\" indicava prevalentemente un tipo di colore, ipotesi avallata anche dal linguista Salvatore Trovato che attesta altres\u00ec la diffusione del termine \"arancina\" nel trapanese e in localit\u00e0 come Avola, Favara, Giarratana, Noto, Ragusa, Riesi e Vittoria; mentre la prima fonte a menzionare \"arancine\" sarebbe il romanzo \"I Vicer\u00e9\" dello scrittore catanese Federico de Roberto, pubblicato nel 1894. \nLa prima documentazione scritta che parli esplicitamente dell\"arancini\" in qualit\u00e0 di pietanza \u00e8 il \"Dizionario siciliano-italiano\" di Giuseppe Biundi del 1857, il quale testimonia la presenza di \"una vivanda dolce di riso fatta alla forma della melarancia\". Questo dato pu\u00f2 indurre a credere che l'arancino nascesse come dolce, presumibilmente durante le festivit\u00e0 in onore di santa Lucia, e solo in seguito divenisse una pietanza salata. In effetti pare che i primi acquisti di uno degli elementi tipici costituenti l'arancino salato, il pomodoro, siano datati al 1852, cinque anni prima l'edizione del Biundi: la diffusione di tale ortaggio e il suo uso massiccio nella gastronomia siciliana si deve ipotizzare sia successiva a tale data e - verosimilmente - nel 1857 non era ancora divenuto parte dell'arancino. L'assenza di riferimenti precedenti al Biundi potrebbe in realt\u00e0 essere indice di una relativa \"modernit\u00e0\" del prodotto, certamente comunque nella sua versione salata.\nSulla origine della versione dolce pure permangono notevoli dubbi: l'accostamento con santa Lucia e i prodotti tipici legati ai suoi festeggiamenti apre diverse possibilit\u00e0 di interpretazione. A Palermo, secondo la tradizione, nel 1646 approd\u00f2 una nave carica di grano che pose fine ad una grave carestia, evento ricordato con la creazione della cucc\u00eca, un prodotto a base di chicchi di grano non macinato, miele e ricotta. Non \u00e8 impensabile quindi che i primi arancini dolci siano una versione da trasporto della stessa cucc\u00eca. In merito al legame tra i due prodotti e i festeggiamenti luciani, ancora oggi il 13 dicembre di ogni anno, \u00e8 tradizione palermitana quanto trapanese, festeggiare il giorno di santa Lucia, in cui ci si astiene dal consumare cibi a base di farina, mangiando arancini (di ogni tipo, forma e dimensione) e cucc\u00eca.\nIn merito alla diffusione di questo prodotto nel mondo, si possono rintracciarne le origini nel fenomeno della emigrazione di siciliani all'estero, almeno nella sua fase iniziale, che fondarono rosticcerie nei luoghi in cui si stabilirono portando con s\u00e9 i prodotti regionali. Un secondo fenomeno \u00e8 dovuto alla creazione di rosticcerie di qualit\u00e0 in Italia e all'estero da parte di cuochi affermati e imprenditori siciliani.\nNella cultura di massa.\nL'arancino \u00e8 considerato dai siciliani il prodotto di rosticceria pi\u00f9 caratteristico della propria regione e quasi tutte le grandi citt\u00e0 ne rivendicano la paternit\u00e0. Questo atteggiamento fortemente campanilistico ha spesso acceso discussioni che oggi si sono diffuse a livello popolare anche grazie ai canali virtuali di discussione sociale, come blog, forum e altre forme di social network. In particolare, nel comprensorio palermitano si rammenta che l'origine della pietanza risalirebbe alla gastronomia araba e al dominio islamico di cui il capoluogo siciliano fu capitale, cos\u00ec come che l'arancia da cui derivano nomi e forme sia una parola di origine araba dato che furono proprio i saraceni a importarne la coltivazione in Sicilia.\nNel comprensorio catanese, invece, si sostiene che la forma a cono si debba ad una ispirazione data dall'Etna: infatti, tagliando la punta della pietanza appena cotta esce il vapore che ricorderebbe il fumo del vulcano, mentre la superficie croccante della panatura e il rosso del contenuto ne rievocherebbero la lava nei suoi due stadi, calda e fredda. Sempre nel catanese, la forma a palla del prodotto ha generato un accostamento con le persone corpulente, definite con tono di scherno \"arancinu ch\u00ee pedi\" o, dialettalmente, \"arancinu ch\u00ea peri\" (\"arancino con i piedi\", ossia arancino che cammina), per indicare una persona particolarmente rotonda.\nA riprova della sua popolarit\u00e0, l'argomento non ha mancato di coinvolgere anche personaggi del mondo della cultura. Popolari chef come Alessandro Borghese chiamano la pietanza \"arancina\", preparandola nella forma rotonda che \u00e8 tradizionale nella Sicilia occidentale. Anche nella letteratura appaiono diversi riferimenti a questo prodotto gastronomico: il personaggio dei romanzi di Andrea Camilleri - il commissario Montalbano, nella finzione letteraria noto estimatore di questo piatto - \u00e8 forse il pi\u00f9 popolare tra essi e la prima raccolta dell'autore siciliano dedicata al detective \u00e8 persino intitolata \"Gli arancini di Montalbano\" e quasi per intero dedicato alla passione del commissario per tale pietanza, che egli chiama al maschile.\nPreparazione.\nPer la preparazione si fa cuocere al dente il riso originario in abbondante brodo fino a completo assorbimento. Si fa raffreddare su un piano di marmo. Formati dei dischi di questo impasto, si pone al centro di ciascuno una porzione di farcitura e si chiudono. Successivamente si passano in una pastella fluida di acqua e farina e si impanano nel pangrattato, pronti per essere fritti.\nPer cucinare il riso dell'arancino \u00e8 molto diffuso l'uso dello zafferano per dare un colorito dorato al riso, molto compatto e nettamente separato dalla farcitura.\nIn ogni caso la ricetta originale degli arancini non prevede l'uso delle uova, n\u00e9 per il ripieno (l'originario infatti contiene molto amido e non necessita di uova per essere legato), n\u00e9 per la panatura.\nTipologia.\nL'arancino pi\u00f9 diffuso in Sicilia \u00e8 quello al rag\u00f9 di carne (per praticit\u00e0, un sostituto dell'originale sugo), quello al burro (con mozzarella, prosciutto e, a volte, besciamella) e quello agli spinaci (condito anch'esso con mozzarella). Inoltre, nel catanese sono diffusi anche l'arancino \"alla norma\" (con melanzane, detto anche \"alla catanese\") e quello al pistacchio di Bronte. La versatilit\u00e0 dell'arancino \u00e8 stata sfruttata per diverse sperimentazioni. Esistono infatti ricette dell'arancino che prevedono, oltre ovviamente al riso, l'utilizzo di funghi, salsiccia, gorgonzola, salmone, pollo, pesce spada, frutti di mare, pesto, gamberetti nonch\u00e9 del nero di seppia (l'inchiostro). Ne esistono varianti dolci: gli arancini vengono preparati con il cacao e coperti di zucchero (solitamente in occasione della festa di santa Lucia); ce ne sono alla crema gianduia (soprattutto nella zona di Palermo) e al cioccolato, nonch\u00e9 all'amarena. Per facilitare la distinzione tra i vari gusti, la forma dell'arancino pu\u00f2 variare.\nIn Campania l'arancino prende il nome di palla di riso (\"pall' 'e riso\") ed \u00e8 rotondo e solitamente di dimensioni pi\u00f9 piccole. \u00c8 ripieno di riso al sugo o al rag\u00f9 con aggiunta di piselli, carne e mozzarella."}
{"id": "111357", "revid": "599013", "url": "https://it.wikipedia.org/wiki?curid=111357", "title": "Sfida all'O.K. Corral", "text": "Con Sfida all'O.K. Corral si pu\u00f2 intendere:"}
{"id": "111367", "revid": "1186766", "url": "https://it.wikipedia.org/wiki?curid=111367", "title": "Biolca", "text": "La biolca \u00e8 una unit\u00e0 di misura agraria di superficie non appartenente al sistema internazionale, usata in varie zone dell'Emilia, del mantovano, del Pavese e altre zone confinanti.\nCorrisponde alla superficie di terreno che si stimava di potere arare in una giornata di lavoro con un aratro trainato da due buoi. In questo senso, \u00e8 affine alla tornatura. A Bologna la tornatura sostitu\u00ec la pi\u00f9 antica biolca .\nConcettualmente corrisponde allo iugero romano, di cui peraltro era in genere un po' pi\u00f9 ampia.\nDato che pi\u00f9 si sale di quota, pi\u00f9 \u00e8 difficile lavorare, in montagna la biolca \u00e8 pi\u00f9 piccola che in pianura\nSebbene l'unit\u00e0 non sia standard, non \u00e8 infrequente trovarla impiegata negli annunci immobiliari locali.\nNella seguente tabella sono indicate le corrispondenze in metri quadri per ogni biolca usata in diverse province:"}
{"id": "111377", "revid": "486946", "url": "https://it.wikipedia.org/wiki?curid=111377", "title": "Spal", "text": ""}
{"id": "111378", "revid": "729019", "url": "https://it.wikipedia.org/wiki?curid=111378", "title": "MultiMediaCard", "text": "La MultiMediaCard (MMC) \u00e8 stato uno dei primi standard di memory card a comparire sul mercato, insieme alle SmartMedia.\nCaratteristiche tecniche.\n\u00c8 meno soggetta agli urti perch\u00e9 pi\u00f9 robusta. Ha la stessa forma e la stessa piedinatura delle successive Secure Digital (SD). Gli attuali dispositivi che leggono i nuovi formati SDHC e SDXC non sono pi\u00f9 compatibili con lo standard MMC.\nAlcuni lettori MP3 non supportano le MMC perch\u00e9 queste, a differenza delle SD, non supportano i contenuti criptati.\nInoltre le MMC, a differenza delle SD, non hanno lo \"switch\" che permette di proteggerle dalla scrittura.\nModelli.\nRS MMC.\nEsiste anche una versione di MMC di dimensioni ridotte, chiamata RS-MMC (Reduced Size MultiMedia Card), del tutto identica nelle specifiche alla MMC classica, tranne che per le dimensioni, ridotte di circa la met\u00e0. Questo tipo di memory card \u00e8 stato introdotto nel 2004. Attraverso un adattatore che serve semplicemente ad estendere le dimensioni della card le RS-MMC possono essere usate in qualsiasi slot per MMC (o SD). Attualmente sono disponibili in vari formati che possono arrivare fino a un massimo di 8 GB. Questo tipo di card \u00e8 stato molto usato (fino al 2007) dalla Nokia nei suoi smartphone della Serie 60 e dalla Siemens.\nDV RS MMC o MMC\"mobile\".\nUna evoluzione delle RS-MMC, denominata RS-MMC DV ed adottata in alcuni cellulari Nokia (come il Nokia 6630, il 6680 e l'N70), utilizza una tensione pi\u00f9 bassa (1.8 V invece di 3 V) per ridurre il consumo della batteria. Questo tipo di card RS MMC a basso voltaggio \u00e8 conosciuto come Dual-Voltage Reduced-Size MMC (DV RS-MMC), e possono essere messe in commercio come MMC\"mobile\" quando soddisfano gli standard per le cards MMC\"mobile\". Questi dispositivi di memoria sono compatibili con le vecchie RS-MMC.\nMMC Micro.\nIn alcuni cellulari sono state utilizzate, viste le ridotte dimensioni, le schede MMC micro, che con un apposito adattatore possono essere lette nei lettori di MMC. Sono poco diffuse come tipologie di schede, essendo utilizzate solo su alcuni modelli di cellulari Samsung come il d730. La scheda appare molto simile alla MicroSD ma risulta essere tuttavia incompatibile per pin e dimensioni fisiche. Anche la MMC micro sfrutta la tecnologia dual voltage\neMMC.\nLa embedded MMC \u00e8 una memoria di archiviazione di massa la cui ultima versione \u00e8 la 5.1 pubblicata nel febbraio 2015 ed \u00e8 concorrente dei drive a stato solido (SSD)."}
{"id": "111381", "revid": "1318658", "url": "https://it.wikipedia.org/wiki?curid=111381", "title": "Ruzzola", "text": "Il lancio della ruzzola o ruzzolone \u00e8 un gioco di strada con rotelle di legno. \nSport popolare e gioco tradizionale italiano di antichissime origini, diffusissimo e radicato in varie parti della penisola tra le classi popolari fino alla fine dell'Ottocento, si pratica all'aperto, in vie poco trafficate, in pi\u00f9 persone (spesso a squadre) che si spostano lungo la strada con il procedere del gioco.\nNonostante i numerosi tentativi di reprimerlo, regolamentarlo o proibirlo in quanto pericoloso (sia per l'incolumit\u00e0 fisica delle persone, sia per la destabilizzazione dell'ordine pubblico) e di dubbia moralit\u00e0 (\u00e8 stato considerato gioco d'azzardo per l'abbinamento frequente con le scommesse), questo gioco popolare amatissimo e capace di infiammare gli animi \u00e8 giunto ai giorni nostri. Oggi \u00e8 regolamentato e tutelato dalla Federazione Italiana Giochi e Sport Tradizionali e dall'European Traditional Sports and Game Association.\nStrumenti di gioco.\nLa \"ruzzica\" o \"ruzzola\" \u00e8 il nome del cilindro di legno del diametro di circa trenta centimetri e del peso di qualche chilo, assomigliante pressappoco ad una forma di formaggio pecorino; si usa insieme al nastro che permette ai giocatori di lanciare. Ogni giocatore ha a disposizione una ruzzola. Per metonimia, l'intera pratica del gioco ha preso il nome dell'oggetto con cui viene giocato: si parla quindi del \"gioco della ruzzola\" o pi\u00f9 semplicemente della \"ruzzola\".\nTerreno di gioco.\nViene giocato all'aperto lungo strade di campagna o lungo appositi percorsi chiamati \"treppi\". Il percorso \u00e8 costeggiato da difficolt\u00e0 laterali lungo le quali la ruzzola pu\u00f2 cadere e fermarsi (denominati \"grippi\") e da pali posizionati nelle curve (detti \"picchetti\"). Se un giocatore esce dal percorso e la ruzzola prosegue oltre il picchetto, dovr\u00e0 tornare indietro e rientrare perdendo cos\u00ec lanci preziosi.\nNumero di giocatori.\nI giocatori non sono in numero stabilito. Possono giocare individualmente o suddivisi in coppie o squadre.\nObiettivo.\nDurante le gare ufficiali, vince chi percorre il \"treppo\" in meno lanci possibili. \nSe la ruzzola viene giocata lungo la strada, vince chi raggiunge il luogo di arrivo in meno lanci.\nRegole.\nPer la European Traditional Sports and Games Association il gioco \u00e8 simile al \"lancio della palla\" (\"lanzamiento de bola\") spagnolo e all'\"Irish road bowling\".\nLa ruzzola \u00e8 solitamente un disco di legno duro con diametro molto variabile in funzione del regolamento adottato, solitamente da 13 cm per la ruzzola a molto di pi\u00f9 per il ruzzolone. Al posto del disco viene a volte usata, come in passato, una forma di formaggio stagionato.\nIl gioco consiste nell'avvolgere uno spago intorno alla ruzzola e lanciarla trattenendo un capo dello spago in modo da imprimerle una veloce rotazione. Lo scopo \u00e8 di fare giungere il pi\u00f9 lontano possibile la ruzzola con un numero prefissato di lanci, oppure di raggiungere un traguardo con il numero minore di lanci possibili.\nSpesso \u00e8 un gioco di squadra: i giocatori, divisi in squadre di eguale numero, si alternavano cercando di lanciare il pi\u00f9 lontano possibile il formaggio, senza farlo uscire dal percorso stabilito, partendo dal punto preciso in cui erano arrivati col tiro del precedente compagno di squadra (una specie di staffetta in cui il cacio fungeva da testimone). La squadra che terminava il percorso col minor numero di colpi vinceva il premio consistente nella forma di cacio utilizzata per il gioco.\nLe gare si svolgono su campi delimitati, chiamati \"treppi\", appositamente attrezzati per rendere il gioco pi\u00f9 movimentato, con salite, curve, ostacoli ecc. In alternativa il gioco, che intuibilmente pu\u00f2 avanzare per chilometri, viene praticato anche su strade (asfaltate oppure no). La precedenza del tiro spetta sempre al giocatore in svantaggio ed \u00e8 obbligatorio seguire il percorso prefissato. Sono nulli i lanci che taglino le curve al di fuori del limite tracciato.\nDiffusione.\nLa ruzzola si praticava in varie parti d'Italia: Emilia-Romagna, Toscana, Abruzzo, Marche, Umbria, Lazio, Calabria e Campania. Seppure oggi le regole siano unificate, \u00e8 lecito supporre che fino alla stabilizzazione della ruzzola come sport nazionale ci fossero varianti regionali o locali di cui abbiamo solo scarse notizie, a volte incerte.\nVersione abruzzese.\nIn Abruzzo la \"ruzzica\" \u00e8 un gioco tipicamente carnevalesco. La versione attuale, che ha subito modifiche nel corso degli anni, viene giocata una volta all'anno, in uno dei sabati del periodo del carnevale. Il gioco consiste nel riuscire a colpire per primi la porta di una cantina, facendo \"ruzzolare\" la ruzzica lungo un percorso stabilito. Due squadre si affrontano, tirando alternativamente la ruzzica, lungo i vicoli di Tussio, un antico paese del Abruzzo interno.\nLa difficolt\u00e0 sta nel riuscire a compiere il percorso con il minor numero di tiri, sfruttando le discese, gli angoli e le asperit\u00e0 delle viuzze del paese, per giungere per primi al traguardo: la cantina appartenente ad uno dei concorrenti. Il premio consiste nei dolci di carnevale e nel vino che il concorrente proprietario della porta mette in palio. Una volta consumato il premio, viene stabilito quale sar\u00e0 la prossima porta da colpire. Il gioco termina in una festa alla quale partecipano tutti i concorrenti, nel pieno spirito carnevalesco.\nTir della forma.\nIn valle del Serchio (Lucchesia e Garfagnana) il gioco \u00e8 conosciuto come \"tiro della forma\" o \"tir della forma\" e normalmente si utilizzano forme di formaggio. Fino al XX secolo il tiro, assieme alle bocce, era lo sport pi\u00f9 popolare. Solo dopo la prima guerra mondiale il ciclismo ed il calcio iniziarono a soppiantarlo nel cuore degli appassionati. Le gare di tiro erano ritrovo domenicale di atleti e scommettitori e qualche volta si scatenavano risse e discussioni. La citt\u00e0 di Lucca ha una sua pista di tiro in terra battuta presso il ponte di monte San Quirico, e molti paesi anche piccoli avevano impianti analoghi. Oggi il nucleo mpi\u00f9 numeroso di appassionati lo si trova tra la media val di Serchio e la Garfagnana.\nStoria.\nFonti e storiografia.\nTracciare la storia del gioco della ruzzola \u00e8 difficile, data la scarsit\u00e0 di fonti che parlino delle varianti, delle tecniche o del ruolo sociale nei vari contesti della penisola: infatti, gli svaghi popolari, i giochi per bambini e i giochi riservati al Carnevale non sono stati trattati dalla letteratura e dalla cultura alta per secoli. Solo con il Romanticismo i giochi popolari si iniziarono a vedere in maniera diversa, come base identitaria per le comunit\u00e0 nazionali (\"Volksgeist\") e quindi degni di essere rappresentati in quanto espressione del popolo e non pi\u00f9 come \"cosa bassa\" da relegare all'oralit\u00e0 e da sanzionare come corruzione dei costumi. Prima dell'Ottocento, tra le prime fonti che ce ne parlino, quindi, compaiono ad esempio quelle giuridiche, volte a regolamentare il gioco della ruzzola. La ruzzola \u00e8 citata in un'abbondante documentazione, ricca rispetto a quella dedicata ad altri giochi popolari oggi scomparsi o caduti nell'oblio, di cui non ci \u00e8 giunta traccia se non del nome.\nPer secoli, infatti, la cultura alta prefer\u00ec occuparsi solo dei giochi apprezzati dai ceti alti e nobili (magari nati come giochi plebei ma poi \"nobilitati\" dal favore delle Corti) o che almeno avessero l'aura nobile della classicit\u00e0: giochi insomma la cui storia risalisse all'et\u00e0 classica della Grecia Antica o dell'Antica Roma, di cui autorit\u00e0 del mondo antico avessero decretato i benefici per la salute e la funzionalit\u00e0 di svago socialmente sano. Altro caso favorevole al prestigio di un gioco era dato dal fatto che fosse funzionale all'esercizio alla disciplina militare, come il torneo cavalleresco.\nOrigini.\nIn origine, il gioco consisteva nel lancio di una forma di cacio duro, per esempio un formaggio pecorino stagionato, ed era giocato dai pastori e dai contadini che miravano a lanciarlo il pi\u00f9 lontano possibile lungo i tratturi, favoriti dalla pendenza delle mulattiere e dai rimbalzi delle forme che a volte acceleravano o rallentavano in aria con movimenti bizzarri, secondo le acrobazie e regolarit\u00e0 delle leggi della fisica.\nSecondo alcuni autori, tra cui Gustavo Burat, il gioco era legato ai tempi e ai tragitti obbligati della transumanza, come rito apotropaico di protezione delle mandrie dai cattivi spiriti.\nIl gioco, probabilmente, era praticato gi\u00e0 dagli antichi Etruschi: nella \"tomba dell'Olimpiade\" della Necropoli dei Monterozzi di Tarquinia \u00e8 raffigurato il cosiddetto \"discobolo\" o \"lanciatore\", la cui posizione per Pietro Gorini \u00e8 in realt\u00e0 quella tipica di chi stia lanciando una forma di formaggio, supportato dal fatto che l'iconografia non d\u00e0 riscontri di questa posizione nei discoboli etruschi e coevi noti.. Pierino Daundry suppone che il gioco della ruzzola alle origini andasse inquadrato all'interno del contesto culturale dei giochi rituali agro-pastorali.. Non tutti gli studiosi concordano con l'identificazione del lanciatore della tomba dell'Olimpiade con un lanciatore di ruzzola: alcuni lo ritengono un vero e proprio discobolo, seppure non si neghi l'antichit\u00e0 del gioco in s\u00e9.\nSicuramente, infatti, la ruzzola era praticata alla fine dell'Impero romano.\nAndrea Addobbati suggerisce una rilettura di un dialogo della commedia \"Persa\" (\"Il persiano\") di Tito Maccio Plauto che ne attesterebbe la presenza nel III secolo a.C., in particolare della trattativa tra Tossilo e Dordalo in cui quest'ultimo esprime la sua diffidenza nei confronti dei banchieri dicendo: Per Addobbati la \"rotula\" sarebbe la ruzzola, e a sostegno di questa ipotesi porta il fatto che la ruota sia singola e non accoppiata su un asse, e che in precedenza nel dialogo si paragonano i banchieri anche alle lepri quando si aprono i cancelli nel gioco, quindi riportando entrambi i paragoni del dialogo sui banchieri nell'ambito semantico del gioco.\nMedioevo.\nNel primo Medioevo il gioco della ruzzola era assai diffuso: \u201cgiocare ad ruellas\u201d per\u00f2 era visto in modo ambivalente, perch\u00e9 portava a concitati litigi nella pubblica via, a mettere a rischio l'incolumit\u00e0 delle persone ma soprattutto al gioco d'azzardo fino alla rovina economica delle famiglie: se all'inizio era il cacio stesso usato come ruzzola ad essere dato in premio a chi vinceva, con il tempo si gioc\u00f2 anche con il ruzzolone in legno pieno e la vincita pass\u00f2 ad essere in denaro. Durante il Medioevo, gli statuti comunali di Alessandria del 1277, ad esempio, vietavano \u00abomnes ludos taxillorum vel ludum ruelle\u00bb, senza distinzione quindi tra il gioco dei dadi (\"ludos taxillorum\") e il gioco della ruzzola (\"ludum ruelle\"). Si conosce il caso di un signore benestante, tale Baraccani della zona di Pavullo, il quale, per aver sbagliato un lancio di ruzzola, perse il Castello di Monterastello e altri possedimenti della famiglia.\nDal Cinquecento al Settecento.\nLa riscoperta della classicit\u00e0 e delle fonti mediolatine da parte degli umanisti fece s\u00ec che venisse recuperato il patrimonio lessicale classico, tra cui anche i nomi latini dei giochi, ma spesso in modo affrettato, confuso o poco rigoroso; ad esempio, a fine Cinquecento il filologo Girolamo Mercuriale nel \"De arte gymnastica\", mostr\u00f2 come il \"trochum\", ossia l'antenato del gioco del cerchio, o il \"discum\", il disco, vennero spesso confusi con la ruzzola. Addobbati rifacendosi a Mercuriale fa l'esempio di Moro e Campanella: il primo scrive nel suo \"L'Utopia\" che il \"discus\" e gli altri \"improbi giochi\" d'azzardo corrompono i costumi; il secondo viceversa che ne \"La citt\u00e0 del Sole\" i cittadini disdegnano i giochi come i dadi e gli scacchi ma \"ludunt pila, follicolo, trocho, lucta\", eccetera.\nLa ruzzola, che fosse in legno o di cacio, venne vietata nel 1761, con l'unica eccezione nel periodo del Carnevale, periodo ufficialmente deputato al sovvertimento dell'ordine pubblico.\nOttocento.\nContemporaneamente al nuovo interesse romantico per la ruzzola, nell'Ottocento nasceva l'etnografia, anch'essa interessata a dipanare gli usi e i costumi quotidiani della societ\u00e0, e che diede spazio all'indagine anche ai giochi popolari.. L'Ottocento per\u00f2 non cambi\u00f2 solo l'approccio al gioco, ma ne cambi\u00f2 i connotati, infatti: \nOggi.\nL'UNESCO nella Dichiarazione UNESCO 2003, detta anche Carta internazionale dei giochi e degli sport tradizionali, ha stabilito che il gioco tradizionale fa parte dei \"Patrimoni orali e immateriali dell'umanit\u00e0\".\nCuriosit\u00e0.\nAlcuni esponenti della Federazione Italiana Ruzzolone hanno inviato una lettera per far entrare il ruzzolone tra gli sport da inserire alle olimpiadi di Tokyo 2020.\nCitazioni e personaggi illustri.\nLa ruzzola \u00e8 stato sempre uno sport praticato in prevalenza da pastori e contadini, pi\u00f9 rara la partecipazione di nobili, ecclesiastici o intellettuali.\n&lt;poem&gt;\n&lt;/poem&gt;"}
{"id": "111382", "revid": "6392", "url": "https://it.wikipedia.org/wiki?curid=111382", "title": "Ruzzolone", "text": ""}
{"id": "111384", "revid": "1305772", "url": "https://it.wikipedia.org/wiki?curid=111384", "title": "Improvvisazione (disambigua)", "text": "Per improvvisazione si intende \u2013 in senso generico \u2013 l'atto di creare qualche cosa mentre la si esegue, in maniera spontanea o casuale."}
{"id": "111388", "revid": "183976", "url": "https://it.wikipedia.org/wiki?curid=111388", "title": "A.C. Pistoiese", "text": ""}
{"id": "111389", "revid": "486946", "url": "https://it.wikipedia.org/wiki?curid=111389", "title": "A.S. Lucchese", "text": ""}
{"id": "111394", "revid": "131358", "url": "https://it.wikipedia.org/wiki?curid=111394", "title": "Crotone Calcio", "text": ""}
{"id": "111399", "revid": "177744", "url": "https://it.wikipedia.org/wiki?curid=111399", "title": "PC Card memory", "text": "Una PC Card memory \u00e8 una tipologia di memory card che utilizza il PC Card per collegarsi al dispositivo elettronico che la utilizza."}
{"id": "111400", "revid": "16066", "url": "https://it.wikipedia.org/wiki?curid=111400", "title": "Pieter Aertsz", "text": ""}
{"id": "111402", "revid": "228333", "url": "https://it.wikipedia.org/wiki?curid=111402", "title": "Tom Sharpe", "text": "Laureato in antropologia a Cambridge, ha vissuto in Sudafrica per undici anni, lavorando come insegnante e assistente sociale a stretto contatto con la popolazione di colore. Nel 1961, \u00e8 costretto a lasciare il paese per \"attivit\u00e0 antigovernative\", e torna a Cambridge, dove svolge l'incarico di lettore di Storia fino al 1972. Solo allora ha cominciato a dar sfogo alla sua natura di clown (come lui stesso si definisce) scrivendo una serie di romanzi che lo hanno fatto paragonare a P.G. Wodehouse e ad Evelyn Waugh. In Italia tutte le sue opere sono state pubblicate principalmente da Longanesi e successivamente da TEA."}
{"id": "111405", "revid": "81132", "url": "https://it.wikipedia.org/wiki?curid=111405", "title": "Generi e filoni della fantascienza", "text": "I generi e filoni della fantascienza sono generi e filoni narrativi di opere artistiche (nella letteratura, nel cinema, etc), basate su temi della scienza o della filosofia della scienza, generalmente ambientati nel futuro. Si sono sviluppati fin dalla codificazione della fantascienza come letteratura di consumo e di genere, assurgendo a genere popolare di successo a partire dagli anni cinquanta del XX secolo.\nStoria.\nMalgrado la fantascienza sia tradizionalmente incentrata anzitutto \"sulla scienza\", si \u00e8 evoluta un'area molto vasta di opere che comprende una grande variet\u00e0 di generi e sottogeneri.\nAll'interno di tale filone narrativo si sono via via sviluppati vari altri, che in quanto tali spesso non presentano confini precisi e non di rado hanno assunto una connotazione commerciale. Infatti non di rado un'opera o un autore utilizzano vari temi contemporaneamente e si possono collocare all'interno di pi\u00f9 filoni.\nA complicare questa situazione si \u00e8 assistito, a partire soprattutto dagli ultimi decenni del XX secolo, ad una commistione sempre pi\u00f9 frequente della fantascienza con altri generi, quali il fantasy e l'horror, tanto che alcuni autori e critici anglosassoni utilizzano di preferenza l'espressione \"speculative fiction\" (letteralmente \"narrativa speculativa\") per descrivere complessivamente il fenomeno.\nAltri (come Bruce Sterling) utilizzano il termine \"Slipstream\" intendendo il fantastico, cio\u00e8 quella forma letteraria estremamente ampia che utilizza l'immaginario, il surreale e tutto ci\u00f2 che non \u00e8 mimetico della realt\u00e0, per dare maggior impatto a un messaggio radicato nella visione politica, ideologica del reale.\nGeneri e filoni principali.\nVi possono essere molti modi diversi per tentare di classificare un'opera di fantascienza - sia essa un racconto, un romanzo o un film - ma qui di seguito si riportano solo alcune delle diciture pi\u00f9 diffuse.\nFantascienza hard o tecnologica.\nLa fantascienza hard (dall'inglese \"hard science fiction\"), chiamata anche fantascienza tecnologica, \u00e8 una categoria caratterizzata dall'enfasi per il dettaglio scientifico o tecnico, o per l'accuratezza scientifica. Le storie di fantascienza hard si focalizzano sulle scienze naturali e sullo sviluppo tecnologico.\nIl termine fu coniato verso la fine degli anni cinquanta per distinguere la fantascienza degli anni quaranta e cinquanta dal nascente filone caratterizzato dall'interesse per temi pi\u00f9 marcatamente umanistici (\"fantascienza soft\").\nTra i pi\u00f9 celebri esponenti vi sono Isaac Asimov e Arthur C. Clarke.\nFantascienza soft.\nLa fantascienza soft (dall'inglese \"soft science fiction\"), definita soprattutto per contrapposizione con quella \"hard\", si concentra maggiormente sui sentimenti umani che sulla tecnologia o sulla speculazione nell'ambito delle scienze esatte. La \"scienza\" della fantascienza soft ricade spesso nel regno di ci\u00f2 che gli scienziati solitamente ritengono impossibile, o almeno altamente improbabile, e si basa su discipline come la filosofia, la psicologia, la politica e la sociologia.\nLa Soft SF viene considerata un sottogenere molto meno della sua controparte hard e il termine viene talvolta utilizzato in maniera peggiorativa in riferimento a storie di fantascienza che non applicano i principi scientifici in maniera rigorosa. L'espressione \"fantascienza soft\" inoltre \u00e8 stata talvolta utilizzata come sinonimo della fantascienza New Wave.\nTra gli autori che vengono fatti rientrare in questo filone vi sono Ray Bradbury con le sue \"Cronache marziane\", Ursula K. Le Guin con il ciclo dell'Ekumene e Frank Herbert con il famosissimo ciclo di Dune.\nNew Wave.\nLa New Wave fantascientifica \u00e8 stata una corrente letteraria sorta nel 1964 in Gran Bretagna come reazione spontanea alla fantascienza allora esistente, percepita come priva di originalit\u00e0, pesante e senza alcuna ambizione. Fu caratterizzata da un alto grado di sperimentazione, sia nella forma che nei contenuti. Gli autori New Wave introdussero nelle loro opere di fantascienza varie tecniche usate nella letteratura \"mainstream\".\nNei contenuti, la New Wave rigett\u00f2 l'intero nucleo dei temi propri sino ad allora della fantascienza tradizionale (definito \"outer space\", ovvero \"spazio esterno\"), a favore della focalizzazione sulla violazione dei tab\u00f9, con un approccio pi\u00f9 rivolto agli \"abissi della mente umana\", un tema che J. G. Ballard, uno dei massimi esponenti di questa nuova corrente, chiam\u00f2 \"innerspace\" (letteralmente \"spazio interno\").\nUna delle idee centrali della New Wave fu l'entropia, l'idea che l'universo cesser\u00e0 irrevocabilmente di esistere, e le sue ripercussioni sulla societ\u00e0 umana. Ma ebbe molto seguito anche l'idea della \"rilevanza\" (in inglese \"relevance\"); il riconoscimento, sulla base di alcuni elementi, di una tendenza in atto nella societ\u00e0 contemporanea per proiettarla nei suoi sviluppi futuri, non tanto con lo scopo di prevedere il futuro, come farebbe la futurologia, quanto per discutere fenomeni \"rilevanti\" del presente estremizzati in un contesto ipotetico.\nTra gli autori vi sono Brian Aldiss, J. G. Ballard, John Brunner, Philip K. Dick, Ursula K. Le Guin, Robert Silverberg e Michael Moorcock. Possono invece essere considerati importanti precursori di questa corrente letteraria Ray Bradbury, Theodore Sturgeon, Algis Budrys e Alfred Bester.\nFantascienza apocalittica e post apocalittica.\nLa fantascienza apocalittica \u00e8 un sottogenere incentrato sull'imminente fine del mondo o della civilt\u00e0, a causa di guerre nucleari, pandemie, o di qualche genere di olocausto naturale o artificiale. Un sottogruppo del genere apocalittico \u00e8 rappresentato dal filone \"catastrofista\".\nLa fantascienza post apocalittica \u00e8 invece ambientata in un mondo (o civilt\u00e0) gi\u00e0 devastato da una catastrofe. L'ambientazione temporale pu\u00f2 essere immediatamente successiva la catastrofe o considerevolmente posteriore.\nTra le molte opere che si sono servite di ambientazioni apocalittiche o post apocalittiche \u00e8 possibile ricordare il romanzo breve \"La peste scarlatta\" (1912) di Jack London, \"La nube avvelenata\" (1913) di Arthur Conan Doyle e le serie cinematografiche di Mad Max e del \"Pianeta delle scimmie\". Anche i manga e l'animazione giapponese hanno dato il loro contributo, con capolavori come \"Nausica\u00e4 della Valle del vento\", \"Akira\" e \"Neon Genesis Evangelion\".\nSpace opera.\nLa space opera, l'epopea spaziale, \u00e8 un sottogenere assai popolare che, nato nella letteratura, ha riscosso grande successo anche al cinema (\"Il pianeta proibito\", \"Guerre stellari\") e in televisione.\nI temi principali che la caratterizzano sono l'avventura, il romanticismo, i viaggi interstellari e le esplorazioni a bordo di astronavi e, non di rado, le battaglie spaziali, ambientate in immensi universi spesso dominati da imperi galattici.\nMolte delle classiche serie tv di fantascienza, da \"Star Trek\" a \"Galactica\", sono delle varianti di \"space opera\".\nUn sottogenere di successo della space opera \u00e8 la space opera militare, di ambientazione prettamente bellica; anche il filone del \"planetary romance\", ambientato su un unico pianeta, presenta elementi della space opera, fusi assieme a quelli del romanzo d'avventura classico.\nIl tema di un'odissea spaziale \u00e8 anch'esso un tema molto ripreso nella space opera. Esempi possono essere la serie \"Odissea nello spazio\" ma anche anime tipo \"Dragon Ball GT\" e \"Corazzata Yamato.\"\nCyberpunk.\nIl cyberpunk nasce inizialmente come corrente letteraria e artistica d'avanguardia nella prima met\u00e0 degli anni ottanta, per poi trasformarsi in un filone pi\u00f9 ampio e commerciale.\nLe storie cyberpunk sono ambientate generalmente in un futuro prossimo, un mondo decadente e ipertecnologico fortemente dist\u00f2pico, dominato da grandi multinazionali (\"zaibatsu\"). I protagonisti sono in genere \"hacker\" e disadattati, in costante fuga dalla cupa realt\u00e0, che trovano la loro ragion d'essere in un mondo virtuale parallelo, il \"cyberspazio\", teatro delle loro battaglie.\nTra i principali esponenti del cyberpunk vi sono William Gibson (per i racconti e romanzi fortemente innovativi e caratteristici dal punto di vista stilistico e delle tematiche) e Bruce Sterling (per l'elaborazione teorica e ideologica).\nIl cyberpunk ha avuto una forte influenza estetica sui diversi media, tra cui il cinema e i fumetti; se dal punto di vista cinematografico gli adattamenti delle storie cyberpunk non sono in genere considerati particolarmente riusciti, \u00e8 per\u00f2 possibile citare i film \"Blade Runner\" (come illustre predecessore) e \"Matrix\", opera \"tarda\" che rielabora in realt\u00e0 una grande variet\u00e0 di riferimenti culturali.\nPostcyberpunk.\nNato dal genere cyberpunk, il postcyberpunk \u00e8 un movimento assai variegato che si propone un aggiornamento delle tematiche cyberpunk e concentra l'attenzione sugli sviluppi tecnologici in societ\u00e0 di un futuro prossimo. Nelle opere postcyberpunk si esaminano frequentemente gli effetti sociali causati dalla diffusione dei mezzi di comunicazione, dall'ingegneria genetica e/o dalla nanotecnologia. A differenza del cyberpunk \"classico\", i protagonisti delle opere spesso agiscono per migliorare la societ\u00e0, o almeno per proteggere lo \"status quo\" da un ulteriore degrado.\nTra gli autori vi sono Neal Stephenson e Bruce Sterling.\nSottogeneri del postcyberpunk sono il biopunk e il nanopunk.\nIn Italia il filone ha trovato sbocco nel movimento letterario del connettivismo.\nSteampunk.\nLo steampunk \u00e8 un filone di narrativa fantastica (agli elementi fantascientifici si aggiungono contaminazioni fantasy e horror) spesso ambientato nell'Ottocento, nella Londra vittoriana tanto cara a Conan Doyle e H. G. Wells. Quello descritto \u00e8 un mondo anacronistico, a volte un'ucronia, in cui armi e strumentazioni vengono azionate dalla forza motrice del vapore (\"steam\" in inglese) anzich\u00e9 dall'energia elettrica e dove \u00e8 stato anticipato l'avvento della rivoluzione informatica attraverso un intenso uso di calcolatori meccanici ispirati a quelli di Babbage.\nTra gli autori contemporanei di storie steampunk vi sono K. W. Jeter e Paul Di Filippo.\nOltre allo steampunk storico e allo steampunk fantasy, che costituiscono i sottogeneri principali, possono essere fatti rientrare \"a posteriori\" nella definizione di steampunk anche l'Edisonata, i Voyages extraordinaires (le avventure alla Giulio Verne) e il fantawestern.\nFantascienza utopica e distopica.\nL'utop\u00eca descrive una societ\u00e0 ideale, in genere basata sulla giustizia, l'uguaglianza e un diffuso benessere. L'utopia pu\u00f2 essere \"idealistica\" o \"pratica\", tuttavia il termine ha acquisito una forte connotazione di perfezione ottimistica, idealistica e impossibile. All'utopia viene opposta la distop\u00eca (o anti-utop\u00eca), che descrive una societ\u00e0 indesiderabile, e l'utopia satirica.\nIl genere ut\u00f2pico/dist\u00f2pico ha avuto illustri autori, tra cui Tommaso Moro, Francesco Bacone e Jonathan Swift, e pi\u00f9 recentemente George Orwell, H. G. Wells e Aldous Huxley. Ursula K. Le Guin \u00e8 invece tra i pochi autori contemporanei del genere fantascientifico utopico. Le storie \"cyberpunk\" hanno in genere un'ambientazione distopica.\nTechno-thriller o thriller tecnologico.\nIl thriller tecnologico (in inglese \"techno-thriller\") \u00e8 una contaminazione di fantascienza, thriller e spionaggio (spesso militare), in cui l'avventura dei protagonisti si mescola ad attente spiegazioni scientifiche, a cui viene dato molto spazio e che servono alla trama per sviluppare l'azione in corso. Differentemente dalle opere della fantascienza classica, il thriller tecnologico \u00e8 di norma ambientato nel presente (o al massimo in un futuro estremamente prossimo) e la tecnologia che descrive non \u00e8 immaginaria, quanto piuttosto un potenziale sviluppo - spesso drammatico, a volte potenzialmente apocalittico - di una tecnologia gi\u00e0 esistente. Si tratta spesso di tecnologie belliche, come armi biologiche. Non esiste tuttavia una vera distinzione tra \"techno-thriller\" e fantascienza e il termine \u00e8 una definizione commerciale per opere che sono rivolte a una platea pi\u00f9 ampia rispetto a quella fantascientifica. Tipici esempi di thriller tecnologico sono i romanzi di Michael Crichton.\nUcron\u00eca.\nL'ucron\u00eca o storia alternativa (\"alternate history\") tratta di un mondo la cui storia si \u00e8 differenziata da quella comunemente conosciuta. \u00c8 un\"ucron\u00eca\" la narrazione di quel che sarebbe potuto succedere se un preciso avvenimento storico fosse andato diversamente, ad esempio se Hitler avesse vinto la seconda guerra mondiale.\nIl genere dell'ucron\u00eca si mescola volentieri a quello dell'utop\u00eca o della dist\u00f2pia, descrivendo spesso societ\u00e0 ideali o, al contrario, indesiderabili, e al filone \"steampunk\", ambientato prevalentemente nel XIX secolo.\nTra i maggiori scrittori di ucron\u00ece ricordiamo Philip K. Dick (\"La svastica sul sole\"), Harry Turtledove, Robert Harris; anche Winston Churchill si ciment\u00f2 in questo genere.\nViaggio nel tempo.\nLa possibilit\u00e0 di viaggiare nel tempo \u00e8 un'idea che affascina da tempi immemorabili l'umanit\u00e0.\nNella fantascienza \u00e8 un espediente narrativo utilizzato in molti racconti, romanzi, film o serie televisive, che permette di portare un personaggio in un particolare tempo a cui non appartiene, esplorando le possibili ramificazioni dell'interazione del personaggio con la cultura e la tecnologia dell'epoca. Questo meccanismo si \u00e8 evoluto per esplorare le idee di cambiamento e le reazioni ad esso, ed anche per esplorare le idee di universi paralleli o \"ucronie\" dove piccoli e apparentemente insignificanti eventi possono causare massicci cambiamenti nel futuro.\nLe \"macchine del tempo\" pi\u00f9 famose comprendono l'auto sportiva DeLorean della trilogia cinematografica di \"Ritorno al futuro\", il TARDIS della longeva serie televisiva di fantascienza britannica \"Doctor Who\" e, come dice il titolo, il romanzo \"La macchina del tempo\" di H. G. Wells. Tra i numerosi autori che hanno scritto storie sui viaggi nel tempo vi sono Robert A. Heinlein, Jack Finney, Larry Niven, Isaac Asimov, Poul Anderson.\nXenofiction.\nLa xenofiction comprende storie ambientate tra specie o culture considerevolmente diverse da quella umana.\nTra gli autori di questo genere di opere vi sono Richard Adams (\"La collina dei conigli\"), Isaac Asimov e C. J. Cherryh.\nContaminazioni letterarie.\nTra gli altri generi di narrativa a s\u00e9 stanti che, pur non essendo considerati strettamente fantascientifici, presentano una contaminazione di temi fantascientifici, vi sono:\nTemi tipici.\nElenco (non esaustivo e in ordine alfabetico) di altri temi ed elementi ricorrenti nella fantascienza:\nBibliografia.\n\"Nota: per una bibliografia estesa vedi la voce Fantascienza\"."}
{"id": "111406", "revid": "399", "url": "https://it.wikipedia.org/wiki?curid=111406", "title": "Aceto balsamico", "text": "Il termine aceto balsamico \u00e8 comunemente utilizzato per indicare in modo generico alcuni condimenti ed aceti agrodolci prodotti nelle province di Modena e Reggio Emilia.\nStoria, nomi e definizioni.\nStoricamente all'interno di quelli che oggi sono definiti gli \"antichi domini estensi\" si interveniva sugli aceti prodotti nelle case per renderli pi\u00f9 gradevoli, mediante aromatizzazioni con droghe, liquirizie, rosmarino, rose, vaniglia, oppure producendoli con differenti materie prime (trebbiano, moscato...) o procedure, creando nei secoli una diffusa fama per gli \"aceti alla modenese\".\nNei registri delle cantine del Palazzo Ducale di Modena, situate a Rubiera, compare per la prima volta nel 1747 l'aggettivo \"balsamico\", per distinguere una particolare tipologia rispetto alle altre presenti nel ricco insieme del palazzo. Nel 1830 tale definizione venne ulteriormente arricchita, per cui gli aceti presenti a Corte vennero suddivisi in \"balsamici\", \"semibalsamici\", \"fini\" e \"comuni\".\nCon la nascita dello Stato Italiano (1860) il risveglio dei mercati ha via via destato sempre pi\u00f9 interesse riguardo al Balsamico, sviluppando anche notevoli ricerche storiche e bibliografiche attorno a questo prodotto che riscuoteva un discreto successo.\nAlla fine dell'800 l'Aceto Balsamico di Modena comincia a comparire nelle pi\u00f9 importanti manifestazioni espositive, creando grande interesse non solo sul territorio ma anche a livello internazionale.\nDal punto di vista normativo la prima autorizzazione ministeriale a produrre \"l'Aceto Balsamico del Modenese\" risale al 1933. \nNel secondo dopoguerra il boom economico e l'espansione dei consumi portarono alcuni produttori (tra i quali i pi\u00f9 importanti furono forse Telesforo Fini e la famiglia Monari-Federzoni) a commercializzare col nome \"Aceto Balsamico\" un prodotto differente da quello tradizionalmente preparato nelle soffitte private, fondando il nome sull'usanza storicamente presente di procedere a tagli con aceto di vino per il normale consumo quotidiano. L'aceto balsamico divenne quindi un prodotto comune sulle tavole di tutta italia, iniziando a farsi largo anche in molti paesi stranieri. Ulteriori regolamentazioni che prevedevano l'utilizzo del termine \"aceto balsamico\" seguirono nel 1965 (D.P.R. 162/1965) e stesura del primo disciplinare di produzione dell'\"Aceto Balsamico di Modena\" (D.M. 12 dicembre 1965).\nNel 1976 vista l'ormai sostanziale identificazione del termine \"balsamico\" con l'aceto di tipo \"industriale\", venne adottata la definizione di Aceto balsamico \"naturale\", per indicare e distinguere quello prodotto secondo la definizione della \"Consorteria dell'Aceto Balsamico Tradizionale\" di Spilamberto. Qualche anno dopo, per esigenze di carattere legislativo il termine \"naturale\" venne sostituito con \"tradizionale\".\nTipologie di prodotti balsamici.\nDopo anni di mutamenti giuridici, dovuti anche a ricorsi per le vie giudiziali da parte di alcuni paesi europei, si \u00e8 giunti alla definizione di indicazioni di origine da parte dell'Unione europea, per cui oggi si distinguono due tipologie di prodotto:\nAceto Balsamico Tradizionale di Modena/Reggio Emilia.\nEsistono solo due DOP che certificano la produzione dell'aceto balsamico secondo la procedura definita come tradizionale, cio\u00e8 la tradizione produttiva delle famiglie pi\u00f9 ricche e aristocratiche del territorio tipico. Per esse la produzione inizia con la riduzione e concentrazione mediante cottura del mosto di uve locali (prevalentemente Lambrusco e Trebbiano). Il mosto cotto viene quindi fermentato, acetificato ed invecchiato in batterie di botti di legno per un periodo minimo di 12 anni, durante i quali il prodotto si concentra ulteriormente in modo naturale, e al termine del quale inizia a rendere una quantit\u00e0 annuale di prodotto pari a 2/3 litri (sui 35-40 litri di prodotto fresco che ogni anno vengono rincalzati in una batteria media).\nPrelevato dalle botti pi\u00f9 piccole, il prodotto deve essere assaggiato ed approvato da una commissione di assaggiatori esperti, prima di poter essere imbottigliato presso il centro autorizzato nella bottiglietta tipica da 100 ml. Solo allora il prodotto potr\u00e0 essere denominato \"Aceto Balsamico Tradizionale\" di Modena o Reggio Emilia DOP. Ogni bottiglietta reca un sigillo numerato, e riporta sia l'etichetta legale del centro di imbottigliamento autorizzato sia l'etichetta del produttore.\nLe due differenti DOP si distinguono prevalentemente per la forma delle bottigliette in cui il prodotto \u00e8 venduto (entrambe comunque di 100 ml). Il \"tradizionale\" che supera i 25 anni di invecchiamento e un punteggio minimo da parte della commissione d'assaggio, sia modenese che reggiano, pu\u00f2 essere venduto con la dicitura extravecchio, accompagnata da una capsula od un bollino di color oro. Il \"tradizionale\" di Reggio Emilia, inferiore ai 25 anni, viene ulteriormente distinto in \"\"bollino aragosta\" e \"bollino argento\"\", a seconda del punteggio ottenuto dal prodotto in fase d'assaggio.\nAceto Balsamico di Modena.\nL'aceto balsamico \"non tradizionale\" viene prodotto nelle provincie di Modena e Reggio Emilia (i cosiddetti antichi dominii estensi), pur essendo definito dall'IGP unicamente come di Modena. Viene ottenuto unendo mosti di uva (fermentati e/o cotti e/o concentrati) e aceto di vino, pi\u00f9 un'eventuale aggiunta di colorante (di solito caramello, massimo al 2%) per stabilizzare il colore.\nGeneralmente il sapore \u00e8 caratterizzato da un'acidit\u00e0 vinosa, ossia pi\u00f9 aspra e marcata da un punto di vista sensoriale. \u00c8 richiesto un invecchiamento minimo di due mesi, non necessariamente in contenitori di legno, che salgono a tre anni per la dicitura \"invecchiato\".Vista la possibilit\u00e0 di industrializzazione del processo produttivo, un'azienda di medie dimensioni pu\u00f2 arrivare a produrne diverse centinaia di litri al giorno.\nCondimenti balsamici.\nPi\u00f9 recente \u00e8 l'introduzione sul mercato di varie tipologie e denominazioni di \"condimento balsamico\", definito anche \"salsa balsamica\" o \"salsa di mosto cotto\". I condimenti sono prodotti che, pur richiamandosi all'aceto balsamico, non ricadono all'interno dei disciplinari di produzione dei marchi DOP/IGP. Questa \u00e8 la famiglia con la maggior variabilit\u00e0 di qualit\u00e0, ricette ed anche prezzi, in ragione della tecnica produttiva e del marketing correlato. Generalmente i condimenti balsamici possono essere:\nPer i condimenti non vi \u00e8 alcuno standard ufficiale, n\u00e9 marchio di riconoscimento, n\u00e9 regolamentazione del nome, per cui la qualit\u00e0 del prodotto non pu\u00f2 essere desunta facilmente dalla sola etichetta. Per tale motivo le caratteristiche qualitative intrinseche possono essere molto differenti fra loro, motivo per cui ricadono sotto questo gruppo prodotti dozzinali come condimenti di elevata qualit\u00e0.\nSinottico delle caratteristiche dei prodotti balsamici.\nDa un punto di vista legale, sia l'aceto balsamico tradizionale che quello IGP sono classificati come \"Aceti diversi dagli aceti di vino\", ma mentre il primo necessita di un invecchiamento minimo di 12/25 anni, il secondo richiede un invecchiamento di tre anni solo per la dicitura \"invecchiato\". Il \"tradizionale\" \u00e8 l'unico condimento esistente al mondo partendo solamente dalla cottura del mosto d'uva, senza l'aggiunta di alcuna sostanza ulteriore, mentre l'Aceto Balsamico di Modena IGP prevede al suo interno un concentrato in proporzioni variabili di mosto e aceto di vino, con aggiunta di caramello (massimo 2%, e non \u00e8 sempre presente). \nGuerra dell'aceto balsamico.\nAll'atto di presentazione della domanda di riconoscimento IGP da parte dell'Italia, la Germania e la Grecia sollevarono l'obiezione che la tutela dell'espressione \"aceto balsamico\" avrebbe leso fortemente le proprie produzioni nazionali, legalizzate ormai da cinque anni. Sottolinearono soprattutto che le parole \"aceto\" e \"balsamico\", in quanto termini generici, non fossero sottoponibili a tutela. Fecero quindi sapere che avrebbero votato a favore dell'IGP solo in cambio di un riconoscimento da parte italiana del loro diritto di utilizzare le parole \"aceto balsamico\". Anche la Francia si oppose, soprattutto per il fatto che la denominazione \"Aceto Balsamico di Modena\" non avrebbe avuto una reputazione propria distinta da quella dell'Aceto balsamico tradizionale di Modena, cosa che avrebbe indotto in errore il consumatore (fatto quest'ultimo peraltro sostenuto da numerosi produttori di ABTM).\nDopo tre anni di dispute, il 3 luglio 2009, la Commissione europea iscrisse l'Aceto Balsamico di Modena nel registro delle indicazioni geografiche protette, con un voto unanime - a parte la sola astensione \"tecnica\" della Francia\u201d.\nSubito dopo la protezione dell'UE del 2009, la Grecia ha tentato di utilizzare una norma tecnica dell'UE - estranea alle procedure di tutela geografica - per ottenere il riconoscimento della definizione di \"aceto balsamico greco\", a conferma dell'appetibilit\u00e0 di un mercato che allora si aggirava intorno ai 400 milioni di Euro annui.\nNel 2015 il Consorzio dei produttori di Aceto Balsamico di Modena cit\u00f2 in giudizio l'azienda tedesca Balema GmbH, che da 25 anni commercializzava prodotti denominati \"Deutscher Balsamico\" (Balsamico tedesco) realizzati con vini del Baden. Con la sentenza C-432/18 del 4 dicembre 2019, la Corte di giustizia dell'Unione europea ha dato ragione all'azienda tedesca poich\u00e9 i termini \"aceto\" e \"balsamico\" sono parole generiche comunemente impiegate per indicare un condimento dal gusto agrodolce e quindi non sottoponibili alla tutela giuridica della denominazione. Nell'aprile 2020 il commissario europeo all'Agricoltura, Janusz Wojciechowski ha tuttavia ricordato che il marchio IGP vieta \"qualsiasi usurpazione, imitazione o evocazione, anche se l'origine vera del prodotto \u00e8 indicata\", che possa trarre in errore il consumatore; a seguito di ci\u00f2, il mese successivo la Corte di giustizia federale tedesca ha annullato la sentenza d'appello dell'Alta Corte Regionale di Karlsruhe che nel 2017 aveva rigettato il ricorso del Consorzio modenese.\nNel 2021 la Slovenia ha presentato alla Commissione europea uno standard di produzione secondo il quale qualsiasi miscela di aceto di vino e succo concentrato o mosto pu\u00f2 essere denominata, etichettata e venduta come \"Aceto balsamico\" (\"balzami\u010dni kis\"). L'iniziativa slovena \u00e8 stata duramente criticata dai produttori italiani.\nUso.\nLa diffusione sempre maggiore dei \"prodotti balsamici\", non solo a livello italiano, ha portato ad un largo uso in cucina ed alla pubblicazione di numerose ricette. Solitamente i pi\u00f9 utilizzati sono il balsamico di Modena IGP ed i condimenti, soprattutto per ragioni legate al costo del prodotto. Il balsamico tradizionale \u00e8 generalmente utilizzato nelle preparazioni pi\u00f9 sofisticate, laddove viene preferita un'acidit\u00e0 pi\u00f9 complessa e meno aspra rispetto a quella tipica della presenza di aceto di vino.\nL'aceto balsamico \u00e8 un condimento che si adatta a molte preparazioni. Si abbina bene con ogni portata dall'antipasto al dolce. "}
{"id": "111410", "revid": "834", "url": "https://it.wikipedia.org/wiki?curid=111410", "title": "Jean-Ren\u00e9 Lacoste", "text": ""}
{"id": "111414", "revid": "116806702", "url": "https://it.wikipedia.org/wiki?curid=111414", "title": "Tralee", "text": "Tralee (in irlandese:\"Tr\u00e1 L\u00ed\") \u00e8 una cittadina della Repubblica d'Irlanda, \"county town\" del Kerry.\nIl toponimo del luogo \u00e8 incerto, in quanto per molti deriva dal gaelico \"Tr\u00e1 L\u00ed\" o \"Tr\u00e1 Lao\u00ed\", che significa \"spiaggia del fiume Lee\"; per altri invece deriverebbe da \"Tr\u00e1 Liath\", il cui significato \u00e8 \"spiaggia grigia\". Il nome gaelico ufficiale comunque \u00e8 il primo dei tre.\nLa cittadina \u00e8 situata all'ingresso della Penisola di Dingle.\nStoria ed arte.\nTralee fu fondata nel XIII secolo dagli Anglo-normanni come roccaforte dei conti di Desmond. Seguirono la creazione di un'abbazia dominicana e di un castello. L'originaria citt\u00e0 medievale fu tuttavia bruciata e rasa al suolo nel 1580 come atto punitivo per essersi ribellata a Elisabetta I. La stessa regina affid\u00f2 la citt\u00e0 nel 1587 a Edward Denny e le attribu\u00ec la \"Royal Charter\" nel 1613.\nNel 1798 ci fu una seconda ribellione senza esito, ricordata tutt'oggi da una statua dello scultore Albert Power (1881\u20131945) raffigurante un picchiere (chiamato \"The Croppy Boy\") situato in Denny Street.\nL'attuale aspetto di Tralee \u00e8 del XIX secolo: Denny Street, la strada principale in stile georgiano, fu completata nel 1826, nel posto dove c'era l'antico castello. Il tribunale (\"Tralee Court House\"), invece, \u00e8 del 1835: accanto all'ingresso sono stati posti successivamente due cannoni per commemorare gli uomini del Kerry morti nella Guerra di Crimea (1854-1856) e la Ribellione indiana del 1857.In fondo a Denny Street, infine, \u00e8 posta la \"Ashe Memorial Hall\", edificio dedicato a Thomas Ashe e sede di una ricostruzione antica di Tralee e del \"Kerry Museum\".\nEconomia.\nTurismo.\nOltre che per gli edifici gi\u00e0 citati, Tralee \u00e8 visitata da molti turisti per vari eventi annuali:\nInfrastrutture e trasporti.\nOltre che alle vie di comunicazione locali, Tralee \u00e8 servita da varie strade nazionali primarie e secondarie.\nStrade Nazionali primarie:\nStrade Nazionali secondarie:\nStrade regionali:\nLa stazione di Tralee \u00e8 scalo terminale della linea per Mallow, impiegata dalla compagnia nazionale Iarnr\u00f3d \u00c9ireann per collegare la citt\u00e0 a Killarney, Limerick, Cork e Dublino.\nBus \u00c9ireann, invece, mette a disposizione linee di bus per Dublino, Limerick, Galway, Cork, Killarney e Dingle.\nIl Kerry International Airport, situato a Farranfore tra Tralee e Killarney, fornisce un modesto traffico aereo nazionale.\nIl porto locale, infine, \u00e8 Fenit, a 10\u00a0km circa dal centro sulla parte nord occidentale dell'estuario del fiume.\nIstruzione.\nA Tralee sono presenti molti istituti di educazione\nPrimary Education:\nSecondary:\nThird Level"}
{"id": "111416", "revid": "110157", "url": "https://it.wikipedia.org/wiki?curid=111416", "title": "Santa Sofronia", "text": "\u00c8 venerata dalla Chiesa cattolica come santa anacoreta e martire.\nAgiografia.\nVisse nel IV secolo in Puglia, venne educata nella religione cristiana, raggiunta la maggiore et\u00e0, decise di seguire l'esempio di santa Pelagia di vivere una vita anacoretica e penitenziale. Cos\u00ec fugg\u00ec di nascosto dalla casa paterna e si imbarc\u00f2 per le Isole Cheradi, allora chiamate Pelagie, poich\u00e9 vi era una chiesa in onore di Santa Pelagia.\nVisse da eremita sull'isola maggiore, oggi chiamata isola di San Pietro, dove costru\u00ec una capanna di rami e tronchi d'albero.\nUna leggenda devozionale racconta che trascorse la vita meditando sulle cose divine, conversando con gli angeli, digiunando e scrivendo le sue memorie sui tronchi degli alberi. \nDi tale venerazione si trovano attestazioni in molte testimonianze pittoriche tra cui un antico affresco, conservato in San Pietro Mandurino a Manduria, nel quale \u00e8 raffigurata la giovane eremita in abito da penitente che incide il proprio nome sugli alberi dell'isola. Un altro affresco raffigurante santa Sofronia si trova a Trevi, a villa Fabbri. Di lei hanno scritto anche Sofronio Eusebio Girolamo e Ambrogio Merodio.\nCulto.\nQuando mor\u00ec non ebbe sepoltura e, secondo un'altra leggenda, gli uccelli ne avrebbero ricoperto il corpo con fiori e fronde. Alcuni pescatori che erano sbarcati sull'isola, sempre secondo la leggenda, attirati dal profumo dei fiori che ricoprivano Sofronia, ne scoprirono il corpo esanime. Questi condussero il suo corpo a Taranto, dove ricevette sepoltura.\nLa commemorazione liturgica ricorre il 10 maggio."}
{"id": "111420", "revid": "1305772", "url": "https://it.wikipedia.org/wiki?curid=111420", "title": "Lisi (disambigua)", "text": ""}
{"id": "111422", "revid": "1437331", "url": "https://it.wikipedia.org/wiki?curid=111422", "title": "Delta del Danubio", "text": "Il delta del Danubio (\"Delta Dun\u0103rii\" in rumeno, \"Zapovidnyk Dunajs'ki\" in ucraino), si estende fra la Dobrugia in Romania e l'Oblast di Odessa in Ucraina. Con un'area di 3446 km\u00b2 il delta del Danubio \u00e8 il meglio conservato fra quelli dei fiumi europei.\nGeografia.\nIl delta \u00e8 situato approssimativamente a 45\u00b0 di latitudine Nord e 29\u00b0 di longitudine est.\nOgni anno, il materiale alluvionale portato dal Danubio aumenta la larghezza del delta di circa 40 metri, rendendolo estremamente dinamico. Nei pressi di Tulcea, il Danubio si divide in tre rami, prima di sfociare nel Mar Nero: \nMolti altri canali pi\u00f9 piccoli suddividono il delta in aree coperte da vegetazione, paludi e foreste, alcune delle quali vengono inondate durante l'autunno e la primavera.\nNel 2004 l'Ucraina ha inaugurato i lavori del Canale Bystryj ( \"Canalul B\u00e2stroe\", \"\u041a\u0430\u043d\u0430\u043b \u0414\u0443\u043d\u0430\u0439 \u2014 \u0427\u043e\u0440\u043d\u0435 \u043c\u043e\u0440\u0435\") che fornir\u00e0 un collegamento navigabile dal Mar Nero alla sezione ucraina del delta. L'Unione europea ha fatto pressione sull'Ucraina perch\u00e9 cessi i lavori, perch\u00e9 danneggerebbero le paludi del delta. I rumeni, impegnati a proteggere il delta, hanno dichiarato che citeranno l'Ucraina alla Corte internazionale di giustizia.\nFauna.\nIl fiume ospita 300 specie di uccelli e 45 specie di pesci d'acqua dolce nei suoi numerosi laghi e paludi.\nQuesto \u00e8 il luogo in cui milioni di uccelli provenienti da diverse parti della Terra (Europa, Asia, Africa, Mar Mediterraneo) vengono a deporre le loro uova.\nFlora.\nSi stima che nell'area del delta del Danubio esistano oltre 1200 variet\u00e0 di piante.\nLa vegetazione del delta \u00e8 rappresentata in massima parte da specie vegetali varie che occupano il 78% della superficie. Per il 6% della superficie troviamo salici, larici e pioppi\nLa flora del delta \u00e8 rappresentata dalla vegetazione tipica della palude (cannuccia, biodo, carice, con misto salice nano) ed occupa il 78% del totale della superficie. I saliceti occupano il 6% della superficie del delta, con boschi di salice, frassino, ontano, pioppo che crescono sulle dune fluviali, che sono inondate periodicamente. Gli specchi d'acqua sono coperti da una vegetazione acquatica galleggiante e occupano il 2% della superficie del delta. Ci sono anche boschi sulle pianure Letea e Caraorman e sono fatte di quercia brinato, biodo, pioppo tremulo, olmo e piante rampicanti.\nAbitanti.\nAttorno al delta vivono circa 15\u00a0000 persone, molte delle quali sussistono di pesca con i loro tradizionali kayak di legno. Include una comunit\u00e0 di Lipovani che sono discendenti dei cosiddetti Vecchi credenti fedeli del vecchio rito, che lasciarono la Russia nel 1772 per evitare persecuzioni religiose. Il centro principale della comunit\u00e0 lipovana nella parte ucraina del delta del Danubio \u00e8 Vilkovo.\nI centri abitati pi\u00f9 importanti sono:\nStoria.\nDurante la maggior parte dell'Era Moderna, il delta del Danubio \u00e8 stato sotto il controllo dell'Impero Ottomano. Nel momento della dissoluzione di esso, l'Impero austro-ungarico e le altre potenze europee misero in campo tutte le loro forze per evitare che il delta finisse nelle mani dell'Impero russo.\nIl Trattato di Parigi del 1856, che pose termine alla Guerra di Crimea decret\u00f2 che fosse una commissione internazionale ad occuparsi della regione e da quel momento iniziarono i lavori continui per mantenere navigabile il fiume Danubio.\nDal 1877 al 1917 fu confine tra la Romania e l'Impero Russo. Dal 1919 al 1940 fu tutto parte della Romania. Dal 1942 al 1944 fu tutto parte della Romania sotto occupazione militare nazista. Dal 1944 al 1991 fu confine tra Romania e RSS Ucraina, allora parte dell'Unione Sovietica. Dal 1991 \u00e8 al confine tra Romania e Ucraina.\nNel 1991 il delta del Danubio \u00e8 stato inserito dall'UNESCO nell'elenco dei siti indicati come patrimonio dell'umanit\u00e0 e riserva della biosfera. Circa 2733 km\u00b2 sono aree strettamente protette.\nDal 2000 la riserva \u00e8 collocata del Diploma europeo delle aree protette."}
{"id": "111424", "revid": "3115", "url": "https://it.wikipedia.org/wiki?curid=111424", "title": "Nichilismo", "text": "Il termine nichilismo, o nihilismo (dal latino classico \"nihil\", \"nulla\"), nella lingua tedesca \"Nihilismus\", fu adottato in Germania dalla fine del XVIII secolo nell'ambito della polemica sulle conclusioni della filosofia di Kant; si diffuse in seguito ampiamente con la pubblicazione della lettera di F.H. Jacobi a Fichte del 1799, \"Jacobi an Fichte\" (nota come \"Sendschreiben an Fichte\") dove acquist\u00f2 il senso generico di critica radicale demolitrice di ogni filosofia che pretendesse di possedere un reale contenuto di verit\u00e0. Si riferisce particolarmente al pensiero del filosofo Friedrich Nietzsche (1844-1900) per indicare l'inevitabile decadenza della cultura occidentale e dei suoi valori.\nComunemente indica anche ogni atteggiamento genericamente rinunciatario e negativo nei confronti del mondo con le sue istituzioni e i suoi valori; indica anche un sentimento di generale disperazione derivata dalla convinzione che l'esistenza non abbia alcuno scopo, per cui non vi \u00e8 necessit\u00e0 di regole e leggi secondo una visione che in effetti non \u00e8 condivisa da tutti i nichilisti: movimenti, ad esempio, come il futurismo e il decostruttivismo, insieme ad altri, sono stati spesso identificati da diversi autori come \"nichilistici\" in numerosi contesti.\nIl nichilismo infatti, assume inoltre diverse caratteristiche a seconda del contesto storico in cui si inquadra: per esempio, Jean Baudrillard e altri come il filosofo ateo Michel Onfray, hanno spesso definito il postmodernismo come un'epoca nichilista, e diversi teologi cristiani e figure di autorit\u00e0 religiose (nonostante vi siano stati in passato correnti religiose vicine ad un certo nichilismo come la mistica renana) hanno spesso sostenuto che il postmodernismo e diversi aspetti della modernit\u00e0, si caratterizzano per il rifiuto del teismo, aspetto questo che porta a identificarli con il nichilismo, che in ambito cattolico \u00e8 spesso apparentato all'ateismo. Aspetti nichilistici possono riscontrarsi anche nell'accezione moderna e contemporanea di cinismo. Controverso \u00e8, invece, se lo scetticismo sia un pensiero nichilista.\nStoria del nulla.\nSe ci riferiamo al nichilismo soprattutto riguardo alla sua origine etimologica, al punto da sostenere che quella concezione equivale a un pensiero incentrato sul \"nulla\", dovremmo affermare che se ne possano trovare tracce sin dai primordi e nel seguito della storia della filosofia, a partire dal libro biblico del \"Qoelet\", che dichiara tutto \"vano\" e non vi \u00e8 mai \"nulla di nuovo\" (\"nihil sub sole novum\"), pur risolvendosi poi nell'accettazione salvifica finale della religiosit\u00e0 ebraica. Il primo autore filosofico che tratta il problema del nulla appare essere Gorgia (485/483-375) che afferma: \u00abNulla \u00e8; se anche qualcosa fosse, non sarebbe conoscibile; se anche qualcosa fosse conoscibile, non sarebbe comunicabile agli altri.\u00bb Si dovrebbero quindi includere tra i teorici del nulla: Fredegiso di Tours (VIII sec.), allievo di Alcuino di York, il quale nel suo \"De substantia nihili et tenebrarum\" pensa che il nulla esista e che quindi debba avere una sua sostanza; e nel IX secolo anche Giovanni Scoto Eriugena, che inizia il III libro del suo \"De divisione Naturae\" con la \"Quaestio de nihilo\" tentando un'interpretazione che soddisfi la filosofia greca e la teologia cristiana; cos\u00ec anche il teologo della mistica renana Meister Eckhart (XIII secolo) nel suo assoluto misticismo arriva ad affermare che Dio e il nulla \u00abl'angelo, la mosca e l'anima\u00bb sono la stessa cosa.\nL'ossessione della definizione del nulla prosegue in et\u00e0 Rinascimentale con Charles de Bovelles che nel suo \"Liber de nihilo\" (1509) sulla \u00abnegazione originaria della materia\u00bb tenta di fondare una teologia negativa. Anche Leonardo da Vinci si perde nella concezione del nulla quando riflette che \u00abInfralle cose grandi che infra noi si trovano, l'essere del nulla \u00e8 grandissimo\u00bb.\nLeibniz nel XVII secolo si avventurer\u00e0 nella definizione del nulla quando si chieder\u00e0:\nrispondendo:\nStoria del nichilismo moderno.\nEsordio: Jacobi e Schopenhauer.\nIl nichilismo inteso come una dottrina che sostiene la negazione radicale di un determinato sistema di valori esordisce - dopo la crisi della ragione dell'illuminismo, che a sua volta aveva messo in crisi la fede tradizionale - con la polemica di Jacobi nei confronti di Fichte: nella sua \"Lettera a Fichte\" del 1799, egli defin\u00ec nichilistico il trascendentalismo kantiano, che dissolveva il mondo in apparenza e lo destituiva della sua consistenza. Pi\u00f9 tardi Schopenhauer, ne \"Il mondo come volont\u00e0 e rappresentazione\" del 1819, s'inoltr\u00f2 in un radicale confronto con il nulla semplificando la dottrina kantiana. Egli distinse un mondo di fenomeni concepito come pura apparenza, e un mondo invisibile della volont\u00e0 che per\u00f2 esiste solo per essere negata attraverso l'ascesi, come \"noluntas\", ossia come volont\u00e0 che si nega o che anela al nulla.\nIl nichilismo russo.\nIl nichilismo si espresse anche come forma di filosofia politica nel movimento anarchico diffuso in Russia alla fine dell'Ottocento che, fidando ciecamente nella scienza, rifiutava ogni forma tradizionale di cultura e si proponeva di sconvolgere l'ordine sociale e il regime politico allora esistenti per fondarne altri su nuove basi. \nIn Russia, il termine \u00abnihilista\u00bb fu adoperato sin dal 1829 dal critico letterario Nikolaj Ivanovi\u010d Nade\u017edin nel suo articolo \"L'adunata dei nihilisti\" per indicare semplicemente chi \u00abnon sa e non capisce nulla\u00bb. Un decennio dopo un altro critico Michail Katkov diede invece alla parola, con intenzioni polemiche nei confronti degli autori della rivista \"Il Contemporaneo\", il significato pi\u00f9 filosofico di \u00abcolui che non crede a nulla\u00bb: quando invece \u00abSe si guarda al cosmo, posti di fronte a due atteggiamenti estremi, \u00e8 pi\u00f9 facile diventare mistico che nihilista\u00bb.\nIl termine divenne popolare ad opera del drammaturgo e romanziere russo Ivan Sergeevi\u010d Turgenev con il romanzo \"Padri e figli\" 1862 dove, egualmente con intenti polemici, l'autore faceva del personaggio del giovane rivoluzionario Bazarov un \"nihilista\", un uomo \u00abche non s'inchina dinanzi a nessuna autorit\u00e0, che non presta fede a nessun principio, da qualsiasi rispetto tale principio sia circondato\u00bb, e che concentra in s\u00e9 quanto di pi\u00f9 moralmente negativo Turgenev vedeva in quella \"intelligencija\" giovanile che, pur proveniente dalla classe piccolo-borghese, rifiutava le posizioni politiche liberali e costituiva la militanza sovversiva pi\u00f9 radicale di tutta la Russia; quella stessa giovent\u00f9 che anche F\u00ebdor Dostoevskij condannava nel romanzo \"I demoni\" tracciando diverse figure di nichilisti, come quelle di Verchovenskij e Stavrogin.\nLa scelta di Turgenev era tuttavia infelice, scrisse Saltykov-\u0160\u010dedrin, perch\u00e9 erano proprio i giovani condannati da Turgenev i pi\u00f9 fermamente convinti delle proprie idee: in quel contesto il nihilismo era un \u00abvocabolo privo di senso, capace meno di qualsiasi altro di caratterizzare la giovane generazione, nella quale si poteva discernere ogni genere di \"ismi\", ma non certo il nihilismo\u00bb. Un altro redattore del \"Sovremennik\", Maksim Antonovi\u010d, recens\u00ec \"Padri e figli\", accusando Turgenev di aver falsificato la realt\u00e0.\nAl contrario, il redattore del \"Russkoe slovo\" (\u0420\u0443\u0441\u0441\u043a\u043e\u0435 \u0441\u043b\u043e\u0432\u043e, \"La parola russa\") Dmitrij Pisarev, scrivendo che Turgenev aveva descritto con esattezza la condizione spirituale dell\"intelligencija\" materialista e rivoluzionaria del suo tempo, si dichiar\u00f2 egli stesso un nichilista. Positiva era la funzione violentemente critica delle condizioni politiche e sociali della Russia svolta dalla giovent\u00f9 intellettuale, e necessaria era l'emancipazione dell'individuo, la formazione di caratteri \u00abcriticamente pensanti\u00bb.\nNietzsche.\nCon Nietzsche si determina il significato non episodico, ma centrale del nichilismo, come \u00e8 stato inteso dal pensiero contemporaneo. L'emancipazione da ogni fede metafisica viene espressa da Nietzsche nel detto \u00abDio \u00e8 morto\u00bb. Al culmine della metafisica occidentale, tutta volta a sollevare il velo dell'apparenza, l'impulso alla verit\u00e0 e all'affinamento della coscienza si trasformano nell'amaro riconoscimento dell'assenza di ogni verit\u00e0, nel tramonto di Dio. Se Dio muore non ci sono pi\u00f9 termini di paragone esterni all'esistenza per giudicare di essa. Di fronte a questo crollo valoriale \u00e8 possibile reagire in due modi profondamente differenti: in modo passivo e in modo attivo. Si subisce il nichilismo passivamente se si abbandonano le cose al loro corso, un po' adeguandosi al crollo dei valori, un po' lamentandosi di questo crollo. Il \"nichilismo passivo\" si configura quindi come chiusura nei confronti della creativit\u00e0, in quanto il nichilista passivo semplicemente si aggrappa a qualche lembo di valore ormai decrepito che ancora riesce ad acciuffare nel marasma generale.\nIn \"Der Wille zur Macht\" (\"La volont\u00e0 di potenza\", Ed. Kr\u00f6ner) Nietzsche afferma:\nNella fondamentale opera \"Cos\u00ec parl\u00f2 Zarathustra\" (1883-1885), Nietzsche raffigura la civilt\u00e0 decadente, il nichilismo e l'oltreuomo con alcune metafore. \"In primis\" quella del cammello: portatore del peso dei valori e degli idoli che si \u00e8 creato (la storia umana e la cultura) e che lo appesantiscono nel suo movimento libero e creativo, esso rappresenta una sorta di sapere storico che reprime e indebolisce la potenza e la forza dell'istinto di libert\u00e0 creativa ch'era invece presente in pi\u00f9 larga misura in figure e popolazioni che ci hanno preceduto. In secondo luogo la figura del leone, il nichilismo stesso ma anche il filosofo distruttore poich\u00e9 anch'egli immerso, pur in maniera attiva, nel processo di decadenza e quindi anch'egli figura del nichilismo, ed infine l'aurora oltre l'umano, troppo umano: l'oltreuomo che, liberatosi dalle catene della storia e alleggeritosi dei fardelli del passato che imprigionavano il gioco creativo delle sue facolt\u00e0 e dei suoi istinti primordiali, come un \"fanciullo\" gioca finalmente libero e creatore di sempre pi\u00f9 nuove possibilit\u00e0 esistenziali (\"nichilismo attivo\"), s\u00ec che la Terra diventa \"luogo di guarigione\". Il \"bambino-oltreuomo\" ha la straordinaria virt\u00f9 di mettere insieme qualit\u00e0 apparentemente inconciliabili dell'esperienza: impara a essere folle ed \u00e8 follemente saggio: sceglie liberamente la necessit\u00e0 del divenire e padroneggia la propria libert\u00e0 di creatore; \u00e8 virtuoso nelle passioni pi\u00f9 sfrenate e pratica la perversione con innocenza.\nHeidegger.\nMartin Heidegger volge la sua riflessione al problema della verit\u00e0 dell'Essere, descrivendo la sua ontologia come un possibile superamento, di quella tradizione metafisica che egli riteneva essersi definitivamente compiuta con Nietzsche.\nNella sua opera \"Il nichilismo europeo\", che nasce da una rilettura dell'opera filosofica nietzschiana, Heidegger individua nella formula nietzschiana \"Dio \u00e8 morto\" la miglior auto-definizione del nichilismo, che Heidegger analizza in maniera critica.\nAlla riflessione sul tema del nichilismo oltre a questo testo, Heidegger dedicher\u00e0 altri scritti tra cui:\nSecondo Karl L\u00f6with (1897-1973), uno dei maggiori allievi di Heidegger, mentre Nietzsche con la dottrina dell'\"eterno ritorno\" aveva pensato il nichilismo come principio filosofico, Heidegger, invece, pensa il principio filosofico come nichilismo.\nNichilismo e tecnica.\nVa infine ricordato il profondo nesso tra nichilismo e tecnica (nel senso di \"perizia\", \"saper fare\", \"saper operare\") come viene sviluppato nella riflessione di Heidegger. Il nichilismo \u00e8 infatti il punto culminante e definitivo della metafisica occidentale che ha segnato \u00abl'oblio del problema del senso dell'essere\u00bb che \u00e8 stato sostituito dalla scienza con l'ente, dalla tecnica rivalutato per la sua utilizzabilit\u00e0.\nNel 1953, Heidegger pone la domanda circa l'essenza della tecnica moderna: l'uomo di oggi esperisce la verit\u00e0 dell'Essere sotto forma di tecnica, ma l'essenza pi\u00f9 profonda della tecnica non \u00e8 nulla di tecnico (M. Heidegger, \"La questione della tecnica\"), ma appartiene all'ambito dell'arte. \nInfatti l'antico concetto greco di \u03c4\u03ad\u03c7\u03bd\u03b7 (\"t\u00e9chne\") in origine era usato per indicare una prerogativa divina di cui era stato fatto dono agli uomini per sopperire alla loro intrinseca debolezza. Secondo questa concezione il concetto di \"t\u00e9chne\" per esempio diventa centrale nella filosofia socratico-platonica. Da Socrate infatti, si origina la tesi secondo cui la virt\u00f9 \u00e8 una scienza e il compito del filosofo \u00e8 quello di indagare la possibilit\u00e0 di un sapere tecnico, pratico, nel campo della morale e della politica. Anche nei \"Dialoghi\" di Platone, e in particolare negli scritti giovanili, le tecniche vengono additate come modello di conoscenza scientifica per eccellenza:\nLa tecnica circoscrive in modo chiaro e riconoscibile il proprio oggetto, ed \u00e8 perci\u00f2 il modello epistemologico a cui si rif\u00e0 anche il filosofo. Ci\u00f2 diventa ancora pi\u00f9 evidente nella contrapposizione della filosofia alla poesia e alla retorica, le quali invece non sono in grado di definire il loro oggetto.\nSpostandoci nell'epoca contemporanea, in ottica fine ottocentesca, la tecnica costituisce l'esito necessario della conoscenza, quando questa si sia liberata dalle pastoie della metafisica o della religione. Per questo in Nietzsche, la \"morte di Dio\" apre l'epoca del nichilismo attivo, dove l'umanit\u00e0 utilizzer\u00e0 consapevolmente le forze della Terra in direzione del dominio sulle cose. Ma anche questa dichiarata sovversione di tutti i valori tradizionali non \u00e8 altro che l'aspetto pi\u00f9 caratteristico del pensiero nichilista giunto alla \u00abvigilia della notte\u00bb del pensiero occidentale, in cui la volont\u00e0 di potenza dell'uomo diventa fine a se stessa, un \"volere il volere\" (\"Wille zum Willen\").\nSeverino.\nScrive Emanuele Severino che la moderna visione del nichilismo \u00e8 erratamente basata sul concetto di ente che nasce dal nulla, esiste, per poi ritornare nel nulla.\nVattimo.\nContro nuovi e possibili irrigidimenti metafisici (\"non sono pi\u00f9 concepibili princ\u00ecpi immutabili\") si esprime il filosofo italiano Gianni Vattimo che critica il \"nichilismo negativo\", che si ostina a propugnare l'idea di un fondamento (una verit\u00e0, un valore, un'idea) naturale:\nEgli affida un compito politico alla tradizione della Sinistra:\nAltri filosofi e pensatori.\nCon le parole del filosofo Pier Paolo Ottonello (n. 1941) possiamo affermare:\nIn un significato pi\u00f9 comune, il nichilismo \u00e8 una concezione delle cose in base alla quale la realt\u00e0 sarebbe inesorabilmente destinata a declinare nel nulla, ovvero, dal punto di vista etico, sarebbe indeterminabile o assente una finalit\u00e0 ultima che orienti il corso delle cose e la vita dell'uomo. Dato che questi \u00e8 limitato e sperimenta ogni giorno questo limite nella morte e nelle sue dolorose anticipazioni, allora egli pu\u00f2 essere spinto a considerare - al di l\u00e0 di quanto ne sia cosciente - che il niente sia il vero senso dell'essere. L'affermazione nichilista nega pertanto, in questo senso, vera consistenza alla realt\u00e0 e di conseguenza esclude che l'uomo possa fare esperienza della verit\u00e0 in quanto tale, considerata come oggettiva e universale.\nPer Sergio Givone, se da una parte il \"nichilismo metafisico\" afferma che il mondo non ha senso (perch\u00e9 la morte \u00e8 l'orrore che tutto annienta) e termina cos\u00ec in un assurdo, dall'altra il nichilismo dei nostri giorni \u00e8 pi\u00f9 tranquillizzante e consolatorio: predica l'accettazione da parte dell'uomo della propria condizione e l'inutilit\u00e0 delle speranze che sono fuori dalla sua portata.\nInvece Wilhelm Weischedel, filosofo tedesco del Novecento, ha elaborato una teologia filosofica nell'et\u00e0 del nichilismo.\nLeonardo Vittorio Arena propone la sua \"visione/non visione\" del nonsense attraverso un nichilismo costruttivo, ispirandosi a concezioni filosofiche dell'Occidente, come quelle di Nietzsche e Wittgenstein, e dell'Oriente, come quelle del Buddhismo Ch\u00e1n/Zen e del taoismo di Zhu\u0101ngz\u01d0, in due sue opere: \"Nonsense o il senso della vita\" e \"Note ai margini del nulla\".\nAltri pensatori e scrittori che hanno trattato il nichilismo a vario titolo sono Giacomo Leopardi, Emil Cioran, Umberto Galimberti, Sigmund Freud, Michel Onfray, il Marchese de Sade, Jean-Paul Sartre, Philipp Mainl\u00e4nder, Eduard von Hartmann, Albert Camus, Manlio Sgalambro, Morris Lorenzo Ghezzi, Guido Ceronetti, Max Stirner (\"L'Unico e la sua propriet\u00e0\"), Oswald Spengler, Ernst J\u00fcnger, Howard Phillips Lovecraft, Ayn Rand, Louis-Ferdinand C\u00e9line e l'\"allegorismo vuoto\" di Franz Kafka. \nForme di nichilismo.\nIl nichilismo in s\u00e9 pu\u00f2 essere suddiviso secondo diverse definizioni e la loro ricorrenza \u00e8 utile a descrivere posizioni filosofiche che sono tra loro indipendenti e sconnesse, seppur talvolta \u00e8 possibile una correlazione o una consequenzialit\u00e0 tra l'una e l'altra.\nNichilismo metafisico.\nIl nichilismo metafisico \u00e8 una teoria filosofica secondo cui \"\u00e8 possibile\" che non esistano realt\u00e0 oggettive nella loro totalit\u00e0, o pi\u00f9 teoricamente, si ritiene che vi sia un mondo ipotetico in cui queste non esistano; o al pi\u00f9 che non possano esistere realt\u00e0 oggettive \"concrete\"; perci\u00f2 se ogni parola possibile contiene degli oggetti, ce n'\u00e8 alla fine almeno una che contiene enti astratti.\nUna forma estrema nel nichilismo metafisico \u00e8 comunemente definita come la credenza per cui non esiste nessun componente di un mondo auto-sufficiente. Un modo per interpretare una simile affermazione pu\u00f2 essere: \u00ab\u00c8 impossibile distinguere l'esistenza dalla non-esistenza, poich\u00e9 questi due concetti non hanno delle caratteristiche oggettive definite, e un fondamento di verit\u00e0 che un'affermazione pu\u00f2 possedere, in modo da trovare una differenza tra i due.\u00bb Se non esiste qualcosa che pu\u00f2 discendere il significato di \"esistenza\" dalla sua negazione, il concetto di esistenza non ha alcun significato; o in altre parole, non esiste alcun valore intrinseco. Il termine \"significato\" in questo senso \u00e8 usato per affermare che come l'esistenza non possiede un alto livello di \"realt\u00e0\", l'esistenza in s\u00e9 non significa nulla. Si potrebbe dire che questa credenza, unita insieme al nichilismo epistemologico, darebbe come risultato l'idea che nulla pu\u00f2 essere definito come reale o vero, poich\u00e9 questi parametri non esistono.\nNichilismo epistemologico.\nLa forma epistemologica del nichilismo pu\u00f2 essere vista come un'estremizzazione dello scetticismo, in cui ogni forma di conoscenza o sapere \u00e8 negata. Alan Pratt definisce il nichilismo come\nNichilismo mereologico.\nIl nichilismo mereologico (altres\u00ec detto nichilismo compositivo) \u00e8 la posizione secondo cui non esistono enti con identit\u00e0 proprie (non solo nello spazio, ma anche nel tempo), ma enti sprovvisti di identit\u00e0 - detti anche \"blocchi da costruzione\" - e che il mondo come lo percepiamo e lo sperimentiamo, in cui crediamo vi siano questi enti dotati di identit\u00e0, \u00e8 solo un prodotto della fallacia delle percezioni umane.\nNichilismo esistenziale.\nIl nichilismo esistenziale \u00e8 la credenza per cui la vita non possiede alcun valore o senso intrinseco. Tale filosofia asserisce che l'uomo \u00e8 l'attore del suo farsi nel mondo, il responsabile di ogni sua azione ed il costruttore di ogni suo scopo o significato, che non v'\u00e8 in principio.\nL'inesistenza del senso della vita \u00e8 stato un problema largamente trattato dalla scuola filosofica dell'esistenzialismo.\n\u00c8 da sottolineare come sia assolutamente indipendente il pensiero dell'ateismo da quello del nichilismo esistenziale (che infatti nega l'esistenza di un senso, non di Dio).\nNichilismo morale.\nIl nichilismo morale, noto anche come nichilismo etico, \u00e8 una posizione metaetica che sostiene l'inesistenza della moralit\u00e0 come realt\u00e0 oggettiva; perci\u00f2 non vi \u00e8 azione che sia necessariamente preferibile a un'altra. Per esempio, un nichilista morale potrebbe affermare che l'uccidere una persona, per una qualsiasi ragione, non \u00e8 inerentemente n\u00e9 giusto n\u00e9 sbagliato.\nAltri nichilisti potrebbero addirittura dire che non vi \u00e8 alcuna moralit\u00e0, e se questa esiste, \u00e8 un'invenzione umana e quindi una costruzione artificiale, nella quale ciascun senso \u00e8 relativo a seconda delle diverse possibili conseguenze. Ad esempio, se qualcuno uccide una persona, un nichilista potrebbe sostenere che uccidere non sia per forza sbagliato, indipendentemente dai nostri principi morali: \u00e8 tale solo perch\u00e9 la moralit\u00e0 \u00e8 costruita come una dicotomia rudimentale, in cui viene affermato che una cosa negativa ha un peso ben pi\u00f9 grave di un qualcosa definito come positivo: come risultato, uccidere qualcuno \u00e8 sbagliato perch\u00e9 non si lascia la possibilit\u00e0 a questo di vivere, al cui vivere \u00e8 arbitrariamente conferito un senso positivo. In questo modo, un nichilista morale crede che tutte le dichiarazioni etiche siano false.\nNichilismo politico.\nIl nichilismo politico \u00e8 una branca che segue i punti caratteristici della filosofia nichilista, come il rifiuto di istituzioni non-razionalizzate o non-provate, nella fattispecie, le pi\u00f9 importanti strutture sociali e politiche, come il governo, la famiglia e le leggi. Il movimento nichilista espose una dottrina simile nel diciannovesimo secolo in Russia. Il nichilismo politico \u00e8 una corrente di pensiero assai differente dalle forme di nichilismo, ed \u00e8 spesso considerata pi\u00f9 come una forma di utilitarismo. Un'analisi influente sul nichilismo politico ci \u00e8 stata presentata da Leo Strauss.\nRiferimenti culturali.\nArte contemporanea.\nIl termine Dada \u00e8 stato per la prima volta usato da Tristan Tzara nel 1916. Il movimento, che dur\u00f2 dal 1916 al 1922, sorse durante la prima guerra mondiale, un evento che fu d'influenza culturale per gli artisti del periodo. Il movimento Dada \u00e8 nato a Zurigo, in Svizzera \u2013 inizialmente conosciuto sotto il nome di \"Niederdorf\" o \"Niederd\u00f6rfli\" \u2013 al Caf\u00e9 Voltaire. I Dadaisti affermano che il Dada non fu un movimento artistico, ma una forma di anti-arte, nella quale spesso si utilizzavano oggetti qualsiasi trovati casualmente, elaborati, decontestualizzati e modificati, per poi essere uniti in un'opera unica. Il concetto di anti-arte \u00e8 nato per affrontare la sensazione di vuoto che si venne a creare dopo la guerra. Questa tendenza a svalutare l'arte ha portato molti a concepire il Dadaismo come un movimento nichilista. I soliti artisti Dada davano alle proprie creazioni un significato di loro invenzione per interpretarle ed \u00e8 cos\u00ec difficile classificarle insieme ad altre manifestazioni artistiche contemporanee. Perci\u00f2, proprio a causa di questa ambiguit\u00e0, \u00e8 stato definito come un \"modus vivendi\" nichilista.\nTra il Ventesimo e Ventunesimo secolo l'arte visiva manifesta sempre pi\u00f9 accentuate istanze nichilistiche. Asseconda, per esempio, la propensione della cultura contemporanea a ridurre il reale al virtuale, al simulacro senza pi\u00f9 referente. Nei casi pi\u00f9 radicali, appare come \u00abun'ARTE SENZA FINE, senza capo n\u00e9 coda, in cui, letteralmente, non si distingue pi\u00f9 niente, se non il furore ritmologico\u00bb. Jean Baudrillard giudica come massimo rappresentante di questa tendenza Andy Warhol le cui immagini sono \u00abun'esaltazione della potenza del segno che, perso ogni significato naturale, risplende nel vuoto con tutta la sua luce artificiale\u00bb.\nIn altre sue manifestazioni, l'arte contemporanea tende a esprimere una vera e propria teoria visiva della coincidenza di essere e di non-essere, di vita e di morte, ovvero una sorta di metafisica nichilistica per immagini. L'artista Gino De Dominicis, a partire dagli anni Settanta del Novecento, teorizza che, fino a quando gli uomini non saranno in grado di rendersi immortali, essi non esisteranno veramente, essendo solo verifiche di possibilit\u00e0 di esistenza. Altri, come Maurizio Cattelan e Damien Hirst, esplicitano, con le loro opere, la rassegnazione dell'uomo contemporaneo occidentale di fronte alla intrascendibilit\u00e0 della morte in quanto evento definitivo, con tutto il portato di insensatezza che ne deriva.\nPer Cattelan \u00e8 centrale che \u00abnoi siamo forse le uniche creature intimamente consapevoli del fatto che dovranno morire, anche quando la morte non \u00e8 imminente\u00bb.\nPer Hirst \u00abSi riduce tutto alla morte. Voglio dire, stiamo morendo. \u00c8 una carneficina (...). Che stiamo facendo, moriamo? \u00c8 delizioso, \u00e8 bellissimo, \u00e8 favoloso. (...). La forza motrice, la roba in cui viviamo, si decompone. E le cose in decomposizione sono coloratissime, \u00e8 incredibile, a qualsiasi livello. E stiamo morendo. Non ha senso\u00bb.\nCattelan e Hirst comunicano questo sentimento di impermanenza attraverso diversi espedienti semantico-stilistici. In particolare, con opere che presentano animali mentre esprimono la loro vitalit\u00e0 al massimo grado pur essendo palesemente morti, come quelli conservati in teche ripiene di formaldeide da Damien Hirst - ad esempio \"The Physical Impossibility of Death in the Mind of Someone Living\" del 1991, con il corpo di un vero squalo tigre dalle fauci spalancate come se fosse in procinto di aggredire una preda - oppure come quelli che, nelle installazioni di Maurizio Cattelan, appaiono pieni di vita - il cagnolino scodinzolante che porta il giornale al padrone (\"Pluto\", 1998), il gatto che arcua la schiena in segno di difesa (\"Felix\", 2001) - ma in forma di scheletri, dunque come se, da vivi, fossero gi\u00e0 morti.\nLetteratura.\nIl nichilismo contrassegna in modo particolare la letteratura russa: \u00e8 infatti la tematica principale del capolavoro russo \"Padri e figli\" di Ivan Turgenev, analizzato nella sua accezione ateistica, materialistica, positivistica e rivoluzionaria; una tematica che verr\u00e0 ripresa, approfondita, criticata dalla letteratura russa degli anni Sessanta del XIX secolo in maniera estensiva. Non a caso l'opera scaten\u00f2 diverse polemiche in Russia, e non solo, che costrinsero Turgenev a dare spiegazioni e, di fatto, a diradare la sua attivit\u00e0 letteraria.\nAnton \u010cechov ha realizzato un ritratto del nichilismo nel suo romanzo \"Tre sorelle\". La ricorrente locuzione \"che cosa importa\" o altre varianti simili \u00e8 spesso pronunciata da molti dei personaggi di fronte a determinati eventi; la significanza di alcuni di questi eventi suggerisce una sottoscrizione al nichilismo come una forma di copiatura psicologica. Il nichilismo cio\u00e8 viene assunto da alcuni protagonisti pi\u00f9 come un atteggiamento d'imitazione esteriore che come una riflessa convinzione.\nNella \"graphic novel\" dei \"Watchmen\", il personaggio Edward Blake/Il Comico dimostra di essere, e viene presentato, come un nichilista, sia moralmente che politicamente, con la sua disinvoltura nel commettere apertamente un omicidio solo per dimostrare una mancanza di nerbo e midollo negli umani (affermando che il Dr. Manhattan l'avrebbe potuto fermare in ogni momento, ma ha deciso di non farlo) Anche il Dr. Manhattan \u00e8 dipinto come una personalit\u00e0 nichilista su scala cosmica, affermando che se la Terra fosse distrutta e tutta la vita su di essa sradicata, l'universo non ci farebbe caso.\nNella novella \"La rivolta di Atlante\", Ayn Rand condanna assai aggressivamente il nichilismo, partendo proprio dalle posizioni di Nietzsche, ne rovescia gran parte, affermando che alcuni valori (come la libert\u00e0 e l'individualismo) sono necessari e innegabili. Tuttavia la stessa Rand \u00e8 stata talvolta accusata appunto di nichilismo.\nL'ideologia dello scrittore francese Marchese de Sade \u00e8 stata spesso definita come un esempio di nichilismo, cos\u00ec come uno scrittore fortemente nichilista \u00e8 un altro francese, Louis-Ferdinand C\u00e9line: il suo \"Viaggio\" \u00e8 considerato uno dei libri pi\u00f9 cupi e nichilisti mai scritti.\nMusica e teatro.\nNel dramma \"\" di Victorien Sardou (1882), trasposto in opera da Umberto Giordano (1898), il nichilismo politico russo \u00e8 parte integrante nella creazione degli equivoci che porteranno al dramma. Il Conte Loris Ipanoff viene accusato di essere un nichilista e di avere avuto un movente politico per l'omicidio del capitano Vladimir Yariskin, promesso sposo della protagonista, la principessa Fedora Romazoff.\nNel terzo atto dell'opera di \u0160ostakovi\u010d \"Lady Macbeth del Distretto di Mcensk\", vi \u00e8 un nichilista tormentato dalla Polizia Russa.\nNell'articolo del 2007, il \"The Guardian\" fece presente \"...nell'estate del 1977, ...la spavalderia nichilista del punk \u00e8 stata una delle cose pi\u00f9 devastanti in Gran Bretagna.\" La canzone dei Sex Pistols \"God Save The Queen\", con la sua strofa \"no future\" (\"nessun futuro\"), divenne presto uno slogan per la giovent\u00f9 disoccupata e disagiata durante gli ultimi anni '70.\nIn particolare, il \"black metal\", il \"death metal\" e il \"grindcore\" sono tre generi musicali che hanno spesso enfatizzato su tematiche nichilistiche.\nIl nichilismo \u00e8 anche una tematica spesso affrontata dal trapper statunitense Ghostemane, in particolare nella canzone \"Nihil\", contenuta nell'album N/O/I/S/E.\nL'album dei Nine Inch Nails, \"The Downward Spiral\", ruota attorno a svariati concetti a sfondo nichilista, con un Trent Reznor narrante che intona strofe anti-establishment contro la societ\u00e0 e la religione (con strofe come \"God is dead/ And no one cares/ If there is a Hell/ I'll see you there\" [\"Dio \u00e8 morto, a nessuno importa. Se esiste un inferno, ti vedr\u00f2 l\u00ec\"]).\nIl nichilismo si pu\u00f2 anche ritrovare in alcune opere di \"gangsta rap\", sotto forma di un vero e proprio codice, anche se non sempre.\n\"Nihilism\" \u00e8 anche il nome di una canzone dei Rancid, presente nel loro album \"Let's Go\".\n\"Nichilismo\" \u00e8 il nome di una traccia del \"rapper\" italiano Mezzosangue, presente nell'album \"Soul of a Supertramp\" uscito nel 2015.\nCinema.\nIl personaggio di John Morlar presente nel romanzo del 1973 di Peter Van Greenaway, \"Il tocco della medusa\", cos\u00ec come nella sua rispettiva riproposizione cinematografica, mostra di avere una visione nichilista della vita, allo stesso modo del \"marine\" Animal presente nel film di Stanley Kubrick \"Full Metal Jacket\", e di O-Dog nel film del \"Nella giungla di cemento\" di Allen &amp; Albert Hughes.\nTre degli antagonisti del film del 1998 \"Il grande Lebowski\" sono esplicitamente chiamati e descritti i \"nichilisti\", cos\u00ec come ironici e nichilisti sono diversi personaggi di Woody Allen.\nNel film \"Matrix\" la personalit\u00e0 di Thomas A. Anderson (Neo) si presenta come un'incarnazione vivente del trattato di Jean Baudrillard, \"Simulacre et Simulation\": lo stesso libro \u00e8 sotto forma di file nel suo PC, ed egli stesso in esso conserva dei dati informatici da contrabbando nella sezione \"Sul Nichilismo\".\nIl film di Lars Von Trier \"Dogville\" ha una possibile chiave di lettura nichilista.\nTelevisione.\nThomas Hibbs (Baylor University), ha affermato che la \"sitcom\" \"Seinfeld\" \u00e8 una manifestazione di nichilismo in ambito televisivo. Il tema principale della \"sitcom\" \u00e8 quello di essere uno \"\"show\" sul nulla\". La maggior parte degli episodi sono soliti concentrarsi su fatti minuziosi o di bassa rilevanza. La visione esistenziale che \"Seinfeld\" propone \u00e8 molto probabilmente assimilabile a una filosofia nichilista, basandosi sull'idea che la vita \u00e8 senza uno scopo, da cui sorge un senso dell'assurdo che caratterizza con un tono ironico e umoristico lo stesso \"show\".\nIl personaggio di Gregory House di \"Dr. House - Medical Division\" \u00e8 cinico e nichilista.\nAnche alcuni \"sketch\" del comico Bill Hicks sono considerabili nichilisti.\nLa prima stagione della celebre serie antologica \"True Detective\" \u00e8 intrisa di filosofia nichilista, oltre che pessimista e antinatalista.\nNell\u2019anime Bleach, tratto dall\u2019omonimo manga, il quarto Espada, Ulquiorra, rappresenta l\u2019aspetto nichilista della morte.\nScienza.\nIl fisico Lawrence Krauss ha analizzato dal punto di vista della divulgazione scientifica e filosofica, le implicazioni per l'essere umano del concetto di nulla in fisica, nel suo libro \"L'universo dal nulla\", tentando di rispondere alla domanda di Leibniz, concludendo che non esista un vero nulla ma solo il vuoto e che questo non debba tradursi in una mancanza nichilistica di senso dell'attuale vita umana.\nVideogiochi.\nKefka Palazzo, antagonista di \"Final Fantasy VI\" e uno dei cattivi pi\u00f9 celebri del mondo videoludico, \u00e8 un crudele, spietato e disumano generale dell'Impero Gestahliano, il cui unico piacere nella vita deriva dal causare morte e distruzione ovunque, in quanto non prova alcun riguardo per l'esistenza altrui. Inizialmente si tratta di pura misantropia, ma dopo aver ottenuto poteri divini e aver devastato l'intero mondo, Kefka dimostra di avere anche una visione nichilista della vita, che lo porta ad amare e apprezzare soltanto la morte e la sofferenza delle sue vittime. Egli disprezza infatti la vita, i sogni e le speranze, e trae gioia e piacere dalla miseria dell'umanit\u00e0.\nAltri celebri nichilisti nel panorama dei videogiochi sono Albert Wesker, personaggio della serie \"Resident Evil\", Psycho Mantis, boss del videogioco \"Metal Gear Solid\" e Lavos, antagonista principale di \"Chrono Trigger\".\nSi potrebbe rintracciare, nella saga di \"Assassin's Creed\", una forma di nietzschanesimo nell'ideologia degli Assassini a partire dal motto \"Nulla \u00e8 reale, tutto \u00e8 lecito\". Premettiamo che gli Assassini, un Ordine le cui origini risalgono alla notte dei tempi, sono un'organizzazione segreta diffusa in tutto il mondo e votata a preservare il diritto dell'umanit\u00e0 al libero arbitrio. La loro ideologia \u00e8 fondata sulla convinzione che solo l'autodeterminazione pu\u00f2 condurre al miglioramento della razza umana attraverso la crescita dell'individuo, permettendo cos\u00ec la nascita di nuove idee e innovazioni. Al contrario i Templari, la fazione nemica, intendono sottrarre agli uomini il libero arbitrio. Tornando al motto dell'Ordine, ne possiamo ascoltare la spiegazione pi\u00f9 esaustiva nell'episodio \"Assassin's Creed Revelations\", ovvero quando Ezio Auditore visitava la roccaforte di Masyaf assieme a Sofia Sartor:\nAnche nella serie principale dei videogiochi Pok\u00e9mon, \u00e8 possibile ritrovare tracce di ideologia nichilista nell\u2019antagonista dei giochi di 4\u00aa generazione, Pok\u00e8mon Diamante, Pok\u00e8mon Perla e Pok\u00e8mon Platino, Cyrus.\n\u00c8 il capo del Team Galassia una organizzazione criminale che intende creare un nuovo universo dove non ci siano emozioni, e in una chiave di lettura si pu\u00f2 distinguere la componente antropologica da quella metafisica, nel momento in cui riesce nel suo intento ma si ritrova in un mondo vuoto, privo di forme, dove ogni cosa \u00e8."}
{"id": "111428", "revid": "834", "url": "https://it.wikipedia.org/wiki?curid=111428", "title": "Hollywood walk of fame", "text": ""}
{"id": "111430", "revid": "287204", "url": "https://it.wikipedia.org/wiki?curid=111430", "title": "Scheat", "text": "Scheat (\u03b2 Peg / \u03b2 Pegasi / Beta Pegasi) \u00e8 la seconda stella pi\u00f9 brillante della costellazione di Pegaso, dopo Enif. Il suo nome proprio deriva dall'arabo e significa \"stinco\". Probabilmente esso non ha nulla a che fare con la costellazione di Pegaso e si riferisce a qualche altra figura mitologica, di cui non abbiamo pi\u00f9 memoria. \u00c8 chiamata a volte anche \"Sheat Alpheras\" o \"Seat Alpheras\" (\"Alpheras\" deriva dall'arabo \"Al Faras\" significante \"Il Cavallo\") e \"Menkib\" da \"Mankib al Faras\", che significa la \"spalla del Cavallo\". Questi due nomi propri fanno riferimento alla figura mitologica del cavallo alato Pegaso.\nOsservazione.\nBrillando alla magnitudine apparente di +2,42, Scheat \u00e8 poco meno luminosa di Enif, che invece splende alla magnitudine di +2,38. Assieme a Markab, Algenib e Alpheratz fa parte dell'asterismo noto come Quadrato di Pegaso, uno dei pi\u00f9 facilmente riconoscibili dell'emisfero boreale, essendo formato da quattro stelle di seconda magnitudine e non avendo al suo interno stelle luminose. Scheat occupa l'angolo nord-ovest del Quadrato essendo a nord di Markab e a ovest di Alpheratz.\nPosta 28\u00b0 sopra l'equatore celeste, Scheat \u00e8 una stella dell'emisfero boreale. Nonostante ci\u00f2, ha buone possibilit\u00e0 di essere osservata anche nell'emisfero australe, essendo invisibile solo in Antartide. Tuttavia essa apparir\u00e0 molto bassa all'orizzonte nord nelle regioni meridionali del Sud America, in Sudafrica e in Nuova Zelanda. D'altra parte essa sar\u00e0 circumpolare oltre il 68\u00ba parallelo nord, cio\u00e8 oltre il Circolo polare artico.\nCaratteristiche.\nScheat \u00e8 una stella di classe spettrale M2,5, cio\u00e8 \u00e8 decisamente meno calda del Sole. La sua temperatura superficiale \u00e8 infatti 3.700 K, contro i circa 5.800 K del Sole. Tale temperatura conferisce a Scheat un colore rosso. La sua temperatura non impedisce a questa stella di essere intrinsecamente molto luminosa: infatti, essendo posta a circa 200 anni luce, possiamo calcolare, data la sua luminosit\u00e0 apparente, una luminosit\u00e0 nel visibile 340 volte superiore a quella del Sole. Tuttavia stelle poco calde, come Scheat, emettono molta radiazione nell'infrarosso. Una volta che anche questa sia presa in considerazione, la luminosit\u00e0 di Scheat sale a 1.500 volte quella del Sole.\nPoich\u00e9 secondo la legge di Stefan-Boltzmann, la radiazione emessa da un corpo \u00e8, con qualche approssimazione, proporzionale alla quarta potenza della sua temperatura, una luminosit\u00e0 intrinseca cos\u00ec elevata da parte di una stella non particolarmente calda si spiega solo mediante una grande superficie radiante. Ci\u00f2 significa che il raggio di Scheat deve essere molto grande. In effetti questo astro \u00e8 abbastanza vicino e abbastanza grande da permettere misure dirette del suo diametro, che \u00e8 risultato essere 15 mas. A una distanza di 200 anni luce, questo angolo risulta corrispondere a un diametro di 133 milioni di km, cio\u00e8 95 volte quello solare. Se Scheat fosse posta al centro del Sistema solare, Venere si troverebbe solo una trentina di milioni di km dalla sua superficie contro i circa 100 milioni di km che distanziano Venere dalla superficie del Sole. Mercurio sarebbe invece inglobato nella stella.\nCome le sue dimensioni testimoniano, Scheat \u00e8 una stella gigante. In particolare, vista la sua grande luminosit\u00e0, essa si trova a met\u00e0 strada fra le stelle giganti e le giganti brillanti, cio\u00e8 fra le classi MMK II e III.\nIn rapporto al Sole, Scheat perde massa tramite il suo vento stellare a ritmi elevatissimi: essa perde infatti ogni anno circa 10 miliardesimi di massa solare, ossia pi\u00f9 o meno 1 milione di volte la massa che il Sole perde tramite il vento solare. Tuttavia, solitamente le stelle giganti perdono massa tramite il loro vento stellare a ritmi ancora pi\u00f9 elevati di quanto non faccia Scheat: ad esempio Betelgeuse perde ogni anno una massa 10-100 volte maggiore di quella di Scheat. Il vento stellare espulso da Scheat \u00e8 abbastanza lento (5\u00a0km/s) e ha formato intorno alla stella una shell di gas e polveri che si estende per almeno 2 miliardi di km oltre la superficie della stella. In raffronto con il vento stellare emesso da altre stelle giganti, quello di Scheat \u00e8 considerevolmente pi\u00f9 ricco di ferro e calcio.\nNata 100-200 milioni di anni fa come una stella di classe spettrale B, avente una massa di circa 6 M\u2609, Scheat ha raggiunto un avanzato stadio della sua evoluzione: ha gi\u00e0 esaurito l'idrogeno presente nel suo nucleo, uscendo in tal modo dalla sequenza principale. Il suo destino futuro \u00e8 quello di aumentare progressivamente la sua instabilit\u00e0, cosa che alla fine le far\u00e0 perdere i suoi strati superficiali, che lasceranno scoperto il nucleo inerte di carbonio e ossigeno. In tal modo essa diventer\u00e0 una nana bianca.\nVariabilit\u00e0.\nScheat \u00e8 una stella variabile irregolare lenta. Queste variabili manifestano una periodicit\u00e0 inesistente o fortemente irregolare. Si tratta solitamente di giganti o supergiganti di classe spettrale K o M. In particolare Scheat fa parte della sottoclasse LB di questo tipo di variabili: le stelle di questa sottoclasse sono di solito delle stelle giganti, mentre la sottoclasse LC \u00e8 riservata alle supergiganti. Un altro esempio di stella variabile irregolare lenta di classe LB \u00e8 Aldebaran.\nScheat varia la sua luminosit\u00e0 fra la magnitudine +2,31 e quella +2,74 in modo irregolare e non prevedibile. Le variazioni sono dovute a pulsazioni della stella, che si espande e contrae."}
{"id": "111431", "revid": "400694", "url": "https://it.wikipedia.org/wiki?curid=111431", "title": "Kathryn Bigelow", "text": "\u00c8 stata la quarta donna nominata e la prima donna a vincere il premio Oscar al miglior regista, riconoscimento ottenuto nel 2010 per aver diretto e prodotto il film \"The Hurt Locker,\" ottenendo anche il premio Oscar al miglior film per il medesimo. Nel 2013 riceve un'ulteriore candidatura come produttrice per il film \"Zero Dark Thirty\".\nBiografia.\nNata in California, dopo gli studi d'arte, durante gli anni settanta si trasfer\u00ec a New York e frequent\u00f2 gli ambienti delle avanguardie prima di dedicarsi al cinema. Nel 1978 gir\u00f2 il suo primo film, il cortometraggio \"Set-Up\", subito accolto con interesse dai festival statunitensi ed europei. L'anno successivo si laure\u00f2 alla Columbia's Film School e divenne membro del gruppo culturale inglese di avanguardia Art and Language. L'esordio nel lungometraggio avvenne per\u00f2 qualche anno pi\u00f9 tardi con \"The Loveless\" (1983), ambientato tra i \"bikers\" (i motociclisti) della provincia americana degli anni cinquanta.\nIl desiderio di uscire dai limiti delle produzioni indipendenti e di raggiungere un pubblico pi\u00f9 vasto indusse la Bigelow a tentare la strada delle major hollywoodiane, ma fu solo nel 1987 che riusc\u00ec a portare a termine il secondo lungometraggio, \"Il buio si avvicina\", atipico horror contemporaneo dalle sfumature \"esistenziali\". I positivi riscontri ottenuti dal film non contribuirono tuttavia ad agevolare la realizzazione dei progetti successivi: l'uscita di \"Blue Steel - Bersaglio mortale\" (1990), un thriller imperniato sulla figura di una donna-poliziotto (interpretata da Jamie Lee Curtis), si deve in gran parte all'interessamento e alla coproduzione di Oliver Stone.\nA proprio agio con i ritmi e le cadenze del film d'azione, nel 1991 colse il suo primo successo con \"Point Break - Punto di rottura\", vicenda ad alta tensione a base di inseguimenti e rapine in banca, con i giovani Keanu Reeves e Patrick Swayze; il film, ambientato fra i surfisti della California, divenne rapidamente un \"cult movie\" e oggi \u00e8 considerato uno dei film iconici degli anni 90. Dopo aver firmato, ancora su proposta di Stone, un episodio della miniserie televisiva \"Wild Palms\" (1993), la cineasta californiana diresse un altro thriller, questa volta co-sceneggiato e coprodotto dall'ex marito James Cameron, il visionario \"Strange Days\" (1995), un avvincente noir distopico non privo di contenuti morali e metaforici. Dopo una lunga pausa, la Bigelow \u00e8 tornata dietro alla macchina da presa per girare \"Il mistero dell'acqua\" (2000), insolita e raffinata pellicola interpretata da Sean Penn ed Elizabeth Hurley, seguita da \"K-19\" (\"K-19: The Widowmaker\", 2002), costoso film indipendente che ricostruisce le sfortunate vicende del sottomarino sovietico K-19, avvenute nel 1961, e interpretato da Harrison Ford e Liam Neeson.\nNel 2006 ha diretto il cortometraggio pubblicitario \"Mission: zero\" per la Pirelli, con protagonista Uma Thurman.\nDue anni dopo dirige \"The Hurt Locker\", un film bellico ambientato durante la guerra in Iraq che segue le vicende quotidiane di un gruppo di militari statunitensi. Inizialmente poco considerato, nel corso del 2009 \"The Hurt Locker\" si \u00e8 rivelato un grande successo di critica, ottenendo numerosi riconoscimenti. Agli Oscar 2010, su nove candidature il film riceve sei premi: miglior film, miglior sceneggiatura originale, miglior montaggio sonoro, miglior sonoro, miglior montaggio e miglior regia, rendendo la Bigelow la prima donna in assoluto, in ottant'anni di storia del premio, ad ottenere questo riconoscimento. Il film vince anche moltissimi altri premi, tra cui quello della Directors Guild of America, il BAFTA, il Satellite Award, oltre che una candidatura al Leone d'oro di Venezia. \nNel 2012 gira un altro film di ambientazione militare, \"Zero Dark Thirty\", sull'operazione militare americana che port\u00f2 all'individuazione e all'uccisione di Osama Bin Laden nel 2011. Il film ottenne un buon successo di critica ricevendo cinque nomination agli Oscar 2013 e vari premi e nomination ai BAFTA, ai Golden Globe e ai Satellite Award.\nDopo una pausa di cinque anni, la regista torna sugli schermi nel 2017 con \"Detroit\", incentrato sui violenti scontri avvenuti nella metropoli americana nel luglio 1967.\nVita privata.\nDal 1989 al 1991 \u00e8 stata sposata con il regista James Cameron.\nOccasionalmente \u00e8 anche pittrice."}
{"id": "111433", "revid": "1953843", "url": "https://it.wikipedia.org/wiki?curid=111433", "title": "Equazione di stato dei gas perfetti", "text": "L'equazione di stato dei gas perfetti (o ideali), nota anche come legge dei gas perfetti, descrive le condizioni fisiche di un \"gas perfetto\" o di un gas \"ideale\", correlandone le funzioni di stato. Venne formulata nel 1834 da \u00c9mile Clapeyron. La sua forma pi\u00f9 semplice ed elegante \u00e8:\ndove le variabili sono in ordine: la pressione, il volume, la quantit\u00e0 di sostanza, la costante dei gas e la temperatura assoluta.\nL'equazione di stato dei gas perfetti descrive bene il comportamento dei gas reali per pressioni non troppo elevate e per temperature non troppo vicine alla temperatura di liquefazione del gas. Una migliore descrizione del comportamento dei gas reali \u00e8 dato dall'equazione di stato di Van der Waals.\nGiustificazione empirica.\nL'equazione di stato dei gas perfetti \u00e8 stata inizialmente formulata come sintesi dalle leggi empiriche di Avogadro, Boyle, Charles e Gay-Lussac.\nTrascurando in un primo momento la legge di Avogadro, si consideri un volume di gas formula_2 in condizioni STP (dall'inglese \"Standard Temperature and Pressure\" o in TPS, da \"Temperatura e Pressione Standard\") ad uno stato iniziale caratterizzato da:\nSi consideri una trasformazione isobara (a pressione costante) applicata a questo volume di gas. Il volume alla fine della trasformazione sar\u00e0, secondo la legge di Charles:\nIl parametro formula_5 \u00e8 detto coefficiente di dilatazione termica e ha le dimensioni dell'inverso della temperatura perch\u00e9 il prodotto formula_6 \u00e8 adimensionale. La temperatura formula_7 \u00e8 espressa in gradi Celsius (\u00b0C).\nSe poi si fa andare il volume cos\u00ec ottenuto incontro ad una trasformazione isoterma otterremo, secondo la legge di Boyle-Mariotte:\novvero:\nQuindi la legge in questa prima forma si esprime:\ndove formula_11 \u00e8 una costante caratteristica del tipo di gas, cio\u00e8 il prodotto di pressione, volume e dell'inverso della temperatura assoluta \u00e8 costante nelle varie trasformazioni fisiche a cui il gas perfetto venga sottoposto. Ha le dimensioni di energia per unit\u00e0 di massa e di temperatura.\nQuesta formulazione, che non sfrutta la legge di Avogadro collega direttamente la densit\u00e0 alla pressione e alla temperatura, ma dipende implicitamente dal gas scelto, ed \u00e8 necessario calcolare prima la costante caratteristica del gas in esame. Quindi \u00e8 ancora utile da un punto di vista tecnico quando si devono ripetere calcoli con lo stesso gas, non quando si devono confrontare gas a diversa massa molecolare media.\nLa relazione che meglio descrive il comportamento di una sostanza in fase gassosa \u00e8: formula_12, dove formula_13 \u00e8 il volume molare e formula_14 \u00e8 il fattore di comprimibilit\u00e0, che esprime lo scostamento del comportamento ideale da quello reale.\nFormulazione semiempirica.\nSiccome la massa \"m\" del gas \u00e8 legata alla sua quantit\u00e0 di sostanza \"n\" dalla massa molecolare media del gas \"formula_15\":\no sul piano locale:\ndove la massa molecolare media si pu\u00f2 calcolare come media ponderata sulla composizione molecolare formula_18 (in at%):\nallora ridefinendo una costante molare dei gas (per unit\u00e0 di quantit\u00e0 di sostanza anzich\u00e9 per unit\u00e0 di massa):\nsi pu\u00f2 rienunciare la relazione ottenuta come:\nPer esempio per l'aria (qui si considera per semplicit\u00e0 l'aria tecnica costituita da due componenti: 79 at% azoto e 21 at% ossigeno), la massa molecolare vale:\nQuindi se la costante di gas ideale dell'aria vale\nsi pu\u00f2 prevedere una costante molare per l'aria pari a\nIn realt\u00e0 Avogadro confrontando vari gas scopr\u00ec che la costante molare non dipende pi\u00f9 neanche dal tipo di gas considerato (perci\u00f2 viene chiamata costante universale dei gas): arriv\u00f2 cio\u00e8 empiricamente alla legge di Avogadro.\nQuindi la equazione di stato dei gas ideali si riscrive tenendo conto della legge di Avogadro come:\no in forma locale, dividendo per il volume:\nin cui\nIl valore della costante universale nel Sistema internazionale \u00e8:\na volte nei calcoli, specialmente in chimica, si utilizza il valore (approssimato) di:\nInfine se formula_29 \u00e8 la densit\u00e0 molare (mol/m3), moltiplicando e dividendo per il numero di Avogadro:\nsi ottiene la densit\u00e0 numerica formula_36 (in molecole/m3). In questo modo emerge una nuova costante dimensionale, detta costante di Boltzmann:\nIn questo modo nelle unit\u00e0 elementari si \u00e8 gi\u00e0 passati da due costanti dimensionali ad una sola.\nIl valore esatto \u00e8:"}
{"id": "111434", "revid": "2175", "url": "https://it.wikipedia.org/wiki?curid=111434", "title": "Legge di stato dei gas perfetti", "text": ""}
{"id": "111435", "revid": "1272592", "url": "https://it.wikipedia.org/wiki?curid=111435", "title": "Dominio", "text": ""}
{"id": "111436", "revid": "16953", "url": "https://it.wikipedia.org/wiki?curid=111436", "title": "Allunaggio", "text": "Con il termine allunaggio si intende la discesa di un veicolo sulla Luna: si distingue tra allunaggio duro, cio\u00e8 un impatto che comporta la distruzione del veicolo, e allunaggio morbido, che permette al veicolo di arrivare intatto sulla superficie lunare.\nIl programma Luna, partito nel 1959 con la sonda Luna 2, invi\u00f2 il primo veicolo riuscito ad impattare con il satellite. Luna 9, il 3 febbraio 1966, esegu\u00ec il primo atterraggio morbido sulla Luna.\nIl primo allunaggio di un essere umano, il 20 luglio 1969, fu quello di Neil Armstrong, comandante della missione Apollo 11, e di Buzz Aldrin, mentre il loro compagno Michael Collins, rimasto in orbita, controllava il modulo di comando \"Columbia\".\nMissioni lunari.\nMissioni senza equipaggio.\nIl programma Luna sovietico lanci\u00f2 il Luna 1, il primo veicolo a volare al di l\u00e0 della Luna, il 4 gennaio 1959 che fall\u00ec la sua missione di schiantarsi sulla superficie lunare, divenendo per\u00f2 il primo oggetto artificiale a sfuggire all'orbita terrestre. Il suo successore, il Luna 2, fu il primo veicolo ad allunare, mentre Luna 3 fu il primo a scattare fotografie del lato nascosto della Luna il 7 ottobre 1959. Luna 9, lanciato dall'URSS il 3 febbraio 1966, esegu\u00ec il primo atterraggio morbido sulla Luna; Luna 10 divenne il primo velivolo spaziale ad orbitare intorno alla Luna il 3 aprile 1966.\nPrima di inviare un equipaggio umano sulla Luna, il governo degli Stati Uniti decise che veicoli spaziali privi di equipaggio avrebbero dovuto esplorare per primi il satellite scattando diverse fotografie, per confermare la possibilit\u00e0 di atterrare in sicurezza.\nGli statunitensi incentrarono i loro sforzi sull'invio di una sonda sulla Luna con il programma \"Pioneer\". Tuttavia, tre progetti di sonda su tre propulsori a razzo diversi, fallirono in un totale di dieci tentativi.\nIl programma robotico Surveyor era parte degli sforzi statunitensi di localizzare un sito sicuro sulla Luna per un allunaggio. Cinque delle sette missioni Surveyor ebbero successo, aiutando a trovare l'obiettivo migliore per gli astronauti del programma Apollo. Apollo 8 esegu\u00ec la prima orbita lunare con equipaggio il 27 dicembre 1968, ponendo le basi per far scendere il primo uomo sulla Luna.\nL'uomo sulla Luna.\nGli esseri umani atterrarono sulla Luna il 20 luglio 1969, all'apice della corsa allo spazio tra Unione Sovietica e Stati Uniti d'America, nell'ambito della guerra fredda.\nIl primo astronauta a camminare sulla superficie lunare fu Neil Armstrong, comandante dell'Apollo 11, mentre l'ultimo fu Eugene Cernan, che durante la missione Apollo 17 cammin\u00f2 sulla Luna il 14 dicembre 1972.\nL'equipaggio dell'Apollo 11 lasci\u00f2 una targa di acciaio inossidabile, per commemorare lo sbarco e lasciare informazioni sulla visita ad ogni altro essere, umano o meno, che la trovi. Sulla targa \u00e8 riportato:\nLa targa raffigura i due emisferi del pianeta Terra, ed \u00e8 firmata dai tre astronauti (Armstrong, Collins e Aldrin) e dall'allora Presidente degli Stati Uniti d'America Richard Nixon.\nDopo gli sbarchi del programma Apollo, nessun essere umano ha pi\u00f9 camminato sulla Luna. Gli statunitensi persero interesse, i sovietici continuarono con sonde automatiche (tra cui le Lunochod), che riportarono anche campioni di suolo lunare sulla Terra. Le altre Nazioni non avevano le risorse necessarie e le due superpotenze non vedevano un vantaggio tale nell'esplorazione da giustificare gli altissimi costi.\nAllunaggi dopo il Programma Apollo.\nLa prima missione verso la Luna dopo il periodo aureo, conclusosi nel 1976 con Luna 24, ultima missione automatica sovietica, fu organizzata dal Giappone con la sonda Hiten-Hagoromo lanciata il 24 gennaio 1990, che collaud\u00f2 una nuova rotta lunare molto pi\u00f9 economica ma anche molto pi\u00f9 lenta; il rilascio della sonda Hagoromo fall\u00ec per l'interruzione dei contatti radio e alla fine Hiten entr\u00f2 a sua volta in orbita lunare il 2 ottobre 1991; esaurito il combustibile la sonda fu fatta precipitare sul suolo lunare il 10 aprile 1993.\nLa sonda spaziale SMART-1, dell'Agenzia Spaziale Europea (ESA) fu lanciata il 27 settembre 2003, ed arriv\u00f2 nei pressi della Luna ad inizio 2005 (il motivo di un tempo cos\u00ec lungo \u00e8 da trovarsi nel suo motore a ioni, un nuovo tipo di propulsione spaziale molto economico ma piuttosto lento). SMART-1 effettu\u00f2 una ricognizione completa della Luna e produsse una mappa a raggi X della sua superficie. La sonda si schiant\u00f2 sulla Luna il 3 settembre 2006.\nL'India ha fatto scendere sul suolo lunare il modulo Aditya (\"Moon Impact Probe\"), alle 15:04 UTC del 14 novembre 2008; il modulo era stato sganciato dalla sonda Chandrayaan-1 lanciata il 22 ottobre dalla base di Srihakot ed entrata in orbita intorno alla Luna il 4 novembre. L'India \u00e8 quindi quinta nella lista dei paesi o enti spaziali che hanno raggiunto la superficie lunare.\nLa Cina ha lanciato verso la Luna la sonda Chang'e 1, che il 1\u00ba marzo 2009 ha concluso la missione schiantandosi sul suolo lunare.\nVa osservato che tutte queste sonde hanno realizzato un allunaggio distruttivo e non morbido, non disponendo dei retrorazzi necessari per rallentare il veicolo ed evitarne la distruzione.\nTuttavia, il 2 dicembre 2013, la Cina ha lanciato la navicella Chang'e 3 contenente la sonda Yutu (il cui nome significa \"coniglio di giada\"), la quale, il 14 dicembre, si \u00e8 sganciata da Chang'e 3 ed ha effettuato un allunaggio morbido. In questo modo la Cina \u00e8 divenuta il terzo paese ad aver compiuto questo tipo di allunaggio dopo Unione Sovietica e Stati Uniti.\nProgetti per il futuro.\nLa Russia, in un primo momento, aveva programmato per il 2012 il lancio di una sonda lunare, Luna-Glob 1. Successivamente si \u00e8 deciso di rimandare al 2024.\nL'Agenzia Spaziale Europea e la Repubblica Popolare Cinese hanno entrambe piani per esplorare la Luna, la prima mediante sonde, mentre la seconda con un programma di esplorazione umana.\nLa Cina, oltre all'esplorazione umana, sta considerando la possibilit\u00e0 di sfruttare minerariamente la Luna, in particolare per l'isotopo Elio-3, da usare come possibile futura fonte d'energia per la fusione nucleare sulla Terra.\nL'ex presidente statunitense George W. Bush ha richiesto invece la collocazione di una base permanente sulla Luna entro il 2020 e secondo Michael Griffin, nominato a capo della NASA nel marzo 2005, l'impresa sembra fattibile. L'agenzia sta ricevendo un flusso di finanziamenti comparabile ai fondi messi a disposizione della NASA all'epoca del programma Apollo. \"A mio giudizio, di questo passo possiamo tornare sulla Luna. Possiamo anche andare su Marte. Non possiamo farlo subito, con la velocit\u00e0 del programma Apollo, ma raggiungeremo questi obiettivi\" (M. Griffin).\nTeorie della cospirazione sugli sbarchi lunari.\nNel 2001 Philippe Lheureux pubblic\u00f2 un libro dove sosteneva che le foto prese dagli astronauti statunitensi sulla Luna fossero in realt\u00e0 dei falsi semplicemente realizzati sulla Terra. Le sue teorie analizzano alcune supposte anomalie riscontrate sulle foto diffuse dalla NASA. Un libro pi\u00f9 volte annunciato dall'ente spaziale per rispondere a questi interrogativi e commissionato a Jim Oberg, esperto in questioni aerospaziali, non \u00e8 mai stato pubblicato, secondo alcuni esperti per evitare di dare credibilit\u00e0 alle teorie complottiste, anche se le ragioni reali non furono mai rese pubbliche. Vi sono state comunque numerose altre pubblicazioni che hanno risposto ai dubbi sollevati. Nonostante esistano delle prove indipendenti sull'allunaggio dell'Apollo, l'argomento continua a suscitare accese polemiche."}
{"id": "111437", "revid": "1020392", "url": "https://it.wikipedia.org/wiki?curid=111437", "title": "Gas perfetto", "text": ""}
{"id": "111438", "revid": "599013", "url": "https://it.wikipedia.org/wiki?curid=111438", "title": "Tolomeo XIV", "text": "Biografia.\nNato verso il 59 a.C., era il figlio del faraone Tolomeo XII. Giulio Cesare lo nomin\u00f2 re di Cipro nel 48 a.C. Alla morte del fratello maggiore Tolomeo XIII, avvenuta nel 47 a.C., fu nominato coreggente della sorella pi\u00f9 grande Cleopatra.\nCleopatra spos\u00f2 il fratello, pur rimanendo amante del dittatore romano. Per la sua giovane et\u00e0 \u00e8 presumibile che Tolomeo fosse soltanto nominalmente re d'Egitto, anche se rimase al potere da solo, quando Cleopatra and\u00f2 a Roma. Dopo la morte di Giulio Cesare, il 15 marzo 44 a.C., Cleopatra torn\u00f2 in Egitto. Nell'estate dello stesso anno, Tolomeo XIV mor\u00ec, secondo alcuni avvelenato dalla sorella. Il 2 settembre del 44 Tolomeo XV Cesarione fu associato al trono insieme alla madre."}
{"id": "111439", "revid": "121807907", "url": "https://it.wikipedia.org/wiki?curid=111439", "title": "Hall of fame", "text": "L'espressione inglese hall of fame (traducibile letteralmente con \"salone della fama\", in italiano talvolta \"arca della gloria\" o \"sala d'onore\") \u00e8 usata per indicare una lista di soggetti che si sono particolarmente distinti in uno specifico campo di attivit\u00e0, per esempio in uno sport o in un genere musicale.\nNella maggior parte dei casi la \"hall of fame\" si identifica con un museo o altro luogo dedicato, che conserva cimeli e memorabilia delle personalit\u00e0 che si sono distinte in un particolare settore (artistico, musicale, sportivo e cos\u00ec via) e sono state ammesse in quella determinata \"hall of fame\". In alcuni casi la \"hall of fame\" \u00e8 intesa solo in senso figurativo e consiste semplicemente in una lista di nominativi redatta da un'associazione di un particolare settore. La prima \"hall of fame\" fu la Hall of Fame for Great Americans, nella quale sono esposti i busti dei personaggi storici che hanno dato lustro alla nazione, creata dall'Universit\u00e0 di New York nel 1900.\nConcetto analogo alla \"hall of fame\" \u00e8 la \"Walk of Fame\" (\"cammino della fama\"), un marciapiede o altro percorso pedonale su cui sono esposte targhe celebrative. La pi\u00f9 nota \u00e8 la \"Hollywood Walk of Fame\", con le stelle del cinema, della radio, della televisione, del teatro e della musica. Concetto opposto \u00e8 invece la \"hall of shame\" (\"salone della vergogna\"), riservata a coloro che si sono distinti in modo particolarmente negativo."}
{"id": "111441", "revid": "238230", "url": "https://it.wikipedia.org/wiki?curid=111441", "title": "Pertica (unit\u00e0 di misura)", "text": "La pertica \u00e8 una unit\u00e0 di misura di lunghezza usata dagli antichi Romani. Si chiamano cos\u00ec sia una misura di lunghezza sia una di superficie, non standard, ancora oggi usate in alcune zone d'Italia.\nLunghezza.\nRoma antica.\nLa pertica romana antica corrispondeva a 2,956 m. Era divisa in 10 piedi, per cui era anche detta \"decempeda\".\nDopo l'epoca romana.\nRimase in uso anche dopo l'epoca romana e fa tuttora parte delle unit\u00e0 di misura tradizionali italiane. Alcuni esempi:\nLa pertica era divisa in:\nIn Veneto e a Brescia era anche detta \"cavezzo\". Nella parte centrale della Pianura padana (Milano ecc.), probabilmente per non confonderla con la pertica superficiale, prese il nome di gettata, anche qui di 12 piedi, normalmente divisa in due trabucchi di 6 piedi.\nSuperficie.\nPertica superficiale e pertica quadrata (o pertica quadra).\nLa pertica era usata fin dall'alto medioevo (si trova ampiamente gi\u00e0 nei documenti del X secolo) nelle stesse zone in cui rimase in uso fino ad oggi. Era concepita come suddivisione (1/12) dello \"jugium\" o iugero medievale, intesa probabilmente come una striscia di terra ricavata da uno \"jugium\" e con la larghezza di una pertica lineare di 12 piedi: pertica superficiale.\nSi noti, per\u00f2, che laddove esisteva la pertica lineare, c'era anche la pertica quadrata, che corrispondeva alla tavola, concepita come un quadrato di una pertica (o canna o gettata) di lato. L'origine della pertica superficiale sopra indicata (come una striscia larga una pertica e lunga quanto uno iugero, ovvero 24 tavole) spiega l'enorme differenza tra la pertica quadra di certe zone, come ad esempio il forlivese, rispetto alla pertica superficiale (24 tavole) delle altre.\nIn alcune province la pertica \u00e8 ancor oggi considerata unit\u00e0 base di contrattazione nelle compravendite fondiarie.\nMultipli e sottomultipli.\nLa pertica superficiale faceva parte di un sistema completo di misurazioni agrimensorie.\nIugero e manso erano in uso solo nel medioevo.\nLa pertica quadrata forlivese, invece, era la centesima parte di una tornatura.\nPertica moderna.\nLa pertica \u00e8 usata ancora oggi nel sistema di unit\u00e0 di misura topografico degli Stati Uniti d'America, denominato US Survey. Una pertica, in inglese \"rod\", simbolo rd, vale 16,5 piedi, ovvero 5,02921 metri. "}
{"id": "111442", "revid": "287204", "url": "https://it.wikipedia.org/wiki?curid=111442", "title": "Genio militare", "text": "Il genio militare \u00e8 una delle specialit\u00e0 delle forze armate, il cui compito \u00e8 la realizzazione, manutenzione ordinaria e straordinaria di infrastrutture ed opere di supporto all'attivit\u00e0 di combattimento. Si suddivide per le varie armi in genio dell'esercito, genio aeronautico e genio navale, ed \u00e8 il corrispettivo del genio civile. \nStoria.\nAntica Roma.\nIl genio militare in et\u00e0 romana, fu un corpo militare (formato da ingegneri, architetti, geometri dell'epoca) nell'ambito dell'esercito romano la cui funzione fu una delle pi\u00f9 importanti e che maggiormente si svilupp\u00f2 nel corso dei secoli (dalla Repubblica all'Impero).\nIl suo compito principale era quello di fornire un adeguato supporto tecnico alle unit\u00e0 combattenti negli spostamenti (con la costruzione dell'accampamento di marcia, di ponti militari, strade, ecc.), nelle operazioni d'assedio di citt\u00e0 nemiche (con la realizzazione di macchine d'assedio, rampe e terrapieni, cordoni di mura intorno alle citt\u00e0 assediate, ecc.), nella realizzazione di opere a protezione dei confini provinciali (es. vallo di Adriano, limes germanico-retico, \"castra stativa\", ecc.), fino alla costruzione di opere civili in tempo di pace (come le mura a protezione di importanti colonie in nodi strategici \"chiave\", ad esempio Ulpia Traiana Sarmizegetusa o Aosta; acquedotti, anfiteatri, ponti in muratura, ecc.).\nFin dall'antichit\u00e0 gli ingegneri militari erano responsabili degli assedi e della costruzione di fortificazioni, di campi e strade. I pi\u00f9 famosi ingegneri dell'antichit\u00e0 erano i Romani, che oltre alla costruzione di macchine da assedio (catapulte, arieti, torri da assedio, ecc.) avevano anche il compito di costruire accampamenti fortificati da marcia (\"castra aestiva\") e permanenti (\"castra hiberna\") oltre a strade, ponti (come ad esempio il ponte di Cesare sul Reno o quello di Traiano sul Danubio) per permettere migliori movimenti alle loro legioni. Alcune di queste strade sono ancora in uso duemila anni dopo.\nL'esercito romano prendeva, inoltre, parte a progetti di costruzione per uso civile. Ci\u00f2 capitava soprattutto in periodi di pace, quando i soldati, non erano pertanto impegnati in campagne militari. Il loro utilizzo si rendeva necessario per ovviare ad un loro ingente costo che ne sarebbe derivato da un loro mancato utilizzo. Il coinvolgimento dei soldati nella costruzione di opere pubbliche, aveva anche la funzione di tenerli ben addestrati al duro lavoro fisico, oltre a tenerli occupati, evitando cos\u00ec potessero covare un qualche sentimento di ammutinamento nei confronti del potere centrale, nel caso fossero risultati inattivi.\nFunzioni e compiti.\nIl genio \u00e8 un \"corpo\" molto versatile, i cui compiti principali sono di:\nIn buona sintesi dell'ostacolo, nelle due forme: la posa e la sua rimozione. Inoltre ha il compito di predisporre quelle che sono le opere per il miglioramento della qualit\u00e0 della vita delle truppe.\nNel mondo.\nItalia.\nNelle forze armate italiane questi compiti sono svolti da:\nL'Arma del genio, inquadrata nell'Esercito Italiano, con le seguenti specialit\u00e0:\nAnche l'Aeronautica Militare \u00e8 dotata del Corpo del genio aeronautico.\nIl genio effettua manutenzione e collaudo degli aeromobili, realizzazione di insediamenti nei territori stranieri e sviluppo, in collaborazione con aziende private, di nuove tecnologie.\nNell'ambito della Marina Militare \u00e8 presente il Corpo del genio navale, preposto al mantenimento e allo sviluppo del materiale navale della Marina"}
{"id": "111443", "revid": "125241091", "url": "https://it.wikipedia.org/wiki?curid=111443", "title": "Niccol\u00f2 Fabi", "text": "Biografia.\nSi laurea con il massimo dei voti in Filologia romanza all'Universit\u00e0 degli Studi di Roma \"La Sapienza\", con una tesi sulla codicologia.\nFin dalla giovane et\u00e0 ha iniziato a lavorare come assistente al palco, nel tour del 1986 di Alberto Fortis. Frequenta l'ambiente musicale grazie al padre, Claudio Fabi, noto produttore discografico degli anni settanta. \u00c8 stato batterista nei Fall Out, cover band che proponeva solo pezzi dei Police. Grazie alle esibizioni dal vivo nei vari locali romani, ha modo di conoscere Daniele Silvestri, Max Gazz\u00e8, Federico Zampaglione e Riccardo Sinigallia; \u00e8 grazie a quest'ultimo, che ha portato dei demo a varie case discografiche, che Niccol\u00f2 ottiene un contratto con la Virgin.\nGli anni novanta.\nIl successo del suo primo singolo \"Dica\" (1996) gli apre la strada del Festival di Sanremo 1997 dove vince il Premio della Critica nella Categoria Nuove Proposte con \"Capelli\". Poco dopo esce il suo primo album \"Il giardiniere\", seguito dal singolo omonimo uscito nel 1997. L'anno dopo \u00e8 di nuovo al Festival con \"Lasciarsi un giorno a Roma\" seguito dall'album \"Niccol\u00f2 Fabi\". Incide con l'amico Max Gazz\u00e8 il brano \"Vento d'estate\", che vince Un disco per l'estate.\nOltre a \"Lasciarsi un giorno a Roma\" e \"Vento d'estate\", il CD contiene \"Il male minore\", cover in italiano di \"Barely breathing\" di Duncan Sheik, e la collaborazione con Frankie hi-nrg mc su \"Immobile\", sulla base prodotta dal DJ e beatmaker Ice One (attualmente DJ Sensei) e dalla produttrice Julie P (attualmente leader del gruppo Sound Factory).\nGli anni duemila.\nNel 2000 esce \"Sereno ad ovest\", trainato dal singolo \"Se fossi Marco\". L'anno successivo esce nei paesi di lingua spagnola una sua raccolta con alcuni brani dei precedenti album cantati in spagnolo come \"Si fuera\", \"Viento del norte\" e \"Dejarse en Roma\".\nNel 2003 esce \"La cura del tempo\" che contiene le canzoni \"\u00c8 non \u00e8\", \"Il negozio d'antiquariato\" e \"Offeso\" in duetto con Fiorella Mannoia. Nel 2004 prende parte a Lampedusa alla seconda edizione del Festival O' Sci\u00e0, chiamato da Claudio Baglioni a duettare con lui. L'anno dopo partecipa all'album \"La fantastica storia del pifferaio magico\" di Edoardo Bennato interpretando il brano \" Non \u00e8 amore\".\nNel 2006 esce \"Novo Mesto\", che contiene i singoli \"Costruire\", \"Oriente\" ed \"Evaporare\". Questo stesso anno partecipa a Sanremo come ospite degli Zero Assoluto nella serata dei duetti per la rivisitazione di \"Svegliarsi la mattina\". Inoltre questo stesso anno non partecipa al Festivalbar prendendo parte invece il 18 maggio a MusicAfrica. Il 3 novembre dello stesso anno pubblica la sua prima raccolta dal titolo \"Dischi volanti 1996-2006\", che esce in due versioni, un doppio cd che contiene i migliori brani di 10 anni di carriera e tre inediti, e un'edizione a tiratura limitata che contiene i due cd, un DVD con alcuni video clip e versioni live di alcune canzoni. L'uscita della raccolta viene anticipata dal singolo Milioni di giorni. Successivamente alla pubblicazione della raccolta Fabi intraprende il \"Dischi volanti tour\" 21 date nell'intimit\u00e0 dei club sparsi per l'Italia.\nNel febbraio del 2007 pubblica l'album \"Dentro\" per il mercato spagnolo, che raccoglie i brani tratti dai suoi precedenti lavori \"La cura del tempo\" e \"Novo Mesto\" in versione spagnola. Tra i singoli estratti, \"Es no es\" (versione spagnola di \"\u00c8 non \u00e8\") e \"Ponerse alas\" (\"Mettere le ali\"). Nella primavera dello stesso anno partecipa al \"Progetto per il Darfur\" in Sudan, nel quale \u00e8 coinvolto in numerosi concerti e come testimonial del Salam International Hospital di Emergency.\nNel novembre del 2008 pubblica \"Violenza 124\", risultato derivato dalla commistione di sette differenti realt\u00e0 musicali, dai Mokadelic a Boosta, passando per Roberto Angelini. Il 21 aprile 2009 partecipa insieme ad altri 55 artisti italiani alla registrazione del brano Domani 21/04.2009, scritta da Mauro Pagani e ripubblicata in favore della ricostruzione e del restauro del conservatorio Alfredo Casella e della sede del Teatro Stabile d'Abruzzo de L'Aquila. Il 29 maggio dello stesso anno pubblica il sesto album in studio, \"Solo un uomo\", anticipato dall'omonimo singolo.\nGli anni 2010.\nIl 3 luglio 2010 la figlia Olivia, di 22 mesi, muore per una meningite fulminante all'ospedale pediatrico Bambino Ges\u00f9 di Roma. In sua memoria decide di organizzare, insieme alla compagna Shirin Amini, un concerto con fini benefici (\"Parole di Lul\u00f9\") il 30 agosto a Mazzano Romano (Roma), al quale hanno preso parte molti artisti della musica italiana (tra cui Elisa, Paola Turci, Marina Rei, Cristina Don\u00e0, Pilar, Tosca, Fiorella Mannoia, Max Gazz\u00e8, Daniele Silvestri, Samuele Bersani, Pacifico, Simone Cristicchi, Pier Cortese, Alex Britti, Jovanotti, Giuliano Sangiorgi, Claudio Baglioni, Gianni Morandi, Luca Barbarossa con Neri Marcor\u00e8, Enrico Ruggeri, Subsonica, Mokadelic, Paolo Belli, Paolo Vallesi, Alberto Fortis e tanti altri). Il 18 novembre 2010 ad Ancona, ha ricevuto il Premio Zamenhof 2010 - Le voci della pace per aver messo la sua musica e la sua voce per l'Africa, per le popolazioni pi\u00f9 povere, in particolare dei pi\u00f9 vulnerabili, i bambini, realizzando spettacoli e canzoni per costruire 20 scuole in Sudan e un nuovo ospedale pediatrico in Angola. Scrive per Serena Abrami il brano \"Lontano da tutto\", con cui partecipa a Sanremo Giovani 2011.\nAprile, maggio e giugno 2011 sono i mesi del \"Solo Tour\". Fabi si esibisce, per la prima volta, da solo con l'aiuto di strumenti e loop station. Il 4 maggio 2011 viene pubblicato il volume \"30.08.2010 Immagini e parole di Lul\u00f9\" curato dal cantante e da Shirin Amini, fotografa e mamma di Olivia, per le edizioni Kowalsky. Il volume raccoglie le foto scattate durante il concerto al Casale sul Treja. Pi\u00f9 di 40 date per il tour estivo del 2011. Una superband lo accompagna durante questo lungo giro: Roberto Angelini, Gabriele Lazzarotti, Fabio Rondanini, Andrea Pesce, Andrea di Cesare, Cristiano De Fabriitis, Puccio Panettieri, Matteo Pezzolet. Nel 2011 scrive con Laura Pausini l'inedito \"Nel primo sguardo\", brano presente nell'album \"Inedito\" dell'artista romagnola.\nNel luglio del 2012 riceve, a Marina di Carrara, il Premio Lunezia Elite - segnalazione antologica per il valore Musical-Letterario del brano \"Costruire\". Il 7 settembre 2012 esce nelle radio il singolo \"Una buona idea\", che anticipa l'uscita del suo settimo album \"Ecco\" in vendita dal 9 ottobre 2012. La promozione del disco sar\u00e0 portata avanti con un inedito set live che lo vede accompagnato da Pier Cortese e Roberto Angelini, amici e musicisti d'eccezione.\nTra gennaio e marzo 2013 \u00e8 in tour con la sua band storica e l'aggiunta di Pier Cortese a cori, chitarra e ipad. I concerti sono stati aperti da Roberto Angelini. Nel marzo 2013, in seguito alle Elezioni politiche, insieme ad altri suoi colleghi, aderisce al progetto \"Riparte il futuro\" firmando la petizione che ha lo scopo di revisionare la legge anti-corruzione modificando la norma sullo scambio elettorale politico-mafioso (416 ter) entro i primi cento giorni di attivit\u00e0 parlamentare. Nel maggio 2013 \u00e8 invitato dal Capo del Senato, Grasso, alla giornata contro le mafie a Palermo. Candidato ai Nastri d'Argento per la canzone originale \"Il Silenzio\" scritta con i Mokadelic per il film \"Pulce non c'\u00e8\", con la regia di Giuseppe Bonito, tratto dall'omonimo libro scritto da Gaia Rayneri. Nel giugno 2013 inizia un tour estivo, esibendosi in eventi quali: Notte Rosa di Rimini, Sherwood di Padova, Festambiemte di Grosseto, Carroponte di Milano, Cavea dell'Auditorium di Roma, GruVillage di Torino, La notte della Taranta a Melpignano e molte altre. Nell'ottobre 2013 il suo disco \"Ecco\" vince la Targa Tenco (assegnata dopo votazione indetta dal Club Tenco tra circa 200 giornalisti musicali italiani) come migliore disco dell'anno.\nNel 2014 fonda con Daniele Silvestri e Max Gazz\u00e8 il supergruppo Fabi Silvestri Gazz\u00e8, pubblicando l'album \"Il padrone della festa\" a cui segue un tour europeo (Colonia, Berlino, Parigi, Londra, Bruxelles, Lussemburgo, Amsterdam, Valencia, Madrid, Barcellona) a settembre 2014 e un tour nei palazzetti dello sport italiani tra novembre e dicembre 2014.\nTra febbraio e marzo 2015 organizza un secret tour in solitaria che tocca piccoli locali. Nell'aprile 2015 pubblica insieme a Daniele Silvestri e Max Gazz\u00e8 una versione inedita del singolo \"Canzone di Anna\", inserita all'interno dell'album dal vivo \"Il padrone della festa - Live\". Il progetto FabiSilvestriGazz\u00e8 si conclude con due eventi. il 22 maggio 2015 all'Arena di Verona e il 30 luglio a Capannelle per il festival Rock in Roma. L'estate del 2015 lo vede in concerto con il GnuQuartet.\nDa febbraio 2016 \u00e8 docente della sezione Canzone dell'Officina delle Arti Pier Paolo Pasolini, progetto di alta formazione della Regione Lazio nell'ambito della canzone, del teatro e del multimediale, coordinato rispettivamente da Tosca, Massimo Venturiello e Simona Banchi, in cui si accede per bando pubblico. Il 15 luglio 2016, a Marina di Carrara, riceve il Premio Lunezia Canzone d Autore per il valore musical-letterario dell album \"Una somma di piccole cose\". Il 20 settembre 2016, con \"Una somma di piccole cose\", si aggiudica nuovamente la Targa Tenco per la categoria 'Album dell'anno'.\nIl 27 marzo 2017, \"Una somma di piccole cose\" viene certificato disco d'oro. Il 2 aprile 2017 \u00e8 testimonial della campagna nazionale #sfidAutismo17, esibendosi sul palco del Teatro Politeama a Palermo e cantando per la prima volta dal vivo \"Il Silenzio\". Il 13 giugno 2017 esce \"Il giardiniere 2017\", nuova versione del brano del 1997 che far\u00e0 parte della raccolta \"Diventi Inventi 1997-2017\" in uscita il 13 ottobre. Il 30 agosto 2017, durante il tour con cui celebra i suoi venti anni di carriera e giorno che coincide con il compleanno della figlia scomparsa, avrebbe dichiarato di volersi prendere una pausa nella sua vita artistica. La conclusione di questa fase della sua carriera sarebbe avvenuta con il termine del tour 2017 previsto per il 26 novembre al PalaLottomatica di Roma. Lo stesso Fabi ha smentito questa interpretazione della sua dichiarazione.\nL'11 ottobre 2019 esce il suo undicesimo album \"Tradizione e tradimento\", composto da nove brani."}
{"id": "111447", "revid": "768068", "url": "https://it.wikipedia.org/wiki?curid=111447", "title": "Iniotef", "text": "Biografia.\nPrimo di tre sovrani, inseriti nella XVII dinastia, tutti con lo stesso \"nomen\". \u00c8 da rilevare come in molte iscrizioni su monumenti i tre nomi differiscano per varianti grafiche mentre nel Papiro Abbott, che riporta la ricognizione alle tombe reali, siano riportati con la stessa grafia.\nIniotef non compare nel Canone Reale che presenta una grossa lacuna nella colonna 11 dopo la nona riga, lacuna che potrebbe aver contenuto almeno cinque nomi. Il nome di questo sovrano non compare nemmeno nelle altre liste reali note.\nPer quanto riguarda la durata del regno possiediamo solamente una data, proveniente da un decreto reale rinvenuto a Copto datato al 3\u00ba anno di regno.\nSecondo alcuni autori questo sovrano sarebbe da porre prima di Rahotep, che ne sarebbe il figlio, nella posizione di fondatore della XVII dinastia."}
{"id": "111450", "revid": "1305772", "url": "https://it.wikipedia.org/wiki?curid=111450", "title": "Limerick (disambigua)", "text": ""}
{"id": "111452", "revid": "88740", "url": "https://it.wikipedia.org/wiki?curid=111452", "title": "Aerarii", "text": "Gli erari (dal latino \"aes\", che significa \"moneta di rame\" ma in questo caso anche \"imposta fissa sulla persona\") erano i cittadini della Roma antica esclusi dalla suddivisione in 30 trib\u00f9 introdotta da re Servio Tullio. Erano sottoposti a un'imposta fissa sulla persona, fissata in maniera arbitraria dai censori.\nChi erano.\nGli erari potevano essere:\nEsclusi dalle trib\u00f9 e dalle centurie, erano cittadini \"sine suffragio\", cio\u00e8 senza il diritto di voto (a differenza invece dei \"proletarii\"-\"capite censi\", che lo avevano), non potevano eleggere i magistrati e non potevano servire nell'esercito. Secondo Theodor Mommsen, in origine gli erari erano cittadini senza terre di loro propriet\u00e0 e di conseguenza non erano inclusi nelle classi, che invece si fondavano sulla propriet\u00e0 terriera. Con la riforma del censore Appio Claudio (312 a.C.), costoro furono ammessi nelle trib\u00f9 e cos\u00ec gli erari in quanto tali sparirono. Ma nel 304, Fabio Rulliano limit\u00f2 la loro appartenenza alle quattro trib\u00f9 cittadine. Da questo momento, il termine assunse il significato di persona degradata da una trib\u00f9 di alto status a una di basso, anche se non privata del diritto di voto e della possibilit\u00e0 di servire nell'esercito. C'\u00e8 chi pensa (ad esempio Niebuhr) che in origine gli erari fossero artigiani o liberti o abitanti di citt\u00e0 che avevano con Roma l\"'hos-pitium publicum\" e che avevano preso domicilio nel territorio dell'Urbe.\nSi racconta che nel 214 a.C., durante la seconda guerra punica, i censori citarono in giudizio quelli che in modo astuto avevano interpretato il valore del giuramento, vale a dire quei prigionieri che avevano ritenuto di sentirsi liberi dall'impegno preso di tornare negli accampamenti di Annibale, essendovi rientrati di nascosto durante il viaggio. A questi, se tenevano un cavallo, gli venne confiscato; e furono poi tutti rimossi dalla loro e ritotti allo stato di \"aerarii\". Essi si preoccuparono anche di cancellare dall'elenco dei giovani il nome di tutti coloro che nel quadriennio precedente non avevano prestato il servizio militare, senza che la causa non fosse stata di natura legale o di reale malattia. Per questi motivi vennero degradate alla condizione di \"aerarii\" e allontanate dalle loro trib\u00f9, pi\u00f9 di 2.000 persone. A tutto ci\u00f2 si aggiunse che tutti coloro che erano stati marchiati con infamia dai censori, fossero inviati in Sicilia a militare tra le file dei reduci delle due legioni \"cannensi\", finendo il servizio militare solo il giorno in cui Annibale se ne fosse andato dall'Italia."}
{"id": "111460", "revid": "1296625", "url": "https://it.wikipedia.org/wiki?curid=111460", "title": "Costruzione di Cayley-Dickson", "text": "In matematica, la costruzione di Cayley-Dickson, che prende il nome dai matematici Arthur Cayley e Leonard Eugene Dickson, produce una sequenza di algebre sopra il campo dei numeri reali, ognuna delle quali ha dimensione doppia della precedente. Le algebre prodotte da questo processo sono note come algebre di Cayley-Dickson; poich\u00e9 estendono i numeri complessi, vengono definite numeri ipercomplessi.\nLe algebre di Cayley-Dickson sono tutte dotate di norma e di un'operazione di coniugazione. In tutte le algebre il prodotto di un elemento e del suo coniugato \u00e8 pari al quadrato della sua norma.\nI primi 3 passaggi (quaternioni, ottetti, sedenioni) hanno la sorprendente caratteristica di perdere a una a una tre propriet\u00e0 dei numeri reali e complessi: la commutativit\u00e0 per i quaternioni, l'associativit\u00e0 per gli ottetti, e infine la propriet\u00e0 dell'algebra alternativa. Tutte le algebre di Cayley-Dickson, tuttavia, mantengono l'associativit\u00e0 della potenza.\nL'operazione di somma rimane sempre commutativa e associativa.\nCostruzione dell'algebra di ordine superiore.\nIn ogni passaggio, un'algebra di dimensione formula_1 viene costruita a partire da una di dimensione formula_2 definendo l'operazione di addizione, moltiplicazione e coniugazione su coppie ordinate formula_3 composte da elementi dell'algebra di partenza.\nDato che i numeri reali non hanno l'operazione di coniugazione (formula_4), la costruzione di Cayley-Dickson non pu\u00f2 riutilizzare la costruzione dei numeri complessi a partire dei numeri reali. Si utilizza invece la costruzione dei quaternioni a partire dai numeri complessi, ponendo particolare attenzione all'ordine dei fattori. In particolare, vengono usate le seguenti definizioni:\nQueste definizioni si possono anche usare per definire i numeri complessi; in questo caso formula_4 e, grazie alla commutativit\u00e0 della moltiplicazione dei numeri reali, si hanno le usuali definizioni di somma complessa, complesso opposto, moltiplicazione complessa e complesso coniugato:\nTuttavia, il particolare ordine dei fattori e la presenza delle operazioni di complesso coniugato diventano importanti qualora l'algebra di partenza non sia commutativa, per esempio nella costruzione degli ottetti a partire dai quaternioni.\nPropriet\u00e0 delle algebre di Cayley-Dickson.\nIl prodotto di un elemento e del suo coniugato \u00e8 un numero reale non negativo formula_14. Questo pu\u00f2 essere dimostrato per induzione partendo dai numeri reali (per i quali formula_15) e applicando la definizione data pi\u00f9 sopra:\nIl coniugato quindi fornisce la definizione di una norma\ne anche dell'inverso moltiplicativo\nIn un'algebra di Cayley-Dickson, formula_19 per tutte le basi tranne la prima.\nInfine, come detto sopra, tutte le algebre di Cayley-Dickson hanno la \"potenza associativa\": dato un elemento formula_20, formula_21. La costruzione di Cayley-Dickson pu\u00f2 essere ripetuta all'infinito, producendo ad ogni passaggio una algebra con potenza associativa di dimensione doppia rispetto a quella di partenza.\nEstensioni della costruzione di Cayley-Dickson.\nLo stesso principio pu\u00f2 essere utilizzato per costruire algebre di dimensione formula_1 in cui le formula_2 basi introdotte sono radici quadrate di 1 anzich\u00e9 \u22121. Somma e coniugato sono definiti allo stesso modo, mentre la moltiplicazione viene definita come\nAnche in questo caso il prodotto di un numero per il coniugato \u00e8 reale:\nPartendo dai reali si ottengono i numeri complessi iperbolici."}
{"id": "111463", "revid": "15756", "url": "https://it.wikipedia.org/wiki?curid=111463", "title": "Val Seriana", "text": "La Val Seriana (\"\u00c0l Seri\u00e0na\" in dialetto bergamasco) \u00e8 una valle alpina corrispondente al bacino idrico del fiume Serio in provincia di Bergamo, in Lombardia. Lunga si sviluppa dal capoluogo in direzione nord-est. A sud inizia in corrispondenza del colle Maresana che sorge sul territorio di Torre Boldone mentre a nord culmina per un ramo presso il passo della Presolana e per l'altro presso il lago del Barbellino che si affaccia sul comune di Valbondione. Raggiunge con il Pizzo Coca, alto 3\u00a0052 metri e confine naturale con la Valtellina la sua massima altitudine.\nIn essa confluiscono numerose valli laterali come la Valle del Lujo, la Val Gavarnia, la Val Gandino, la Val Vertova, la Val del Riso, la Valcanale, la Val Sanguigno, la Val Sedornia, la Val Bondione e dal punto di vista storico-culturale anche la Val Borlezza che si dirama dall'altopiano di Clusone verso il lago d'Iseo e la Val Camonica (anche se geograficamente \u00e8 tributaria di quest'ultima).\nStoria.\nI primi insediamenti.\nI primi insediamenti in Val Seriana risalgono al VII millennio a.C., quando l'uomo inizia a stanziarsi anche nelle zone di alta quota precedentemente inaccessibili a causa delle glaciazioni. Le presenze umane aumentano nel III millennio a.C. durante la cosiddetta et\u00e0 del rame quando l'uomo vive in grotte e ripari presenti ancora sul territorio; ne sono esempio le grotte ad Aviatico il \"Bus de la Scabla\" e \"Corna Altezza\".\nLa civilt\u00e0 gallica e romana.\n\u00c8 con l'et\u00e0 del ferro che le presenze s'intensificano maggiormente nei territori di Castione della Presolana, Colzate, Gazzaniga, Clusone, Casnigo e Parre dove vengono creati veri e propri insediamenti. Proprio a questo periodo risale la dominazione gallica che contribuisce alla modifica del territorio e introduce nuovi metodi di costruzione dei villaggi. Nel II secolo a.C. il Nord Italia viene conquistato dai Romani che avviano il processo di romanizzazione dando al territorio bergamasco una ben definita configurazione giuridico-politica: il territorio viene suddiviso in \"pagi\" e \"vici\" e si verifica lo spostamento della maggior parte della popolazione dalle zone di alta montagna verso il fondovalle dove si sviluppano i primi centri romani di Albino, Nembro e Alzano Lombardo.\nIl Medioevo.\nCon il sopraggiungere delle invasioni barbariche nella valle si verificano distruzioni e razzie mentre la vita politica e sociale non viene modificata in quanto gli eserciti barbari non si stanziano nei territori bergamaschi e non li sottomettono. Nel 568 il Nord Italia subisce l'invasione da parte dei Longobardi che occupano anche la Val Seriana e fondano numerosi accampamenti militari e villaggi, mentre nel 774 il territorio diventa di dominio dei Franchi capeggiati da Carlo Magno, di questo periodo non restano comunque grandi testimonianze. Fu il re franco a infeudare i territori della valle al monastero di San Martino di Marmoutier, a Tours venendo poi ripresi nel 1026 dal vescovo di Bergamo Ambrogio II.\nI primi documenti recanti i toponimi della Val Seriana risalgono a periodi compresi tra l'VIII e il X secolo: \"Albine\" (898, Albino), \"Alesano\" (919, Alzano Lombardo), \"Colgiate\" (928, Colzate), \"Floriano\" (840, Fiorano al Serio), \"Candino\" (774, Gandino), \"Gagianiga\" (830, Gazzaniga), \"Leufo\" (993, Leffe), \"Sancti Martini sita Nembro\" (830, Nembro), \"Larianica\" (881, Ranica), \"Sarrio\" (882, Serio), \"Vila\" (856, Villa di Serio).\nL'et\u00e0 comunale.\nDurante l'et\u00e0 comunale, dalla fine dell'XI fino al XIII secolo, la Val Seriana conosce un periodo di grande splendore soprattutto dal punto di vista commerciale e politico; nascono nuove forme di vita culturale, religiosa e artistica. Anche il paesaggio naturale subisce profonde modifiche a causa della diffusione dei dissodamenti delle colline lungo il fiume Serio e nelle valli laterali e si avvia una vera e propria \"agrarizzazione\" del territorio, ampliando la coltivazione di prodotti, quali il miglio, il frumento, la segale, fave e rape.\nQuesta agrarizzazione del territorio, fu resa necessaria per soddisfare le richieste alimentari della popolazione in forte crescita.\nNacquero numerosi villaggi detti \"burgi\" (\"potestas comunis burgi de Nimbro et de Alzano\", 1303), ma anche villaggi fortificati detti \"castra\" (a Gandino, Cene e Albino).\nUn'ulteriore evoluzione, questa volta a livello sociale, si ebbe tra il XII e il XIII secolo: documenti attestano la creazione e l'esistenza di numerosi statuti civili. Esempi in tal senso sono conservati a Vertova, Leffe, Gandino, Albino e Casnigo. Ma la vita del tempo era resa particolarmente turbolenta dai violenti scontri tra schieramenti guelfi e ghibellini. I primi, che appoggiavano l'imperatore del Sacro Romano Impero, avevano come riferimento le famiglie Suardi, Mozzi, Lanzi e, a intermittenza, i Colleoni. I secondi invece, con capo le famiglie dei Rivola, dei Comenduni e dei Borghi, con posizioni filo-papali.\nGli scontri fra queste fazioni si verificarono con un'intensit\u00e0 tale da avere pochi eguali nelle altre zone della regione intera. Le cronache infatti ricordano tragici eventi, accaduti nel 1315 e raccontati da Albertino Mussato, in cui persero la vita centinaia, forse migliaia, di persone. Si racconta che i guelfi assaltarono il paese di Nembro, perpetrando saccheggi ed efferati delitti. Di conseguenza i ghibellini andarono alla riscossa, provocando ulteriori carneficine. La guerra era pressoch\u00e9 continua, con attacchi e contrattacchi, agguati e rappresaglie, sconvolgendo tutto il territorio della valle.\nNonostante questo, il commercio della zona crebbe, grazie soprattutto all'industria laniera: Albino, Gandino e Vertova, risultavano essere piazze importanti per il settore, anche grazie a un prodotto denominato \"panno bergamasco\", che, pur non essendo di grande qualit\u00e0, era estremamente competitivo sul mercato di tutto il Nord Italia. Oltre all'industria laniera si svilupparono altri arti e mestieri, in qualche modo a essa legati: i fabbri (\"ferarius\") per la costruzione e manutenzione di telai, gli arrotini (\"cortelarius\"), i calzolai (\"caligarius\"), i sarti (\"sartor\"), i tessitori (\"textor\") e le ricamatrici (\"recamatrix\").\nCon i Visconti.\nNel periodo visconteo la Val Seriana miglior\u00f2 la propria economia, grazie ai provvedimenti presi dalla nuova signoria in favore dei commerci. Si ebbe anche un miglioramento della produzione di tessuti, tanto che questi vennero richiesti da esponenti della nobilt\u00e0 e della politica.\nNonostante questo l'economia ebbe gravi ripercussioni a causa del protrarsi degli scontri tra fazioni guelfe e ghibelline, ma anche a causa di una crisi generale che colp\u00ec, nel XIV secolo, gran parte dell'Europa, a causa di pestilenze e carestie. Numerose ondate di peste, concentrate nella seconda met\u00e0 del secolo, provocarono perdite umane stimate attorno alle ventimila unit\u00e0, come riportato dal \"Chronicon bergomense\".\nNel 1365 un editto visconteo concesse alla valle Seriana un'autonomia amministrativa e fiscale dalla citt\u00e0 di Bergamo, fino ad allora mai posseduta. Queste parole sancirono gli accordi \nCon il XV secolo si verifica la fine delle signorie, e il territorio viene assoggettato alla Repubblica di Venezia nel 1428.\nLa Serenissima.\nL'arrivo della Serenissima port\u00f2 alla valle notevoli cambiamenti. In primo luogo si verific\u00f2 il disfacimento delle truppe ghibelline e la conseguente espulsione delle relative famiglie dalla provincia (vedi la famiglia Suardi), che non volevano accettare la nuova dominazione. La Val Seriana, ormai considerata terra di San Marco, possedeva centri urbani in piena espansione economica e demografica: Gandino, Alzano, Nembro e Albino ne sono un esempio. Un'espansione dovuta alla lungimirante politica attuata dai Veneti in queste terre, dato che mantennero i privilegi fiscali che la zona possedeva, ma crearono un accentramento economico che faceva capo a Venezia stessa, garantendo un florido scambio di prodotti.\nLe attivit\u00e0 che risentirono positivamente della nuova rete commerciale furono l'attivit\u00e0 manifatturiera, che esportava merci, uomini e alta professionalit\u00e0.\nCasi importanti erano i paesi di Leffe e Gandino, dove la produzione di coperte \u00e8 rimasta importantissima.\nLe parole del capitano Michele Foscarini (18 settembre 1585), ci permettono di comprendere questo fenomeno Lo sviluppo di questo settore crebbe al punto da entrare in competizione con tessuti prodotti nella citt\u00e0 pi\u00f9 importanti d'Italia.\nNel XVII secolo per\u00f2 cominci\u00f2 il declino per questa attivit\u00e0.\nLe cause furono la concorrenza straniera, la chiusura dei tradizionali mercati e l'avvento di nuove pestilenze. La peste, arrivata nel 1630, ebbe effetti devastanti sull'intera popolazione che in alcuni paesi venne addirittura dimezzata.\nMa l'economia della valle pot\u00e9 risollevarsi grazie a nuove innovazioni, tra cui i filatoi. Questi permisero la nascita dell'industria della filatura della seta, che utilizzava l'acqua prelevata dal Serio, e soppiant\u00f2 i lanifici.\nL'industrializzazione.\nIl volto della Val Seriana, dal termine della dominazione veneta, avvenuta nel 1797, all'avvento dell'industrializzazione fino ad arrivare al Novecento, \u00e8 cambiato radicalmente.\nDall'inizio del XIX secolo la popolazione cominci\u00f2 a crescere a dismisura, modificando di conseguenza l'aspetto dei borghi e dei paesi. Questo fu dovuto al miglioramento delle condizioni igieniche, sociali ed economiche della valle. Vi fu un incremento notevole dello sfruttamento minerario della zona, ricca di pietre coti (Pradalunga, Albino e Nembro), marmo (Cene, Albino e Gazzaniga), argilla e lignite (Leffe e Gandino), e mercurio (Val Gandino).\nMa la \u201crivoluzione industriale\u201d della valle avvenne grazie all'arrivo di investitori stranieri (in prevalenza svizzeri): Zopfi a Ranica, Widmer-Walty a Cene, Blumer a Nembro, Spoerry e Honegger ad Albino, che portarono l'intera valle a livelli d'eccellenza nel mondo del tessile.\nAnche l'industria della produzione della carta ha avuto un ruolo importante con le Cartiere Paolo Pigna, sorte nel 1856 ad Alzano, le cartiere Pesenti a Nembro e le cartiere Olivati.\nNumerosi sorsero anche i cementifici ad Alzano, Albino e Nembro (Pesenti, Guffanti, Piccinelli): l'unione di queste aziende port\u00f2 alla costituzione delle Societ\u00e0 Italiana dei Cementi, oggi chiamata Italcementi.\nIn una prima fase dell'industrializzazione la presenza della forza motrice tratta dal fiume Serio (caratterizzata da una pendenza continua) veniva utilizzata localmente, perch\u00e9 non era stato ancora trovato il modo di trasferire l'energia elettrica sulle grandi distanze. Questo favor\u00ec il sorgere di un'attivit\u00e0 industriale diffusa lungo l'asse del fiume.\nTutto questo fervore industriale port\u00f2 l'esigenza di trasporti pi\u00f9 veloci: il 21 aprile 1884 venne quindi inaugurata la ferrovia Bergamo-Albino; il 23 agosto la tratta Albino-Vertova e il 23 marzo 1885 venne completata con l'ultimo pezzo Vertova\u2013Ponte Selva. In poco pi\u00f9 di quaranta minuti da Albino si poteva raggiungere Bergamo; nel 1912 fu la volta della tranvia Bergamo-Albino. Entrambi gli impianti furono soppressi rispettivamente nel 1967 e 1953; nel 2009 sul sedime ferroviario \u00e8 stata attivata la nuova tranvia Bergamo-Albino.\nNel XX secolo, la valle sub\u00ec cambiamenti sostanziali, a volte quasi traumatici. Alla crescita industriale del dopoguerra, si \u00e8 infatti associata una crescita edilizia, a dir la verit\u00e0 alquanto disordinata, che ha portato i paesi a unirsi tra loro, creando una \u201ccitt\u00e0 lineare\u201d che va da Bergamo a Colzate, cancellando l'anima rurale che era stata mantenuta nei secoli.\nOrografia.\nLa Val Seriana, in base all'orografia del territorio, pu\u00f2 essere divisa in tre zone.\nAllontanandosi da Bergamo, dopo una quindicina di chilometri troviamo la Val Gandino, polo turistico, industriale e artistico da secoli. Menzione particolare merita Selvino che si trova sull'altopiano che separa le valli Seriana e Brembana. Prima di giungere in Alta Val Seriana, sulla sinistra vi \u00e8 la Val del Riso, sede in passato di miniere di zinco.\nDell'Alta Val Seriana nucleo principale \u00e8 Clusone, che si trova a un'altitudine di 650 m s.l.m. Altri paesi: Gromo, con il suo borgo medioevale; Valcanale, da dove partono molti dei sentieri per le Orobie; Valbondione che offre la possibilit\u00e0 di vedere le cascate del Serio, le seconde cascate pi\u00f9 alte in Europa, con un tuffo di 315\u00a0m. Infine abbiamo, tra gli altri, i paesi montani di Castione della Presolana e Onore. La valle si pu\u00f2 percorrere grazie alla strada provinciale che collega Bergamo e Valbondione (lunghezza: 55\u00a0km).\nTra le componenti pi\u00f9 caratteristiche del paesaggio naturale si ritrovano le aree naturalistiche e faunistiche come la catena delle Alpi Orobie, il pizzo della Presolana (confine naturale tra le valli Seriana e di Scalve), il Pizzo Formico che troneggia sulla cittadina di Clusone e la Val Vertova. Ad arricchire il gi\u00e0 articolato paesaggio naturale, vi sono elementi storico-culturali di grande interesse come sentieri di montagna e mulattiere, sedimi di ex ferrovie locali, ville e residenze nobiliari, miniere e cave, centrali elettriche e santuari religiosi isolati.\nTra i centri storico-artistici pi\u00f9 noti vanno certamente citati Clusone, per i suoi antichi e prestigiosi affreschi, Ardesio, Gromo, Vertova e Oneta\nI principali valichi della Val Seriana sono il passo della Presolana (1297 m) verso la Val di Scalve, il passo di Zambla (1\u00a0264 m) verso la Val Serina e quindi verso la Val Brembana e il Passo colle Gallo (763 m) spesso coinvolto nel Giro d'Italia che porta in Val Cavallina.\nIn Val Seriana, le principali stazioni sciistiche sono: il monte Pora che, posto sopra l'altopiano di Castione della Presolana \u00e8 dotato di piste di vario tipo. Il Pora, offre da un lato una vista mozzafiato sul sottostante lago d'Iseo e su tutte le cime principali della Val Camonica, dall'altro invece, svetta la Presolana dove \u00e8 presente un'altra stazione. Tra le altre localit\u00e0 sciistiche spiccano Lizzola, situata in Val Bondione, Colere, in Val di Scalve e gli spiazzi di Gromo, posti in alta valle che prendono il nome dal paese sottostante.\nEconomia.\nPrecedentemente l'economia della valle si basava sull'agricoltura. Le colture pi\u00f9 diffuse erano quelle del castagno (eccettuata l'Alta Valle), del granturco e della patata (soprattutto a Selvino e Rovetta). Era importante anche l'allevamento di bovini, caprini e ovini. Importanti per i paesi della valle sono state le risorse minerarie nelle localit\u00e0 di Gromo, Gandellino, Valbondione e Ardesio, con l'estrazione di argento, siderite nonch\u00e9 arsenico, piombo e antimonio in minore quantit\u00e0, ma che grazie all'abbondanza dei corsi d'acqua ha permesso la lavorazione dei minerali e la produzione di ferrarezza sui luoghi d'estrazione, portando molta ricchezza sui territorio dell'alta valle.\nDai primi anni del Novecento proprio grazie all'abbondanza dei corsi d'acqua, furono costruite numerosi centrali idroelettriche in particolare nell'Alta Valle dove sono stati costruiti anche numerosi bacini artificiali.\nDopo la seconda guerra mondiale l'agricoltura si ridimension\u00f2 lasciando spazio all'industria.\nLe principali attivit\u00e0 manifatturiere della valle hanno storicamente gravitato attorno al comparto dell'industria tessile (Manifattura Festi Rasini di Villa d'Ogna), meccanotessile e della chimica delle fibre tessili; anche la valle \u00e8 stata soggetta a un ridimensionamento delle proprie attivit\u00e0 industriali durante gli anni ottanta.\nTrasporti.\nL'asse di comunicazione principale \u00e8 la strada provinciale numero 35. Fino agli anni sessanta la Val Seriana era attraversata da una ferrovia che raggiungeva Clusone, il maggior centro montano. La ferrovia venne in seguito smantellata.\nIl frazionamento amministrativo del territorio (alcuni comuni hanno estensioni ridottissime e poche centinaia di abitanti) ha reso per molti anni impossibile l'accordo politico necessario per risolvere il problema della viabilit\u00e0 che \u00e8 rimasto a lungo il pi\u00f9 critico in termini di impatto sulla qualit\u00e0 della vita degli abitanti.\nTuttavia alcune opere hanno permesso un miglioramento su questo fronte: dal 25 aprile 2009 \u00e8 infatti attivo il \"tram delle Valli\", una linea metrotranviaria che collega la citt\u00e0 di Bergamo, dalla zona della stazione ferroviaria, ai comuni della bassa valle fino a raggiungere Albino, occupando principalmente il vecchio sedime ferroviario abbandonato.\nInoltre, dopo essere stata oggetto di proteste per il decennale ritardo nei lavori di realizzazione, vi \u00e8 la nuova strada provinciale che collega Cene a Nembro per poi piegare verso est e giungere a connettersi all'asse interurbano a Pedrengo attraverso le gallerie scavate sotto il colle di Gavarno.\nIl primo tratto, da Nembro ad Albino, \u00e8 stato aperto il 12 gennaio 2007, il secondo, da Albino a Cene, il 1\u00ba giugno 2007, mentre l'apertura dell'ultimo tratto Nembro-Pedrengo \u00e8 avvenuta il 7 gennaio 2008.\nQuesta ha permesso di ridurre di ben il 58% il traffico nei centri abitati dei paesi della medio-bassa valle (in particolar modo Pradalunga, Albino, Nembro e Cene), permettendo una maggior vivibilit\u00e0 agli abitanti.\nUn altro fondamentale intervento viabilistico recentemente completato, che riguarda la mobilit\u00e0 pedonale e su bicicletta, \u00e8 costituito dalla pista ciclopedonale che collega l'hinterland della citt\u00e0 di Bergamo con Clusone. Questa attraversa gran parte dei comuni della valle, nonch\u00e9 il \"Parco del Serio Nord\", e permette a residenti e turisti di usufruire di spazi naturalistici alla portata di chiunque.\nItinerari artistici.\nIn Val Seriana si possono effettuare numerosi itinerari tematici sia culturali sia artistici.\nUno dei pi\u00f9 importanti \u00e8 il percorso dedicato ai santuari mariani, e non solo, che ogni anno attira molti fedeli. Ci\u00f2 che lega la maggior parte di questi santuari \u00e8 che in ognuno dei paesi nei quali sorgono si tramanda che siano avvenuti eventi straordinari come l'apparizione della Madonna, o la lacrimazione di una sua immagine. Questi eventi sono spesso legati a leggende che sono narrate di generazione in generazione.\nI principali santuari della Val Seriana sono:\nAltro aspetto che lega la storia di questi santuari \u00e8 la presenza di opere di Andrea Fantoni e della famiglia e di alcuni tra i maggiori artisti nella zona.\nAltri interessanti itinerari che in questi ultimi anni sono stati istituiti sono:\nMonumenti degni di interesse sono:\nSuddivisioni amministrative.\nIl suo territorio comprende i 38 comuni, raggruppati nella Comunit\u00e0 montana della Valle Seriana:"}
{"id": "111467", "revid": "400694", "url": "https://it.wikipedia.org/wiki?curid=111467", "title": "Virgil Grissom", "text": ""}
{"id": "111468", "revid": "124931883", "url": "https://it.wikipedia.org/wiki?curid=111468", "title": "Shar\u012bf", "text": "Shar\u012bf (, pl. \"ashr\u0101f\", , talvolta italianizzato in sceriffo) \u00e8 un termine arabo che significa letteralmente \"eletto, illustre, nobile, onore della famiglia\".\nOrigine.\nOriginariamente \u00e8 stato il titolo conferito all'incaricato di proteggere la citt\u00e0, e i suoi dintorni, e garantire la sicurezza dei pellegrini giunti a La Mecca (Sceriffo de La Mecca, vedere Sharif della Mecca); Shar\u012bf \u00e8 poi stato il titolo conferito (sin dal XII secolo d.C.) all'incaricato del controllo di citt\u00e0, e dei dintorni, volto a garantire la sicurezza; in seguito uno Shar\u012bf venne eletto in ogni comunit\u00e0 tribale con compiti di polizia locale; in arabo Shar\u012bf etimologicamente deriva dalla radice &lt;sh-r-f&gt; che significa 'essere eletto' e il vocabolo Shar\u012bf significa anche \"persona eletta\", \"illustre\", \"onorevole\"; l'epiteto sceriffano era stato anche usato per 'proveniente dalla famiglia di Maometto' poich\u00e9 in questo caso significava 'persona nobile', mentre in senso traslato significa 'persona onesta' e 'gentiluomo' quali erano gli Sceriffi arabi.\nDiscendenza da Maometto.\nNei primi tempi dell'Islam il termine venne adottato per indicare tutta la \"Ahl al-Bayt\" (lett. \"\"Gente del Casato\" di Maometto\"), intendendo sia il ramo hasanide che quello husaynide. In seguito, a seconda delle tradizioni locali, l'appellativo indic\u00f2 alternativamente l'uno o l'altro dei ceppi della famiglia. A partire dal IX secolo \u00e8 usato in senso pi\u00f9 largo per indicare in generale la discendenza hascemita del Profeta (dal nome del nonno del Profeta: H\u0101shim ibn \u02bfAbd Man\u0101f) o come onorifico generico. A differenza degli altri paesi islamici, in Marocco invece di \"Shar\u012bf\" o \"Sayyid\" si utilizza il titolo di \"Mulay\".\nCaratteristiche.\nEssi godono di grande prestigio morale (anche se non sempre materiale) in tutto il mondo islamico e usano talora segnalare questa loro condizione indossando un copricapo di color verde che, lungi dall'essere il \"colore dell'Islam\" tutto, \u00e8 il colore tipico degli alidi.\nUtilizzi alternativi del termine.\nDa vari secoli il termine indica, pi\u00f9 propriamente, i discendenti del profeta dell'Islam Maometto attraverso la figlia F\u0101\u1e6dima bt. Mu\u1e25ammad e il cugino \u02bfAl\u012b b. Ab\u012b \u1e6c\u0101lib.\nAltre forme.\nLa forma femminile \u00e8 sceriffa (\"shar\u012bfa\"), mentre un sinonimo del termine \u00e8 \"sayyid\" (pl. \"s\u0101d\u0101t\")."}
{"id": "111472", "revid": "339392", "url": "https://it.wikipedia.org/wiki?curid=111472", "title": "Contea d'Irlanda", "text": ""}
{"id": "111475", "revid": "2225", "url": "https://it.wikipedia.org/wiki?curid=111475", "title": "Alan Bartlett Shepard", "text": ""}
{"id": "111477", "revid": "767487", "url": "https://it.wikipedia.org/wiki?curid=111477", "title": "Anselme Payen", "text": "Si interess\u00f2 di chimica, fisica e matematica.\nStudi\u00f2 all'\u00c9cole Polytechnique e, all'et\u00e0 di 20 anni, divenne direttore della fabbrica di famiglia che produceva zucchero di barbabietola. \nNel 1822 riusc\u00ec a sbiancare lo zucchero con carbone attivo che fu utilizzato, da allora, per le propriet\u00e0 adsorbenti. \nIl miglioramento dei processi di raffinazione port\u00f2 alla sostituzione dello zucchero di barbabietola con lo zucchero di canna. \nModernizz\u00f2 i processi e ampli\u00f2 le attivit\u00e0 con la preparazione di alcuni prodotti chimici (borace e cloruro di calcio) sviluppando un processo di sintesi del borace a partire da soda caustica e acido borico. \nInvent\u00f2 anche un modo di estrarre amido e alcool dalle patate, un metodo per la determinazione dell'azoto e un decolorimetro.\nStudi\u00f2 anche la carta e la cellulosa, alla quale impose per primo il nome, evidenziandola nelle pareti delle cellule vegetali nel 1842.\nA partire dal 1836 fu docente di Chimica Applicata all'\u00c9cole Centrale (succedendo a Jean-Baptiste Dumas) e, nel 1842, ottenne la cattedra di questa disciplina al Conservatoire National des Arts et M\u00e9tiers.\nLa notoriet\u00e0 di Payen \u00e8 legata al fatto che nel 1833 isol\u00f2 dal malto una sostanza in grado di catalizzare la trasformazione di amido in glucosio. Chiam\u00f2 questa sostanza diastasi, dal greco \"separare\". Fu il primo enzima isolato ed il suffisso -asi, da allora, sar\u00e0 usato per la nomenclatura degli enzimi.\nIn onore di Anselme Payen l'American Chemical Society dal 1962 conferisce annualmente il Premio Anselme-Payen agli scienziati che si sono distinti in ricerche nel settore della cellulosa."}
{"id": "111478", "revid": "5", "url": "https://it.wikipedia.org/wiki?curid=111478", "title": "Osso dell'anca", "text": ""}
{"id": "111482", "revid": "1573940", "url": "https://it.wikipedia.org/wiki?curid=111482", "title": "Massimo di Napoli", "text": "Biografia.\nTeologo e difensore della fede, resse la diocesi probabilmente dal 347 al 359, comunque sotto l'imperatore Costanzo II, che regn\u00f2 dal 337 al 361.\nDifese strenuamente i dettati del Concilio di Nicea contro l'arianesimo, fu mandato in esilio ed il suo posto fu preso da Zosimo, che sosteneva proprio la dottrina ariana.\nZosimo resse la diocesi per sei anni, ma fu costretto ad abdicare poich\u00e9 ogni volta che si accingeva a parlare in pubblico la voce non gli usciva. Questo blocco delle corde vocali fu attribuito alle preghiere di Massimo, preoccupato per la diffusione dell'eresia tra la sua gente, e fu considerato come miracolo compiuto in vita ai fini della canonizzazione di Massimo.\nI suoi resti tornarono a Napoli sotto il suo successore Severo e fu sepolto in cattedrale dove ancora oggi si conserva il sarcofago sotto l'altare che reca l'iscrizione \"Maximus episcopus qui et confessor\".\nOra i suoi resti sono nella chiesa dei santi Efebo, Fortunato e Massimo dove sono conservate anche una statua cinquecentesca del santo \"dormiente\" ed una tela di altare raffigurante i tre vescovi santi. Altri reperti iconografici sono in cattedrale.\nCulto.\nMassimo mor\u00ec in esilio e ci\u00f2 gli valse anche il titolo di martire.\n\u00c8 venerato come santo sia dalla Chiesa cattolica, che ne commemora la memoria il 10 giugno (secondo altre fonti l'11 giugno), e dalla Chiesa ortodossa, che lo ricorda il 10 giugno secondo il vecchio calendario (corrisponde al 23 giugno)."}
{"id": "111484", "revid": "9", "url": "https://it.wikipedia.org/wiki?curid=111484", "title": "Algebre di Cayley-Dickson", "text": ""}
{"id": "111490", "revid": "125654880", "url": "https://it.wikipedia.org/wiki?curid=111490", "title": "Jeeg robot d'acciaio", "text": " \u00e8 un manga giapponese di genere mecha esordito su una rivista edita dalla K\u014ddansha nell'aprile 1975. Venne ideato da G\u014d Nagai e dal disegnatore Tatsuya Yasuda. Dal manga venne tratta nello stesso anno una serie televisiva anime di 46 episodi, prodotta dalla Toei Animation. La storia tratta del risveglio dal sonno millenario dell'antico popolo Yamatai che vorrebbe conquistare il mondo ma viene contrastato dal robot Jeeg.\nTrama.\nIl professor Shiba, noto scienziato giapponese, durante una ricerca archeologica nel Ky\u016bsh\u016b, scopre una vecchia campana di bronzo. Decifrate le antiche iscrizioni che l'adornavano, viene a conoscenza dell'esistenza di un popolo tecnologicamente avanzatissimo: l'antico regno Yamatai, governato dalla malvagia regina Himika. Il regno Yamatai non si era estinto, si era ibernato nella roccia in attesa di ritornare in vita: solo la magica campana di bronzo gli avrebbe permesso di conquistare il mondo. Per questo il professore decide di nascondere la campana e durante un grave incidente di laboratorio viene disgraziatamente coinvolto suo figlio Hiroshi, al quale salva la vita trasformandolo in cyborg e miniaturizzandogli nel petto la campana, rendendolo invulnerabile. Hiroshi cresce senza essere a conoscenza di tutto ci\u00f2; diventa un grande campione di Formula 1. Nel primo episodio \"Il risveglio dei mostri\", durante una corsa automobilistica, Hiroshi \u00e8 vittima di un grave incidente, dal quale esce incredibilmente illeso: ma nulla gli lascia intuire la sua invulnerabilit\u00e0. In quegli stessi istanti rinascono dalle rocce i guerrieri Haniwa che insieme a uno dei tre ministri della Regina, Himika, aggrediscono il professore ferendolo gravemente, per ottenere la campana di bronzo. Miwa Uzuki, la sua giovane e dolce assistente, lo ritrova e lo riporta morente a casa della sua famiglia, dove morir\u00e0 fra le braccia del figlio Hiroshi, ma non prima di avergli consegnato una strana collanina con la testa di un robot e un paio di misteriosi guanti. \u00c8 il segreto di Jeeg! Il professor Shiba ha per\u00f2 creato, prima di morire, un computer dove ha riversato tutta la sua conoscenza: ed \u00e8 questa che rivela al figlio di potersi trasformare in Jeeg, il robot d'acciaio, destinato a difendere l'umanit\u00e0 dai terribili mostri Haniwa. Hiroshi, unendo i guanti, sfrutta l'energia derivatagli dalla campana di bronzo e trasforma il suo corpo nella testa di Jeeg, poi per completare il robot ha bisogno della collaborazione di Miwa, che gli lancia il resto dei componenti dal Big Shooter. Comincia cos\u00ec la lunga guerra che vede il giovane Hiroshi, ribelle e presuntuoso ma sicuramente coraggioso, combattere contro i mostri Haniwa, creati della perfida regina Himika e comandati dai suoi tre ministri: Ikima, Mimashi ed Amaso. Inizialmente Hiroshi, inconsapevole del segreto che porta nel suo petto, lotter\u00e0 senza grande senso di umanit\u00e0, ma poi, poco alla volta, prender\u00e0 coscienza della sua responsabilit\u00e0 e maturer\u00e0 nello spirito e nel carattere. Nelle battaglie il padre gli sar\u00e0 sempre vicino, consigliandolo e aiutandolo direttamente o tramite la sua assistente Miwa (alla quale \u00e8 stata affidata la guida del Big Shooter), o attraverso i suoi scienziati, collaboratori della Base Antiatomica, il laboratorio di ricerca da lui diretto in vita e ora gestito dal suo diretto aiutante, il prof. Dairi. Dopo vari tentativi falliti, la regina Himika scopre il segreto della campana di bronzo riuscendo a radiografarla dal petto di Hiroshi. Cos\u00ec ne interpreta le iscrizioni ed invoca il malvagio Imperatore del Drago (noto anche come il Signore del Drago), ma quest'ultimo, anzich\u00e9 venirle in aiuto, la uccider\u00e0 per sostituirsi a lei sul trono.\nDa allora, la guerra con Jeeg e gli umani si inasprisce: ma nello stesso tempo, lo stato d'animo dei ministri di Himika, ancora fedeli alla loro regina, crea malessere all'interno dell'impero Yamatai. Mimashi, il pi\u00f9 fedele dei tre rivive i momenti cui l'usurpatore uccide la sua Regina ed aizza il suo popolo contro il Signore del Drago, convincendo anche Ikima ed Amaso. Avvalendosi del mostro \"Haniwa Genko\" sferra la rivolta ma fallisce miseramente e viene ucciso senza piet\u00e0 dall'Imperatore. Ikima e Amaso si assoggettano al Signore del Drago ma saranno sempre bistrattati da quest'ultimo, il quale affider\u00e0 la battaglia sempre di pi\u00f9 a Flora. Evocata in precedenza dall'Imperatore, la giovane guerriera umana si trova molto vicina al Signore del Drago, il quale ha avuto il pregio di ridarle la vita sin da piccola, quando era stata inavvertitamente uccisa durante una battaglia (nella quale i suoi genitori erano morti) mentre cercava di salvare un cucciolo di lupo.\nFlora ha sangue umano nelle vene e non riesce a dimenticare il suo cuore umano. Inizialmente si mostra ostile verso Hiroshi, colpendolo nei suoi punti pi\u00f9 deboli come la famiglia e l'onore. Tuttavia il giovane Shiba si accorge dell 'animo buono di Flora, al punto da cercare di convincerla a tornare sui suoi passi. Il Signore del Drago riesce sempre ad averla vinta sui sentimenti di Flora, in nome di quell'antica gratitudine. Nell'episodio \"Preso in ostaggio\" Hiroshi viene rapito e portato nel regno Yamatai per essere giustiziato: in quell'occasione Flora capisce i suoi errori e tradisce il suo Imperatore liberando Hiroshi, del quale forse si \u00e8 anche innamorata. Dopodich\u00e9 la giovane guerriera si schianta eroicamente contro l'Astronave di Himika nel tentativo di fermarla. \nLa guerra non ha limiti ma l'impero Yamatai, dopo le varie sconfitte, va sempre pi\u00f9 indebolendosi: solo un attacco in massa pu\u00f2 portare alla vittoria. Jeeg si difende strenuamente al punto di rischiare la disfatta. Il computer della base, con all'interno professor Shiba virtuale, viene sganciato attraverso la Navicella Spaziale per dar manforte a Jeeg. Questi si schianta, sacrificandosi, contro l'astronave di Himika uccidendone gli occupanti (compreso Ikima). Desideroso di vendicare il padre, Hiroshi riprende fiducia in s\u00e9, trovandosi faccia a faccia con il perfido Signore del Drago. Un duro scontro lo porta a vincere contro il suo potente nemico.\nLa guerra \u00e8 finita, Hiroshi \u00e8 maturato e ha acquistato una grande sicurezza di s\u00e9, sar\u00e0 sempre disposto a difendere la sua famiglia e il suo popolo, in nome della pace.\nRiferimenti storici.\nIl robot Jeeg \u00e8 stato ideato con criteri commerciali, , ma la trama \u00e8 stata pensata riferendosi alla storia antica del Giappone come in molti anime di genere fantascientifico e come, in generale, in molte delle produzioni di Go Nagai. Se in Mazinga Z il punto di partenza era la leggenda degli automi dell'isola di Micene, e i nemici del Grande Mazinger sono gli abitanti stessi, redivivi, dell'antica Micene, trasformati in cyborg o mostri guerrieri, in Jeeg \u00e8 invece il periodo della storia del Giappone che va dal III secolo a.C. al III secolo d.C. noto come periodo Yayoi e immediatamente precedente al periodo Yamato con il quale avvenne la nascita dell'impero giapponese.\nDella civilt\u00e0 Yayoi, civilt\u00e0 stanziale frutto dell'incontro tra l'antica cultura J\u014dmon locale e nuovi apporti continentali, sono numerosi i ritrovamenti di bronzo, come spade e campane. Ancora negli anni settanta devono aver avuto luogo molti ritrovamenti archeologici, e questi devono aver ispirato Nagai. In particolare, nel tardo periodo Yayoi, tra il I e il III secolo, si ebbe in Giappone il cosiddetto potentato Yamatai, un'antica forma statale, un'organizzazione feudale sulla quale abbiamo pochissime informazioni pervenuteci dalla storiografia cinese. La serie di Jeeg diventa in tal modo un tuffo in un passato localizzato essenzialmente nelle isole nipponiche, cos\u00ec come le vicende sembrano essere rivolte ad un pubblico fortemente connotato nella provenienza e nell'estrazione culturale. Gli stessi nomi dei \"ministri\" della regina Himika (identificata con una Himiko, o Pimiko vissuta probabilmente tra il II e il III secolo), vengono mutuati dai nomi di antiche province giapponesi. Infine anche la \"campana di bronzo\" \u00e8 un riferimento ai manufatti del periodo Yajoi, in cui le d\u014dtaku erano campane rituali, utilizzate con finalit\u00e0 religiose. Tuttavia questi elementi non sono immediatamente riconoscibili dagli spettatori non giapponesi.\nLa regina Himika.\nIl personaggio sembra basato sulla figura della regina Himiko o Pimiko (il nome originale della regina, in kanji ), che si ritiene realmente esistita tra il 175 e il 248. Il suo nome (nella forma cinese \"Beimihu\") compare difatti nelle cronache cinesi della dinastia Wei (\"Wei Zhi\"), dove \u00e8 descritta come la sovrana del popolo di Yamatai (in kanji ) che, grazie alle sue arti magiche, si trovava costantemente \u00abin diretto contatto con gli Dei\u00bb.Viveva - sempre secondo questa descrizione - in una grande abitazione separata dal popolo, attorniata da un elevato numero di servitori, che poi l'avrebbero (secondo le usanze dell'epoca) seguita nella tomba.\nSi sarebbe pertanto trattato di una regina sciamana, forse identificabile con una monarca protostorica della linea imperiale dello stato di Yamato (vissuta forse nel terzo secolo dopo Cristo), che diventer\u00e0 in seguito l'Impero del Giappone. Numerosi reperti sono stati rinvenuti in kofun di illustri famiglie, quale quella degli Iwai che rivaleggi\u00f2 con Yamato.\nIl nome dell'impero della regina Himika \u00e8 stato cambiato nel cartone animato, al pari di quello della sua regina, in , sfruttando un gioco di omofonie per renderne pi\u00f9 sinistro il nome.Curiosamente nella versione italiana \u00e8 ritornato ad essere Yamatai. Non ci \u00e8 dato sapere se l'adattatore abbia svolto un buon lavoro di ricerca enciclopedica o se semplicemente abbia errato nel trascrivere la pronuncia della \"J\" secondo le regole della lingua italiana, invece che quelle della traslitterazione corretta, che si basa sull'inglese.\nQuesto \u00e8 un fatto che si \u00e8 ripetuto molte volte nel corso dell'adattamento di serie animate giapponesi, come nel caso di Koichi (il protagonista di \"Babil Junior\") e di Chibiusa della saga \"Sailor Moon\", pronunciati con la \"C\" dura, nonch\u00e9 Sakuragi, dal manga e anime \"Slam Dunk\", che dovrebbe essere pronunciato \"sacuraghi\". Anche la j \u00e8 stata a volte pronunciata all'italiana: ad esempio, in alcuni episodi di \"Moon Mask Rider\", ninja \u00e8 diventato \"ninia\", mentre nella serie animata \"UFO Baby\" il cognome di Kanata Saionji \u00e8 diventato \"Saionii\". Il personaggio \u00e8 apparso e nominato anche nel reboot della serie \"Tomb Raider\", sia nel videogioco del 2013 che nel film del 2018.\nLe statuette Haniwa.\nA partire dal 250 si sviluppa in Giappone l'usanza delle , le cosiddette \"tombe a tumulo\", pratica che continu\u00f2 anche nel periodo Yamato, e fino al VI secolo.\nGli erano statuette in argilla raffiguranti genericamente oggetti (ent\u014d haniwa) o animali e poi persone (keish\u014d haniwa). I secondi dovevano svolgere una qualche funzione religiosa, seppure non chiarissima: forse testimoniavano la credenza in una reincarnazione o resurrezione, o forse avevano la funzione di proteggere il defunto presso cui erano poste. O, piuttosto, sostituivano simbolicamente - secondo l'usanza cinese - la famiglia di servitori che avrebbero dovuto aver l'obbligo di seguire il sovrano nel regno dei morti. Con il progredire della civilt\u00e0, infatti, erano queste ad essere seppellite insieme ai signori alla loro morte, al posto dei loro servitori reali.\nMolte di queste statuette si ritrovano, in tutto e per tutto uguali, nel cartone animato. Tra queste, i pi\u00f9 importanti nel cartone animato sono per\u00f2 gli Haniwa in forma di guerrieri, che costituiscono i guerrieri della regina nella prima parte dell'anime (nella seconda puntata dell'anime si vede l'origine di questi dalle antiche statuine).\nA partire dal V secolo si trovano anche Haniwa composti da cavallo e cavaliere (sekijin sekiba). Secondo alcune teorie il cavallo sarebbe arrivato in Giappone proprio in questo periodo, ad opera di invasori stranieri. Difficile non leggervi un richiamo a questo nel momento in cui Jeeg (puntata n. 28) si unisce al cavallo magnetico \"Antares\" e assume le sembianze di un centauro.\nQueste ultime, derivanti da un modello culturale cinese, erano infatti una stilizzazione dei soldati e dei servitori, e li rappresentavano.\nLe campane di bronzo.\nSono numerosi i ritrovamenti di antiche campane di bronzo (in giapponese di quel periodo storico, nel complesso se ne sono ritrovate pi\u00f9 di 400: la campana di bronzo del prof. Shiba sarebbe una di queste, ma con alcune specifiche caratteristiche prodigiose.\nC'\u00e8 da dire che mentre in Europa tutte le campane sono in bronzo, in Corea invalse poi l'usanza cinese di farle in ferro. Le pi\u00f9 antiche e sacre erano quindi in bronzo, ma solo fino al VII secolo. In Giappone i metalli per produrle erano scarsi, ed il bronzo era dunque tanto prezioso da assumere i connotati della sacralit\u00e0.\nQueste campane avevano un'importanza rituale e c'\u00e8 chi ritiene fossero collegate ai riti sciamanici di invocazione di divinit\u00e0. La loro funzione religiosa si deduce dal loro progressivo crescere di dimensioni. Non necessariamente venivano suonate e venivano istoriate con animali sacri o - probabilmente - antenati divinizzati.\nYamata no Orochi.\nUn riferimento all'antica mitologia giapponese \u00e8 poi l'astronave dell'impero Yamatai.\nQuesta \u00e8 infatti la versione fantascientifica di , mostro della tradizione nipponica dalle otto teste di drago (simile all'Idra della mitologia greca).\nLa leggenda lo riporta come un mostro sanguinario che dominava la provincia di Izumo e richiedeva vergini in sacrificio. Con lui si scontra addirittura il dio Susan\u014d appena giunto sulla Terra. Altre incarnazioni di \"Yamata no Orochi\" si ritrovano spesso nella cultura popolare giapponese.\nTakeru, il guerriero prediletto di Himika.\nEra un principe giapponese semileggendario, forse realmente esistito: era figlio dell'Imperatore del Giappone e visse combattendo in modo eroico, sia contro gli uomini che contro i demoni, nel \"periodo Kofun\" (circa dal 200 al 500 d.C.). In quel tempo, all'inizio, vi era l'anarchia e la lotta tra i vari regni tribali, e solo successivamente avvenne l'unificazione del paese che diede cos\u00ec origine al Regno Yamatai.\nIl nome completo dell'eroe \u00e8 Takeru Yamato e rappresenta l'equivalente giapponese del \"cavaliere senza macchia e senza paura\" del medioevo europeo. Il suo nome significa, letteralmente, \"Eroe del Giappone\". Come dire, l'Eroe per eccellenza. Infatti, \"Yamato\" era il nome con cui veniva definito il Giappone classico, mentre \"Takeru\" \u00e8 un verbo che esprime il concetto di \"eccellere, essere superiore\", e, per estensione, indica l'eroe. Gli eventi narrati nella leggenda di Takeru Yamato sono contenuti nei poemi epici giapponesi dell'VIII secolo, chiamati \"Kojiki\" e \"Nihonshoki\".\nAnime.\nEdizione italiana.\nLa serie televisiva \u00e8 stata trasmessa per la prima volta in Italia nel 1979, dove ha riscosso un grande successo, come molte altre serie del genere, \"UFO Robot Goldrake\" o \"Mazinga\". Nel 2007 \u00e8 uscito in Giappone l'anime \"Shin Jeeg Robot d'acciaio\" che riprende la trama del manga di Nagai e che vede un nuovo protagonista, insieme a diversi personaggi storici.\nSequel.\nNel 2006 \u00e8 stato prodotto un sequel, \"Shin Jeeg Robot d'acciaio\", che presenta una versione rinnovata sia nello stile che nei colori: attraverso l'energia delle campane convogliata nei guanti, una moto di colore rosso, guidata dallo studente Kenji Kusanagi, si trasforma nella testa del robot. La serie si colloca in una nuova continuity presentando notevoli differenze con la storia originale, per esempio la presenza in vita del padre di Hiroshi, Senjiro Shiba, e il ritorno di Himika, che non \u00e8 morta come narrato nella prima serie; a tal proposito, la nuova serie ignora l'esistenza del Signore del Drago.\nSigla italiana.\nLa sigla italiana \"Jeeg Robot\", fu cantata sulla base originale giapponese scritta da Michiaki Watanabe. L'uso del minimoog, \u00e8 stato ideato e sovrapposto sulla base originale dal musicista Carlo Maria Cordio. All'epoca della registrazione (1979), la Meeting Music non esisteva ancora e l'etichetta discografica che mise in commercio la versione originale italiana fu la CLS Records di Detto Mariano. Roberto Fogu, in arte Fogus, fu scelto quale interprete da Giuseppe Giacchi amministratore delegato della CAM. Fogu era un pianista romano che prest\u00f2 la sua voce sia per questa sigla che per \"Ryu il ragazzo delle caverne\". I cori della sigla furono affidati ai Fratelli Balestra.\nEsiste una seconda versione della sigla di \"Jeeg Robot\", interpretata dai Superobots, curata da Olimpio Petrossi e pubblicata dalla RCA Italiana sempre nel 1979 come Lato B del 45 giri de Il Grande Mazinger.\nNonostante un arrangiamento assai differente e con un evidente errore nel testo (\"...se dallo spazio arriver\u00e0 una nemica civilt\u00e0\" \u00e8 infatti errato, poich\u00e9 i nemici di Jeeg Robot provengono tutti dalle viscere della Terra, e infatti, nella pi\u00f9 corretta versione, il testo, in quel punto, dice \"...se dal passato arriver\u00e0 una nemica civilt\u00e0\") riscosse un buon successo. Il motivo dell'esistenza di questa cover, uscita sul mercato prima della versione originale, \u00e8 da cercarsi nella diffidenza di Detto Mariano relativa alla possibilit\u00e0 di successo di Jeeg Robot dato che la serie non veniva trasmessa dalla RAI ma dalle reti private. Per paura di un flop, il proprietario della CLS decise di non realizzare il 45 giri lasciando praticamente alla RCA la possibilit\u00e0 di realizzare la sua versione utilizzandola come retro della sigla del Grande Mazinga.\nIl 45 giri con la versione originale fu pubblicato successivamente alla versione della RCA in seguito a una telefonata di Mariano ad un suo amico proprietario di un negozio di dischi a Roma che gli fece notare come la sigla originale fosse invece richiestissima proprio perch\u00e9 trasmessa dalle TV private, e anche che doveva in tempi strettissimi produrre ed inviargli numerose copie del disco originale.\nLa stampa fu quindi realizzata in tutta fretta con in copertina la foto di Amaso e non di Jeeg. Lo stesso Detto Mariano dichiar\u00f2 che non aveva assolutamente idea delle fattezze di Jeeg e che, se non avessero trovato quell'immagine di Amaso, forse il disco non sarebbe nemmeno uscito.\nFilm.\n\"Jeeg il \"robot d'acciaio\" contro i mostri di roccia! - La pi\u00f9 grande vittoria di Jeeg Robot\" \u00e8 un film di montaggio, della durata di 80 minuti, prodotto in Italia dalla Eole Financiere assemblando alcuni episodi della serie animata. Il film, che presenta la sigla italiana, usc\u00ec nei cinema il 17 novembre 1979, distribuito dalla Italian Pictures. Tra i pochi ad aver recensito il film c'\u00e8 Paolo Mereghetti, che l'ha definito un'operazione \"raffazzonata\" con un montaggio \"pessimo e ripetitivo\", dandogli la valutazione minima. Il film venne distribuito anche in VHS dalla CVD nel 1981 e nel 1982. Il 16 dicembre 2003 la Millennium Storm pubblic\u00f2 la prima edizione DVD, mentre il 3 novembre 2006 la Stormovie pubblic\u00f2 una nuova \"collector's edition\" con vari contenuti speciali e un libretto allegato. In DVD il film \u00e8 stato distribuito col titolo \"Jeeg Robot contro i mostri di roccia\"."}
{"id": "111493", "revid": "339392", "url": "https://it.wikipedia.org/wiki?curid=111493", "title": "Daitarn III", "text": ""}
{"id": "111494", "revid": "92723", "url": "https://it.wikipedia.org/wiki?curid=111494", "title": "Initef-Aa", "text": "Biografia.\nIl \"nomen\" di questo sovrano \u00e8 seguito dall'epiteto \"Aa\" ossia \"grande\" da intendersi come \"il vecchio\" e questo, insieme a un'iscrizione sul coperchio del suo sarcofago, porta a pensare che fosse il fratello maggiore di Sekhemra-heruhermaat Initef.\nDi Initef-Aa sappiamo poco altro tranne che la madre ebbe l'appellativo di \"Grande sposa reale\" e che di conseguenza lui sarebbe stato figlio di re. \u00c8 anche vero che talvolta venne attribuito tale epiteto proprio per giustificare le pretese al trono.\nIl nome non compare nel Canone Reale, a causa di una lacuna nella colonna 11.\nSecondo una diversa lettura dei dati in nostro possesso alcuni studiosi avanzano l'ipotesi che Initef-Aa fosse figlio, e successore, di Sobekemsaf II spostando quindi Nebukheperra Iniotef (Antef V) all'inizio della dinastia. Questa ipotesi contrasta per\u00f2 con la sequenza riportata dal Canone Reale."}
{"id": "111497", "revid": "335278", "url": "https://it.wikipedia.org/wiki?curid=111497", "title": "Jizya", "text": "Jizya (,era un'imposta discriminatoria che dal periodo islamico classico fino al XIX secolo ogni suddito non-musulmano non facente parte della \"umma\" islamica (detto \"dhimmi\", cio\u00e8 membro della \"ahl al-dhimma\", \"gente protetta\") pagava alle autorit\u00e0 islamiche. L'imposta gravava su cristiani, ebrei, zoroastriani, sabei, induisti, ovvero tutti coloro che professavano religioni monoteistiche rivelate praticate prima dell'avvento dell'islam. La \"dhimma\" (patto di protezione) garantiva una condizione particolare di protezione (dalle aggressioni esterne, libert\u00e0 personale, libert\u00e0 di culto) per i \"dhimmi\" (i non musulmani monoteisti), e li esentava dal servizio militare e dal pagamento della zakat.\nUn precedente cui la \"Umma\" islamica assai probabilmente s'ispir\u00f2 fu la tassazione in vigore nell'Iran sasanide. La riforma fiscale voluta infatti dallo Sh\u0101hansh\u0101h Cosroe I (501 ca \u2013 579) - ben conosciuto dagli Arabi, che lo chiamavano Kisr\u0101 An\u016bsh\u012brw\u0101n (), prevedeva che un'imposta di capitazione (presente gi\u00e0 come \"capitatio\" nel modello romano, mantenuto dai Bizantini) dovesse essere pagata dai sudditi ebrei, cristiani e di altre comunit\u00e0 dell'Impero. Da essa erano esclusi i funzionari imperiali e i mazdei (lo zoroastrismo era religione della Corte). Della sua raccolta erano resi responsabili il capo della comunit\u00e0 israelita, il vescovo dei cristiani e ogni capo delle altre comunit\u00e0 religiose. \nL'imposta islamica riguardava i sudditi maschi puberi in grado di produrre reddito ma ne erano esentati quasi sempre gli appartenenti al clero di religioni \"protette\". Basata su prontuari che tenevano conto del livello di ricchezza di un paese e dell'andamento reale dell'economia, essa era percepita da un apposito incaricato statale, detto \"\u02bf\u0101mil\" (agente), che era tenuto a versarla nell'erario statale islamico (il cosiddetto \"bayt al-m\u0101l\" o \"casa della ricchezza\") perch\u00e9 fosse utilizzata per speciali fini caritatevoli o di pubblica utilit\u00e0 da parte delle autorit\u00e0.\nDistinta dalla \"jizya\", ma sempre a carico dei sudditi protetti, \u00e8 l'imposta del \"khar\u0101j\" per ci\u00f2 che riguardava i beni immobili fondiari. Nell'Impero ottomano la Jizya fu abolita solo alla fine del XIX secolo. Di recente gruppi armati quali lo Stato Islamico hanno imposto la \"jizya\" nei territori assoggettati al loro controllo. "}
{"id": "111499", "revid": "466539", "url": "https://it.wikipedia.org/wiki?curid=111499", "title": "Stratificazione sociale", "text": "La stratificazione sociale \u00e8 la condizione degli strati sociali, composti da individui o gruppi, collocati vicini o sovrapposti in una scala di superiorit\u00e0 o inferiorit\u00e0 relativa a seconda della ricchezza, del potere, del prestigio ovvero di ci\u00f2 che la societ\u00e0 in cui vivono ritiene rilevante ai fini della distinzione sociale.\nSecondo alcuni sociologi in tutte le societ\u00e0 vi sono disuguaglianze tra un individuo e un altro (\"universalit\u00e0 della stratificazione\"), mentre secondo gli antropologi possono esistere societ\u00e0 a carattere egualitario in cui tutti i gruppi sociali hanno pi\u00f9 o meno lo stesso diritto ad accedere ai gradini superiori della scala sociale per godere di determinati privilegi.\nTeorie della stratificazione.\nLa teoria evolutiva.\nSecondo la \"teoria evolutiva\" anche nelle societ\u00e0 pi\u00f9 semplici, esistono disuguaglianze strutturate basate ad esempio sul sesso o sull'et\u00e0. Tuttavia vi sono delle differenze sostanziali messe in luce dallo studioso Gerhard Lenski, il quale ha individuato le condizioni che favoriscono le disuguaglianze sociali. La disuguaglianza nella distribuzione della ricchezza, risulta assai bassa nelle societ\u00e0 di caccia e raccolta, \u00e8 cresciuta nelle orticole, ha raggiunto il punto massimo in quelle agricole, per diminuire in seguito. Lenski sostiene che quando le societ\u00e0 di caccia e raccolta si trasformano in quelle orticole e poi in quelle pastorali e infine in quelle agricole ne deriva un surplus di beni che un gruppo dominante pretende di sfruttare dando luogo alle differenziazioni sociali stratificate. Con l'avvento dell'industrializzazione all'inizio le differenze tra ricchi e poveri sono notevoli ma con il progredire dell'industria aumenta la classe media per le possibilit\u00e0, sebbene non per tutti allo stesso modo, di godere della maggiore produzione. Conseguentemente anche il potere politico si allarga in forme democratiche limitanti l'eccesso delle diseguaglianze con le istituzioni dell'assistenza pubblica e della tassazione progressiva.\nLa teoria funzionalista.\nLa teoria funzionalista della stratificazione sociale fu definita nel 1945 con la pubblicazione dell'articolo \"Some principles of stratification\" di Kingsley Davis e Wilbert Moore che sostenevano che \u00abla principale necessit\u00e0 funzionale che spiega la presenza universale della stratificazione \u00e8 precisamente l'esigenza sentita da ogni societ\u00e0 di collocare e motivare gli individui nella struttura sociale\u00bb. La stratificazione cio\u00e8 \u00e8 essenziale per la vita stessa della societ\u00e0. Premesso che in ogni societ\u00e0 non tutte le posizioni hanno la stessa importanza (si pensi agli sciamani o ai medici) e che il numero di persone disponibili per ricoprire quelle posizioni \u00e8 limitato, affinch\u00e9 un sistema sociale ben funzioni occorre che alcuni individui, particolarmente dotati o proprietari di una preparazione raggiunta con sacrifici personali, si assumano, in cambio di un maggior reddito o di status sociale, il compito di esercitare quelle mansioni di maggiore \u00abimportanza funzionale\u00bb che pi\u00f9 di altre cio\u00e8 contribuiscano al buon funzionamento del sistema sociale.\nIl funzionalismo si \u00e8 diffuso nell'ambito sociologico a partire dagli anni quaranta del Novecento, grazie al lavoro di Talcott Parsons e di due suoi allievi Robert K. Merton e Marion J. Levy, inquadrabili nel cosiddetto \"macrofunzionalismo\", dato che si fonda sul funzionamento dell'intero sistema piuttosto che sull'individuo, diversamente dal \"microfunzionalismo\" proposto da Kurt Lewin.\nPer spiegare come e perch\u00e9 attori sociali accettino e spesso sostengano disuguaglianze, Jim Sidanius e Felicia Pratto nel 1999 hanno elaborato la \"Teoria della dominanza sociale\" , partendo da presupposti funzionalisti che ritengono le societ\u00e0 stratificate pi\u00f9 stabili, hanno individuato in diverse societ\u00e0 tre tipi di sistemi gerarchici giustificati con \"miti di legittimazione\": \"gerarchia generazionale\",gli adulti hanno potere sui bambini, \"gerarchia patriarcale\"il potere degli uomini sulle donne, \"gerarchie arbitrarie\" che si basano su elementi quali l'etnia, la religione, la classe sociale, la \"razza\".\nLe teorie del conflitto.\nKarl Marx.\nLa teoria del conflitto, ispirata alla dottrina marxista, afferma che la stratificazione con le diseguaglianze connesse \u00e8 una naturale misura adottata dai ceti dominanti. Questi, coscienti come \"classe per s\u00e9\" della loro posizione condivisa, cercano di mantenerla inalterata, tramite un continuo conflitto con il quale difendono la loro condizione sociale privilegiata dai gruppi inferiori che, come \"classe in s\u00e9\", non hanno coscienza della loro condizione di classe oppressa e dunque non dispongono di un'organizzazione adeguata che, accompagnata ad una politica d'azione, consentirebbe loro di superare la diseguaglianza sociale..\nI teorici del conflitto considerano l'immagine funzionalista di un consenso generale sui valori come una pura finzione: ci\u00f2 che accade in realt\u00e0 - secondo loro - \u00e8 che chi ha il potere costringe il resto della popolazione all'acquiescenza e alla conformit\u00e0. In altre parole l'ordine sociale viene mantenuto non con il consenso popolare, ma con la forza o con la minaccia dell'uso della forza.\nI teorici del conflitto non pensano che il conflitto sia una forza necessariamente distruttiva: pu\u00f2 avere spesso dei risultati positivi, in quanto pu\u00f2 portare a cambiamenti sociali che altrimenti non si sarebbero realizzati. I cambiamenti sociali impediscono che la societ\u00e0 ristagni.\nMax Weber.\nA differenza di Marx, Weber non si sofferm\u00f2 sulla sola importanza delle classi sociali, ma elabor\u00f2 una teoria della stratificazione a pi\u00f9 dimensioni. I principi fondamentali di aggregazione di classi erano cos\u00ec l'economia, la cultura e la politica.\nGli individui si aggregano non solo per interessi economici condivisi, formando cos\u00ec le classi sociali, ma anche per aspetti, culturali ideali - originando cos\u00ec i ceti - e per aspetti politici unendosi in partiti per gestire il loro potere. Nella stratificazione sociale quindi \u00e8 rilevante sia la classe sia il ceto, inteso come elemento aggregante in base allo \"stile di vita\" che riflette un prestigio sociale che non dipende solo dalla ricchezza ma anche da altri fattori, non esclusi quelli psicologici e quelli derivanti dalla considerazione sociale.\nLewis Coser.\nLa teoria del conflitto weberiana \u00e8 stata ulteriormente sviluppata da Mills e Coser. Soprattutto quest'ultimo autore non concentra la propria attenzione, come fece Marx, sulla lotta di classe, ma considera come un fatto strutturale, che troviamo nella vita di ogni societ\u00e0, il conflitto tra molti gruppi e interessi (es. i vecchi contro i giovani, i produttori contro i consumatori, gli abitanti del centro contro quelli della periferia...).\nI conflittualisti weberiani sono convinti che la scienza sociale e l'azione politica debbano restare separate. Quindi essi negavano la formulazione di giudizi di valore sugli argomenti indagati, limitandosi, sulla base del criterio di avalutativit\u00e0 sviluppato da Max Weber, a descriverli. \nIn particolare il pensiero di Coser \u00e8 molto influenzato dalla visione del sociologo tedesco Georg Simmel, il quale identificava la societ\u00e0 come l'insieme delle relazioni di interazione che collegavano gli individui.\nCoser, a tale proposito, parla di una \"rete del conflitto\", sottolineando come il conflitto sia una delle facce della vita sociale, di per s\u00e9 non pi\u00f9 rilevante del consenso. Il suo interesse, in realt\u00e0, \u00e8 focalizzato sulle conseguenze del conflitto, e la sua tesi \u00e8 che il conflitto, come anche il cambiamento, non \u00e8 necessariamente socialmente disgregante, ma \u00e8 in grado di generare stabilit\u00e0. Conflitto cio\u00e8, non significa necessariamente violenza aperta, ma anche tensione, ostilit\u00e0, competizione e dissenso sui fini e valori. Esso non \u00e8 un evento occasionale che interrompe il funzionamento generalmente armonioso della societ\u00e0, ma \u00e8 una parte costante e necessaria della vita sociale.\nCoser mostra un maggiore interesse per le caratteristiche psicologiche degli attori sociali, osservando l'esistenza di impulsi ostili nelle persone e la compresenza di sentimenti di amore e odio nelle relazioni interpersonali. Contemporaneamente, com'\u00e8 ovvio, non dimentica di considerare le cause sociologiche del conflitto.\nIl conflitto ha s\u00ec la capacit\u00e0 di innescare un cambiamento, positivo o negativo, ma ha anche - ed \u00e8 questo l'aspetto che interessa di pi\u00f9 Coser - la capacit\u00e0 e il compito di mantenere la coesione all'interno del gruppo.\nLa teoria reputazionale.\nLa teoria reputazionale di William Lloyd Warner sostiene che il posto che occupa una persona nella gerarchia sociale non \u00e8 determinato da fattori economici e sociali ma essenzialmente dal giudizio espresso dai membri della comunit\u00e0 di appartenenza.\nNel 1977, dall'analisi di 85 studi sul prestigio derivante dalle varie occupazioni operanti in 53 paesi, Donald John Treiman rilev\u00f2 come vi fosse in tutto il mondo una somiglianza dei criteri di valutazione del prestigio relativo al lavoro in base alla quale alcune persone hanno in loro possesso e controllano un maggior numero di risorse. In questo modo si formano gerarchie di potere con associati privilegi. Poich\u00e9 il potere e il privilegio sono dovunque altamente considerati, le attivit\u00e0 che procurano potere e privilegi godono di un importante prestigio in tutte le societ\u00e0.\nSistemi di stratificazione.\nLa schiavit\u00f9.\nLa schiavit\u00f9 \u00e8 la forma estrema di disuguaglianza, in cui delle persone posseggono altre persone. Essa si \u00e8 manifestata in epoca antica e romana, affievolitasi nel Medioevo, torn\u00f2 alla ribalta nelle Americhe dove gli schiavi furono impiegati nelle piantagioni estensive a differenza della schiavit\u00f9 antica dove gli schiavi erano utilizzati nelle miniere, nell'agricoltura e presso le famiglie in attivit\u00e0 anche intellettuali.\nLe caste.\nL'usanza delle caste esiste in India da millenni., tuttavia la loro interpretazione \u00e8 mutata nel tempo. Secondo i testi sacri induisti, le caste dovrebbero essere quattro in totale (i brahamani; gli Kshatriya; i Vaishya e infine i shudra, oltre ai non menzionati Harijan, i \u201csenza casta\u201d). Oggi, invece le caste sono migliaia, diverse per ampiezza e radicamento locale o nazionale. Le caratteristiche principali delle caste sono tre:\nIn realt\u00e0 esiste comunque una certa mobilit\u00e0 sociale (soprattutto femminile), a causa delle differenti concezioni di matrimonio esistenti nelle diverse caste.\nInoltre il sistema delle caste era presente in molte societ\u00e0 indoeuropee prima dell'avvento dell'illuminismo e quindi di una concezione egualitaria. In maniera generale, il sistema impone quattro caste principali:\nI ceti.\nIl ceto \u00e8 secondo Max Weber il rango dell'individuo e dello strato al quale egli appartiene per lo stile di vita che esprime.\nTale divisione per ceti, esistita in Europa fino alla rivoluzione francese, aveva i seguenti elementi distintivi:\nLe classi sociali moderne.\nLa societ\u00e0 moderna, nata dalla rivoluzione francese, \u00e8 caratterizzata dall'eguaglianza di diritto di tutti i suoi membri. A differenza quindi delle societ\u00e0 dell'Ancien r\u00e9gime, le classi moderne sono raggruppamenti di fatto, non di diritto.\nLa classe sociale mantiene oggi una grande importanza rispetto ai comportamenti generali degli individui. \nLa distribuzione dei redditi \u00e8 il fattore principale per cui le classi esistono tuttora, solo se tale distribuzione fosse eguale, non vi sarebbero classi. \nIl calcolo del coefficiente di Gini, permette di calcolare l'entit\u00e0 della disuguaglianza nella distribuzione dei redditi. Vi \u00e8 una forte disuguaglianza tra distribuzione dei redditi e del patrimonio. Il secondo \u00e8 meno egualitario.\nL'aumento della disuguaglianza nella distribuzione dei redditi \u00e8 dovuto a quattro differenti fattori: \nLo schema di Goldthorpe.\nLo schema di John Goldthorpe si basa su due criteri: la \"situazione del lavoro\" e la \"situazione di mercato\". Su queste basi, vengono sviluppate tre categorie di lavoratori:\nTenendo conto inoltre della situazione di mercato, si giunge ad uno schema che divide le classi in sette categorie: \nSondaggio della BBC.\nNell'ambito del Great British Class Survey, un sondaggio del 2013 sulla societ\u00e0 britannica commissionato dalla BBC, dei ricercatori hanno individuato 7 classi sociali sulla base di tre categorie di indicatori dello status socioeconomico degli individui: il \"capitale economico\" (reddito, risparmi, immobili), \"sociale\" (numero e status socioeconomico dei conoscenti) e \"culturale\" (titolo di studio, interessi e attivit\u00e0)\nLe classi sociali moderne in Italia.\nLo schema di Labini.\nNel 1974 l'economista Paolo Sylos Labini pubblic\u00f2 la seconda stesura del \"Saggio sulle classi sociali\", in cui la societ\u00e0 italiana era ripartita in sei gruppi, sulla base non solo del livello medio del reddito, ma soprattutto del modo con cui esso veniva procurato. Oltre alle categorie principali di reddito (rendita, salario e profitto), Labini considerava nel suo studio sulla distribuzione del reddito nazionale anche i redditi misti, che erano il frutto della combinazione dei tre principali, e i redditi dei lavoratori improduttivi.\nRapporto Istat 2017.\nNel suo rapporto annuale del 2017 l'Istat ha invece ritenuto opportuno proporre un nuovo schema di classificazione degli individui in gruppi sociali con simili caratteristiche socio-economiche e demografiche, basato su pi\u00f9 variabili riguardanti il nucleo familiare e l'individuo maggiore percettore di reddito all'interno della famiglia, quali la condizione occupazionale, la cittadinanza, il titolo di studio e la dimensione della famiglia. La nuova classificazione non \u00e8 stata creata con l\u2019intento di sostituire quelle precedenti, ma per integrarle nell'analisi di una societ\u00e0 sottoposta a numerosi cambiamenti, come l'immigrazione, l'invecchiamento della popolazione e la grande recessione. La seguente tabella riporta i vari gruppi sociali individuati dall'Istat con accanto i requisiti che contraddistinguono i relativi nuclei familiari e la consistenza percentuale rispetto alla popolazione italiana.\nAlcuni grandi mutamenti.\nIn tutti i paesi occidentali moderni sono avvenute grandi trasformazioni nell'ambito della stratificazione sociale. Queste trasformazioni sono legate allo sviluppo e al declino di determinati settori di attivit\u00e0 economica.\nNel XIX secolo in Europa la maggioranza della popolazione era impiegata nel settore agricolo, come braccianti o come proprietari. Il processo di industrializzazione ha determinato il declino di queste classi e ne ha promosso una nuova: la classe operaia. Questa classe \u00e8 aumentata quantitativamente col progredire economico fino a toccare un culmine e poi iniziare a diminuire in favore del settore terziario tipico delle moderne societ\u00e0 post-industriali.\nLa classe media impiegatizia \u00e8 la classe che pi\u00f9 di tutte ha percorso uno sviluppo rapido e continuo fino ad oggi. I processi di proletarizzazione rappresentano un altro mutamento significativo della stratificazione sociale, a questi processi si sono tuttavia contrapposti nella storia anche processi inversi di de-proletarizzazione (epoca fascista). Anche oggi questi ultimi processi si ripropongono, specialmente nei paesi con alti tassi di disoccupazione.\nIl proletariato nei servizi riguarda quel gruppo di lavoratori impiegato in settori poco remunerativi e che richiedono qualifiche basse o nulle. Negli Stati Uniti d'America questi lavori sono i \"McJob\", tipicamente rappresentati dai lavori nei ristoranti McDonald's che impiegano pi\u00f9 che altro giovani. In Svezia, invece, questi lavori vengono rappresentati dai servizi sociali e impiegano pi\u00f9 che altro donne.\nLa sottoclasse riguarda quel gruppo di persone che vivono in una situazione di miseria costante.\nLe interpretazioni prevalenti delle caratteristiche di tale classe sono due:"}
{"id": "111503", "revid": "119071154", "url": "https://it.wikipedia.org/wiki?curid=111503", "title": "Galilei (disambigua)", "text": "Pi\u00f9 personaggi portano il cognome Galilei:"}
{"id": "111504", "revid": "339392", "url": "https://it.wikipedia.org/wiki?curid=111504", "title": "Batteria (elettrotecnica)", "text": ""}
{"id": "111509", "revid": "1082210", "url": "https://it.wikipedia.org/wiki?curid=111509", "title": "Accumulatore", "text": ""}
{"id": "111510", "revid": "767487", "url": "https://it.wikipedia.org/wiki?curid=111510", "title": "Autolisi", "text": "Autolisi (dal greco \"auto\": se stesso, e \"lysis\": perdita, dissoluzione) \u00e8 un processo biologico attraverso il quale una cellula si autodistrugge (cio\u00e8 \"digerisce\" se stessa, a causa di certi enzimi), o perch\u00e9 non \u00e8 pi\u00f9 necessaria, o perch\u00e9 \u00e8 malata e quindi c'\u00e8 bisogno di prevenire un male maggiore.\nL'autolisi cellulare \u00e8 molto rara in condizioni normali, per\u00f2 \u00e8 un processo che pu\u00f2 essere indotto:\nda radiazioni, dalla presenza di gravi danni nei tessuti (ad esempio necrosi), oppure ancora, pi\u00f9 semplicemente, per un processo interno autorigenerativo come pu\u00f2 esserlo nel digiuno.\nNon si deve confondere l'autolisi con i casi generici di \"morte cellulare programmata\", in modo particolare l'apoptosi.\nDefinizione.\nL'autol\u00ecsi \u00e8 il fenomeno per il quale si innesca il processo di degradazione dei tessuti dell'organismo, per mezzo di sostanze prodotte dal corpo stesso, ad azione fermentativa: ossia, gli enzimi, capaci di demolire le proteine, contenuti in piccole \"sacche\" (vacuoli) isolate delle cellule.\nL'autolisi inizia in ogni cellula appena finiscono le attivit\u00e0 vitali residue, proprie della morte intermedia, e inizia l'acidificazione. L'autolisi \u00e8 uno dei processi pi\u00f9 precoci di questo tipo e si pu\u00f2 osservare isolatamente per breve tempo, perch\u00e9 viene subito coperto o complicato dall'innesco di altri processi pi\u00f9 importanti, come la putrefazione.\nIn alcuni casi - anche preparati in laboratorio - si pu\u00f2 osservare che cosa succede a un tessuto se si attua solo il processo di autolisi: si nota che il tessuto va in colliquazione, tende a sciogliersi, ad avere consistenza pi\u00f9 liquida, come se fosse \"digerito\".\nAl microscopio, sui reperti mortali, si nota il disfacimento della struttura cellulare. L'autolisi \u00e8 pi\u00f9 evidente nei surrene, in diversi distretti del fegato e dei muscoli.\nIl processo di autolisi \u00e8 ritardato nelle morti rapide di soggetti sani e dalle basse temperature, accelerato in morti per agonia o lunghe malattie e alte temperature. All'interno dei tessuti di ogni singola cellula, numerosissime sostanze sono demolite e degradate. Si distruggono le proteine che si degradano fino a liberare gli amminoacidi; i trigliceridi cominciano a essere demoliti dopo 36 ore; il colesterolo \u00e8 pi\u00f9 resistente, e rimane intatto anche per 12 giorni; dagli zuccheri si libera alcool e acido lattico.\nL'autolisi \u00e8 pi\u00f9 veloce nel pancreas, nella mucosa gastrica e nella regione midollare del surrene; lenta nei tessuti connettivi; di velocit\u00e0 intermedia nel fegato, nel rene, nel muscolo e nel cervello."}
{"id": "111512", "revid": "125971536", "url": "https://it.wikipedia.org/wiki?curid=111512", "title": "Lek albanese", "text": "Il Lek (plurale \"lek\u00eb\") \u00e8 l'unit\u00e0 monetaria dell'Albania.\nIl suo codice ISO 4217 \u00e8 ALL.\nStoricamente era suddiviso in 100 qindarka, ma questa suddivisione di fatto non esiste pi\u00f9. \u00c8 stato introdotto nel 1926, durante il regno di Ahmet Zogu. Il suo nome deriva dalla abbreviazione popolare di Alessandro il Grande, \"Leka i Madh\".\nMonete.\nLe monete in circolazione hanno sulla parte frontale il valore tra rami di ulivo. Nel retro ci sono invece vari disegni con l'iscrizione \"Republika e Shqip\u00ebris\u00eb\" (Repubblica di Albania) e l'anno di coniazione.\nBanconote.\nLe banconote in circolazione hanno in generale un personaggio sul fronte e un luogo sul retro:\nSerie 2019-2022.\nLa Banca d'Albania nel 2019 ha presentato una nuova serie di banconote, con gli stessi temi sia sul lato anteriore che su quello posteriore delle banconote, caratteristiche di sicurezza migliorate e un cambio di materiale per la banconota da 200 lek\u00eb, ora emessa come banconota polimerica. Questa serie ha anche introdotto una nuova banconota da 10.000 lek\u00eb, la banconota di pi\u00f9 alto valore emessa per la circolazione generale. I primi due tagli emessi per questa serie, le banconote da 200 e 5.000 lek\u00eb sono state emesse per la circolazione il 30 settembre 2019, le banconote da 1.000 e 10.000 lek\u00eb nel 2020, le banconote da 2.000 lek\u00eb saranno emesse nel 2021 mentre le banconote da 500 lek\u00eb nel 2022."}
{"id": "111519", "revid": "1123126", "url": "https://it.wikipedia.org/wiki?curid=111519", "title": "Medina", "text": "Medina (: ; , \"La citt\u00e0 illuminatissima\") \u00e8 una citt\u00e0 dell'attuale regione saudita del \"Hij\u0101z\", nella Penisola araba. Sorge in un'oasi ed \u00e8 nota fin dai tempi pi\u00f9 antichi in quanto ricordata col nome di Yathrib negli \"Annali\" di epoca assira.\nStoria.\nMedina nel VII secolo d. C. si chiamava ancora Yathrib () e tale toponimo compare gi\u00e0 nelle \"Cronache assire\" del IX secolo a.C. e come Yatrippa esso figura nelle opere geografiche romane, specialmente redatte dopo la spedizione nella penisola araba condotta all'epoca dell'imperatore Augusto dal prefetto Elio Gallo, che riusc\u00ec a penetrare (senza per\u00f2 poterli assoggettare) nel regno degli Homerites (Himyariti) che governavano le ambite regioni meridionali da dove giungeva il prezioso incenso.\nLa citt\u00e0-oasi fu, con ogni probabilit\u00e0, a lungo dominata da trib\u00f9 ebraiche (secondo alcuni, ebraizzate). Entrata in contatto fecondo con il regno dei Lakhmidi di al-Hira, Yathrib mantenne una precisa vocazione agricola anche se non le mancava un fiorente artigianato incentrato sulle complesse tecniche metallurgiche di cui erano depositari proprio gli Ebrei locali, che si dedicavano con successo anche a lavori di gioielleria e alla produzione di armi e armature.\nLe tre trib\u00f9 ebraiche (i Ban\u016b Na\u1e0d\u012br, i Ban\u016b Quray\u1e93a e i Ban\u016b Qaynuq\u0101\u02bf) dovettero con l'andar del tempo cedere spazio politico all'elemento arabo che, inurbandosi, aveva lentamente modificato a proprio vantaggio gli equilibri demografici di Yathrib.\nLe trib\u00f9 israelitiche furono perci\u00f2 costrette a confederarsi con le due trib\u00f9 arabe dei Ban\u016b Khazraj e dei Ban\u016b Aws, di recente immigrazione ma di crescente peso numerico.\nL'eterogeneit\u00e0 etnica e religiosa di Yathrib si espresse in crescenti tensioni che raggiunsero l'acme nel 620 nella cosiddetta \"giornata di Bu\u02bf\u0101th\" (\"yawm Bu\u02bf\u0101th\"), uno scontro che port\u00f2 alla chiamata in citt\u00e0, in veste di arbitro \"(\u1e25\u0101kam)\" della sanguinosa contesa, di Maometto, che incontrava notevoli difficolt\u00e0 e crescenti ostilit\u00e0 coi suoi concittadini. Il trasferimento di Maometto e dei suoi fedeli a Yathrib si realizz\u00f2 a partire dal 16 luglio 622, data ricordata dai musulmani come inizio dell'\"Egira\" e i musulmani presero in breve a chiamare Yathrib, \"Mad\u012bnat al-Nab\u012b\", \"la citt\u00e0 del Profeta\": Medina, appunto.\nQui si costitu\u00ec, con un patto che coinvolse anche pagani e israeliti, la prima comunit\u00e0 musulmana (\"Umma\") e qui si presero tutte le decisioni politiche pi\u00f9 importanti fino all'epoca del quarto successore (califfo) di Maometto, il cugino e genero \u02bfAl\u012b ibn Ab\u012b T\u0101lib. Per questo Medina \u00e8 considerata unanimemente la seconda citt\u00e0 santa dell'Islam, dopo la sola La Mecca e, al pari di essa, \u00e8 vietato l'ingresso a chi non \u00e8 di fede islamica.\nMalgrado l'ostilit\u00e0 delle autorit\u00e0 saudite, Medina \u00e8 ancor oggi oggetto di pie visite, con la cosiddetta \"ziy\u0101ra\", da parte di pellegrini che vogliono rendere omaggio alla tomba del Profeta e a quella dei suoi due successori, inumati in quella che \u00e8 da tempo chiamata la Moschea del Profeta.\nLa visita avviene nel corso della \"\u02bfumra\", il pellegrinaggio islamico non obbligatorio che si pu\u00f2 compiere in tutti i mesi lunari non riservati al pellegrinaggio canonico (\"hajj\").\nNella citt\u00e0 ha sede un'importante universit\u00e0 islamica."}
{"id": "111520", "revid": "228587", "url": "https://it.wikipedia.org/wiki?curid=111520", "title": "Super Mario 64 DS", "text": " \u00e8 un videogioco platform-adventure del 2004, sviluppato da Nintendo EAD e pubblicato da Nintendo in esclusiva per Nintendo DS. Si tratta del \"remake\" di \"Super Mario 64\", uscito nel 1996 per Nintendo 64.\nSviluppato sotto la supervisione di Shigeru Miyamoto, questo remake differisce sotto alcuni aspetti dal videogioco originale: sono state infatti aggiunte nuove aree, stelle, personaggi giocabili (Luigi, Wario e Yoshi) e un ampio numero di minigiochi sbloccabili nel corso dell'avventura, che sfruttano pienamente le peculiarit\u00e0 dello schermo tattile del Nintendo DS.\nTrama.\nMario viene invitato dalla Principessa Peach al suo castello per festeggiare il compleanno con una torta gigante; l'idraulico baffuto porta con s\u00e9 anche il fratello Luigi e l'amico Wario. I tre, dopo essere entrati nel castello, scoprono che la principessa \u00e8 stata ancora una volta rapita da Bowser e, prima di poterla andare a salvare, vengono catturati e chiusi a chiave in alcune stanze della struttura. Fortunatamente il dinosauro Yoshi, che dormiva sul tetto del castello, viene informato da Lakitu riguardo all'accaduto e si precipita a salvare gli amici cercando anche di recuperare le stelle rubate da Bowser.\nModalit\u00e0 di gioco.\nGrazie alle caratteristiche del Nintendo DS, in questa nuova versione vi \u00e8 la possibilit\u00e0 di muoversi grazie al \"touch screen\", mentre, grazie al doppioschermo, il giocatore pu\u00f2 consultare una comoda mappa sul display inferiore, assieme a tutte le statistiche. Ci sono tre metodi di comando:\nCome illustrato nel manuale d'istruzioni, Mario ha disposizione una quantit\u00e0 enorme di movimenti da utilizzare. Pu\u00f2 saltare sui muri, strisciare, nuotare, arrampicarsi, saltare e colpire un avversario in molti modi diversi usando combinazioni diverse di pulsanti. In aggiunta al normale salto ci sono pi\u00f9 tipi speciali di salto che possono essere eseguiti combinando un salto normale con altre azioni, inclusi l'extra high double e triple jumps, il salto in lungo e il salto triplo.\nCi sono anche delle mosse speciali come il salto a parete (utilizzabile solo con Mario o con qualsiasi altro personaggio travestito dall'idraulico rosso, cio\u00e8 il saltare da un muro a un altro in rapida successione) che permette di raggiungere aree altrimenti proibite per l'elevata altezza. Inoltre Mario pu\u00f2 colpire i nemici con un pugni e calci, prendere e trasportare alcuni oggetti, nuotare sott'acqua. La vita di Mario diminuisce lentamente mentre \u00e8 sott'acqua e Mario deve trovare monete o bolle d'aria per ricaricarla o ritornare in superficie per non annegare. Quando Mario torna in superficie la sua salute si ristabilisce completamente.\nPersonaggi.\nIl giocatore inizia la partita con Yoshi, tuttavia pu\u00f2 sbloccare Mario, Luigi e Wario con il procedere dell'avventura.\nA differenza degli altri personaggi, Yoshi non colpisce i nemici con calci o pugni ma li ingoia trasformandoli in uova da lanciare contro blocchi o altri nemici; pu\u00f2 anche restare in aria per qualche secondo.\nPartita multigiocatore.\nOgni partita \u00e8 giocabile da un massimo di quattro giocatori, con la possibilit\u00e0 di usufruire della modalit\u00e0 \"Download DS\". Lo scopo di questa modalit\u00e0 \u00e8 di collezionare pi\u00f9 stelle e monete degli altri partecipanti in un tempo limitato. \u00c8 possibile rubare le stelle conquistate dagli altri giocatori, colpendoli. In questa modalit\u00e0 si pu\u00f2 scegliere tra:\nOgnuno parte con Yoshi (con diverso colore: il primo giocatore verde, il secondo rosso, il terzo blu e il quarto giallo), ma in giro ci sono i cappelli di Mario, Luigi e Wario. Nella spiaggetta e nell'arena c'\u00e8 un blocco con dentro le ali. In questo caso Yoshi, Luigi e Wario possono prenderle e volare, ma non durante la storia principale.\nSviluppo.\n\"Super Mario 64 DS\" \u00e8 stato sviluppato da Nintendo Entertainment Analysis and Development e pubblicato da Nintendo per Nintendo DS. \u00c8 un remake del gioco di lancio per Nintendo 64 \"Super Mario 64\", con il motore 3D del gioco che rispecchia molti effetti visivi utilizzati nel gioco originale. Le modifiche grafiche includono la mancanza di filtri delle texture e versioni nuove dei modelli dei personaggi con i \"design\" aggiornati. Tutta la musica di K\u014dji Kond\u014d del gioco originale \u00e8 stata riutilizzata, sebbene alcune inedite siano state composte di Kenta Nagata, e anche i doppiatori di \"Super Mario 64\" hanno nuovamente prestato le voci ai personaggi, con la sola aggiunta di Kazumi Totaka per il ruolo di Yoshi.\nAccoglienza.\n\"Super Mario 64 DS\" ha ottenuto un notevole successo commerciale. Dopo la sua uscita in Giappone, il gioco ha venduto copie entro il 19 dicembre 2004 ed \u00e8 stato il quinto gioco pi\u00f9 venduto nella classifica delle vendite di quella settimana. \"Super Mario 64 DS\" ha poi raggiunto le unit\u00e0 entro il 20 febbraio 2005. Il gioco \u00e8 apparso frequentemente nelle classifiche di vendita di Amazon.com. Nella prima settimana di giugno 2006, \u00e8 stato elencato come il sesto gioco per Nintendo DS pi\u00f9 venduto, arrivando al terzo posto nell'ultima settimana del mese. Il gioco \u00e8 apparso di nuovo verso la fine di luglio 2006 come l'ottavo gioco pi\u00f9 venduto. All'inizio del 2008, le classifiche di Amazon.com elencavano il gioco come il settimo gioco per Nintendo DS pi\u00f9 venduto negli Stati Uniti, dove ha venduto 1,4 milioni di copie e ha guadagnato 42 milioni di dollari entro agosto 2006. Nel periodo compreso tra gennaio 2000 e agosto 2006, \u00e8 stato il settimo gioco pi\u00f9 venduto per Nintendo DS. A novembre 2006, il gioco aveva venduto oltre un milione di unit\u00e0 in Europa e alla fine del 2007, oltre due milioni di copie negli Stati Uniti. Entro il 31 maggio 2011, il gioco aveva venduto 4,34 milioni di copie negli Stati Uniti e nell'ottobre 2012 Nintendo ha riferito che il gioco aveva superato le vendite di 5 milioni di unit\u00e0. Al 31 marzo 2018, \"Super Mario 64 DS\" ha venduto 11,06 milioni di copie in tutto il mondo.\nCritica.\nI recensori hanno elogiato l'accurata riproduzione del gioco per Nintendo 64, le funzionalit\u00e0 aggiuntive e gli aggiornamenti. Phil Theobald di GameSpy ha elogiato \"Super Mario 64 DS\", definendolo \"fantastico\" e complimentandosi con le nuove funzionalit\u00e0: minigiochi, uso di un secondo schermo e stelle extra. Ha anche commentato che il \"gameplay\" del gioco originale risultava efficace dieci anni dopo la sua uscita originale. Harris ha affermato che l'atmosfera di \"Super Mario 64\" era stata mantenuta, mentre le nuove sfide e funzionalit\u00e0 si basavano su di essa in un modo che aumentava la longevit\u00e0 del gioco. Si \u00e8 inoltre complimentato con la grafica e l'audio e ha considerato il gioco una buona dimostrazione delle capacit\u00e0 del Nintendo DS. Jeff Gerstmann di GameSpot ha apprezzato la grafica, in particolare il numero di poligoni pi\u00f9 elevato e il \"frame rate\" fluido. Ha definito \"Super Mario 64 DS\" un \"grande aggiornamento di un gioco classico\" e ha ritenuto che i cambiamenti e le funzionalit\u00e0 aggiuntive offrissero una nuova esperienza ai fan dell'originale. Al contrario, Jeremy Parish di 1UP.com ha ritenuto che il gioco non offrisse abbastanza nuovi contenuti per giustificare un acquisto. Ha elogiato l'inclusione di personaggi extra, definendoli un \"bel colpo di scena\", ma ha concluso la sua recensione definendo il gioco un \"\"porting\" mal concepito\" che dovrebbe essere giocato sul sistema originale."}
{"id": "111521", "revid": "123713300", "url": "https://it.wikipedia.org/wiki?curid=111521", "title": "Wikiquote", "text": "Wikiquote \u00e8 uno dei progetti basati su wiki promossi dalla Wikimedia Foundation ed utilizza lo stesso software MediaWiki di Wikipedia.\nNato da un'idea di Daniel Alston e sviluppato da Brion Vibber, l'obiettivo del progetto \u00e8 di produrre in modo collaborativo un'ampia raccolta di citazioni di persone famose, opere letterarie, cinematografiche, teatrali o musicali, memoriali, proverbi, epitaffi ecc., e di fornire approfondimenti su di essi. \u00c8 il secondo wiki (dopo Wikipedia) pi\u00f9 conosciuto.\nNel 2007 le citazioni di Wikiquote in italiano sono state coinvolte in un esperimento scientifico dell'Universidad Polit\u00e9cnica de Valencia, Spagna; lo scopo era verificare se sia possibile identificare automaticamente le frasi comiche. La versione in lingua italiana \u00e8 al primo posto fra quelle con pi\u00f9 voci.\nEdizioni per numero di voci.\nQuello che segue \u00e8 l'elenco delle maggiori edizioni di Wikiquote per numero di voci inserite (aggiornato al 19 settembre 2021).\nLoghi.\nFino ad oggi, Wikiquote ha utilizzato quattro loghi. I loghi originali contenevano queste due citazioni:"}
{"id": "111522", "revid": "125416502", "url": "https://it.wikipedia.org/wiki?curid=111522", "title": "Storia dell'Inghilterra", "text": "La storia dell'Inghilterra, in quanto terra degli Angli e dei Sassoni, successivamente fusi fra loro nel popolo anglosassone, si pu\u00f2 far iniziare attorno alla met\u00e0 del V secolo d.C. (secondo taluni nel 449). All'indomani della fine della dominazione romana (407 o 410) infatti, trib\u00f9 germaniche di Angli, di Sassoni e di Juti invasero le sponde orientali della Britannia. La loro occupazione definitiva della parte sudorientale della Gran Bretagna avvenne tra gli anni 441 e 443.\nGli Angli, Sassoni e gli Juti misero in fuga i Britanni, antichi abitanti celtici dell'isola scarsamente romanizzati, spingendoli verso gli attuali Galles e Cornovaglia e, in taluni casi, si fusero con essi. Gli Anglosassoni chiamarono quest'isola \"Angleland\", cio\u00e8 \"Terra degli Angli\", che in seguito diventer\u00e0 Inghilterra.\nPreistoria.\nI rilevamenti archeologici indicano che l'Inghilterra venne colonizzata gi\u00e0 molto prima del resto del territorio delle Isole Britanniche, grazie al suo clima ospitale.\nLa prima menzione dell'isola si deve a un manuale per navigatori del VI secolo a.C., bench\u00e9 legami commerciali con il continente esistessero gi\u00e0 da molto prima.\nScrittori latini, come Plinio il Vecchio e Diodoro Siculo menzionarono il commercio di stagno dell'Inghilterra, ma ci sono poche notizie sulle popolazioni.\nTacito scrisse che non c'erano grandi differenze linguistiche tra i popoli della Britannia e della Gallia settentrionale e not\u00f2 che le varie nazioni bretoni condividevano le stesse caratteristiche fisiche con i loro vicini del continente. \nAntichit\u00e0.\nBritannia romana.\nCesare invase la Britannia nel 55 a.C. e nel 54 a.C. e scrisse nel \"De bello Gallico\" che la popolazione della Britannia meridionale aveva molti tratti in comune con i \"Belgae\" della Gallia.\nFino alla conquista romana della Britannia, la popolazione della Britannia era relativamente stabile e, all'epoca dell'invasione di Cesare, i britanni parlavano un idioma celtico.\nI romani iniziarono la loro seconda conquista della Britannia nel 43 d.C., durante il regno di Claudio. L'Inghilterra e il Galles caddero sotto la dominazione romana, che dur\u00f2 fino agli inizi del secolo V.\nBritannia post-romana.\nDopo che i romani abbandonarono la Britannia nel 410, l'attuale Inghilterra venne progressivamente popolata da popolazioni germaniche provenienti dal continente. Questi popoli comprendevano gli Angli, i Sassoni, gli Juti e i Frisoni.\nEssi invasero la Britannia nella seconda met\u00e0 del V secolo. Sembra che gli Juti fossero il principale gruppo che si insedi\u00f2 nel Kent, nell'Isola di Wight e nelle coste dell'Hampshire, mentre i Sassoni predominarono nelle aree a sud del fiume Tamigi, nell'Essex e nel Middlesex, ed infine gli Angli nel Norfolk, nel Suffolk, nelle Midlands e nel nord.\nLa popolazione autoctona diminu\u00ec dopo la dominazione romana. Questo drammatico collasso sembra essere stato causato soprattutto dalla peste e dal vaiolo. Gli \"Annales Cambriae\" indicano la peste come causa della morte del re Maelgwn Gwynedd, avvenuta nel 547.\nInghilterra medievale.\nGli Anglosassoni.\nTra il V e il VI secolo non abbiamo molte notizie sulla storia inglese. Le poche notizie ci vengono dal \"De excidio et conquestu Britanniae\", opera storiografica del cronista Gildas (vissuto nel VI secolo), dalle vite dei santi, dallo studio dei toponimi e delle opere poetiche e dai ritrovamenti archeologici. Come in precedenza i Romani, anche i Britanni assoldarono mercenari germanici per difendersi dalle bellicose trib\u00f9 dei Pitti, che vivevano nel nord dell'isola. Successivamente, i mercenari anglosassoni si ribellarono e iniziarono un processo graduale d'insediamento che culmin\u00f2, nel VII secolo, con l'eliminazione della classe politica dominante e con l'instaurazione di una serie di regni germanici in tutta l'isola. Gli invasori erano Angli, Sassoni, Juti e Frisoni, popolazioni che avevano tradizioni simili e che pian piano si fusero in un solo gruppo, che prese il nome di Anglosassoni.\nNel VII secolo, i regni germanici comprendevano la Northumbria, la Bernicia, la Deira, il Lindsey, la Mercia, l'Anglia orientale, l'Essex, il Wessex, il Sussex e il Kent. Erano regni turbolenti, ma si distinguevano per una forte monarchia e un uso delle leggi basato sul guidrigildo. Gli Anglosassoni praticavano culti politeistici, non avevano una cultura scritta e vivevano di allevamento, caccia e agricoltura.\nLa diffusione del Cristianesimo e l'et\u00e0 dell'Eptarchia.\nNei due secoli successivi, gli avvenimenti pi\u00f9 importanti furono l'unificazione politica e l'avvento del Cristianesimo.\nNel 597 il papa Gregorio Magno invi\u00f2 nel Kent un gruppo di missionari guidati dal monaco Agostino. Il gruppo fu ben accolto da re Etelberto del Kent, che si convert\u00ec alla nuova religione. I regni del sud dell'Inghilterra divennero cristiani e Agostino fu il primo arcivescovo di Canterbury. L'ultimo re pagano, Penda di Mercia, mor\u00ec nel 655.\nIn questo periodo, il cosiddetto \"Cristianesimo romano\" incontr\u00f2 il \"cristianesimo celtico-irlandese\", predicato da parte di monaci-sacerdoti fondatori di monasteri. Tra di essi vi sono figure di spicco come San Columba di Iona che si rec\u00f2 in Scozia fin dal 563, da San Colombano evangelizzatore d'Europa in Cornovaglia attorno al 590 e poi da Sant'Aidano in Northumbria, che nel 635 fond\u00f2 un monastero presso Lindisfarne.\nAl sinodo di Whitby, re Owsy di Northumbria scelse la fede cristiana romana e vi si convert\u00ec. Teodoro di Tarso, divenuto arcivescovo di Canterbury nel 668, istitu\u00ec varie diocesi e diede un'organizzazione di base alla Chiesa inglese.\nL'incontro tra cultura celtica e latina fece nascere una notevole serie di libri, in particolare in Northumbria, da dove vennero pensatori come San Beda il Venerabile e Alcuino di York.\nTra il Settimo e l'Ottavo secolo il potere politico si spost\u00f2 tra i grandi regni. Beda rifer\u00ec che, alla fine del sesto secolo, Adalberto del Kent era il re pi\u00f9 potente d'Inghilterra, ma poi il dominio pass\u00f2 al regno di Northumbria e, dopo la crisi di questo, al regno di Mercia. La supremazia di Mercia dur\u00f2, a fasi alterne, tutto l'Ottavo secolo; Offa di Mercia ebbe dall'imperatore Carlo Magno il titolo di \"gran signore\" della Britannia meridionale. All'inizio del Nono secolo il regno di Wessex mise fine alla supremarzia di Mercia.\nAttacchi vichinghi e ascesa del Wessex.\nDalla fine dell'VIII secolo si fecero sempre pi\u00f9 frequenti le incursioni vichinghe. L'arrivo dei vichinghi sconvolse la geografia politica e sociale dell'Inghilterra. Nonostante la vittoria di Alfredo il Grande ad Edington nell'878, i vichinghi riuscirono ad insediarsi ugualmente in Gran Bretagna e in Irlanda. Verso la fine del Nono secolo Alfredo il grande fu l'unico re di stirpe anglosassone, che fu uno dei primi autori a utilizzare la parola \"Inghilterra\".\nUnificazione dell'Inghilterra.\nDopo la morte di Alfredo il Grande, avvenuta nell'899, sal\u00ec sul trono del Wessex il figlio Edoardo il Vecchio. Edoardo, assieme al cognato Earl Aethelred di Mercia, inizi\u00f2 un programma di espansione, costruendo nel suo territorio una serie di citt\u00e0 e fortificazioni. Dopo la morte di Aethelred, sua moglie continu\u00f2 l'espansione. Dopo la morte di Edoardo il Vecchio sal\u00ec al trono il figlio Atelstano.\nAthelstan continu\u00f2 il programma di espansione del padre e della zia, diventando sostanzialmente il primo re dell'Inghilterra. Tuttavia l'unit\u00e0 inglese non fu raggiunta in maniera stabile, dato che i successori di Atelstano persero e riconquistarono la Northumbria. Poco dopo la met\u00e0 del Decimo secolo Edgardo d'Inghilterra riusc\u00ec a consolidare il regno.\nLa conquista normanna.\nVerso la fine del X secolo ci furono nuovamente degli attacchi da parte dei danesi. Canuto il Grande regn\u00f2 su Inghilterra, Danimarca e Norvegia. Nel 1042 venne ristabilita, con Edoardo il Confessore, una dinastia di sovrani nativi dell'Inghilterra. La mancanza di un successore di Edoardo provoc\u00f2 una grave crisi dinastica che port\u00f2 a furiosi combattimenti. Nel 1066 divenne re Harold Godwinson, probabilmente nominato successore dallo stesso Edoardo nel letto di morte, nonch\u00e9 approvato dallo Witan. Tuttavia ci furono altri pretendenti al trono inglese: Guglielmo di Normandia, Harald III di Norvegia e Sweyn II di Danimarca. Nel settembre 1066 Harald III, aiutato da Tostig del Wessex, fratello di Harold, riusc\u00ec a sbarcare nell'Inghilterra settentrionale con una forza di 15.000 uomini, ma venne sconfitto nella Battaglia di Stamford Bridge dall'esercito di Harold Godwinson. Poco dopo un esercito normanno, proveniente dalla Francia sbarc\u00f2 in Inghilterra; le armate del duca Guglielmo di Normandia riuscirono a sbaragliare l'esercito di Harold Godwinson nella battaglia di Hastings. Guglielmo il conquistatore fu incoronato re il giorno di Natale del 1066.\nDominazione normanna.\nLa dominazione normanna port\u00f2 a una grande svolta per lo stato inglese. Guglielmo di Normandia ordin\u00f2 la compilazione del Domesday Book, un'indagine sulla popolazione e sulle propriet\u00e0 immobiliari e terriere a fini fiscali, rivelando che in vent'anni di conquista l'antica popolazione di stirpe anglosassone fu espropriata dalla classe dirigente di origine normanna che deteneva i principali uffici civili ed ecclesiastici. La corte di Guglielmo e gli aristocratici parlavano il francese della Normandia, conosciuto in seguito come anglo-normanno.\nIl medioevo inglese fu caratterizzato da guerre civili, rivolte, intrighi a corte e lotte dinastiche in Francia. Enrico I, il quarto figlio di Guglielmo, il quale fu successore del fratello Guglielmo II, tent\u00f2 di smussare le differenze sociali tra anglosassoni e anglonormanni; tuttavia dopo la perdita del figlio, le proposte di riforma di Enrico restarono al palo. Dopo la morte di Enrico I ci fu una grave disputa dinastica tra il nuovo re Stefano I, nipote di Enrico, e Matilda, figlia di Enrico, che port\u00f2 a una serie di guerre civili fino alla morte di Stefano avvenuta nel 1154.\nInghilterra dei Plantageneti.\nIl figlio di Matilda, Enrico di Angi\u00f2 tent\u00f2 una nuova invasione, ma riusc\u00ec ad accordarsi con Eustachio, il figlio di Stefano, e divenne re alla morte di quest'ultimo come Enrico II d'Inghilterra. Grazie ai feudi \nereditati dal padre, ai territori ereditati dai normanni e a quelli acquisiti grazie al matrimonio con Eleonora, erede dei duchi di Aquitania, dominava su un territorio che comprendeva, oltre all'Inghilterra, anche gran parte della Francia; questo dominio \u00e8 noto come l'Impero angioino. Il successore di Enrico II fu Riccardo Cuor di Leone, il quale fu scarsamente presente in Inghilterra perch\u00e9 prese parte alla Terza crociata e dovette difendere i possedimenti francesi. Il successore di Riccardo fu il fratello Giovanni detto \"Giovanni senza terra\", il quale perse gran parte dei territori francesi a seguito della battaglia di Bouvines contro Filippo II Augusto. Per le sue disfatte militari in Francia, l'aumento di tasse e il conflitto con il Papa, Giovanni Senza Terra divent\u00f2 molto impopolare presso l'aristocrazia inglese e nel 1215 fu costretto ad emanare la \"Magna Carta\" con la quale il potere del re veniva fortemente limitato. Quando le ostilit\u00e0 con il Papa cessarono, Giovanni cerc\u00f2 di rimangiarsi la parola; questo atteggiamento provoc\u00f2 la prima guerra baronale. Il figlio di Giovanni, Enrico III d'Inghilterra sal\u00ec al trono quando era ancora bambino e per la maggior parte del suo regno dovette combattere i baroni.\nIl regno di Edoardo I vide un rafforzamento dell'autorit\u00e0 regia e la prima convocazione del parlamento inglese. Edoardo I riusc\u00ec a conquistare il Galles e cerc\u00f2 di avanzare pretese dinastiche sulla Scozia. Edoardo II fu un re dissoluto e poco energico, fortemente influenzato dai suoi favoriti e amanti. Il leader scozzese Robert Bruce riusc\u00ec a riconquistare i territori persi durante il regno di Edoardo, sconfiggendo gli inglesi nella battaglia di Bannockburn del 1314. Nel 1326 Edoardo II venne deposto dalla moglie Isabella, figlia del re Filippo IV il bello di Francia, e dall'amante di lei Ruggero Mortimer. Nel 1327 sal\u00ec al trono suo figlio Edoardo III. Durante il suo lungo regno (1327-1377) Edoardo III riusc\u00ec a trasformare l'Inghilterra in una grande potenza militare e dopo aver battuto il Regno di Scozia, Edoardo rivendic\u00f2 la corona di Francia in quanto nipote di Filippo il bello; questo atto diede inizio alla guerra dei cent'anni. Sotto Edoardo III l'Inghilterra riport\u00f2 una grande vittoria a Crecy. \nNel corso del Trecento si abbatterono in Inghilterra alcune gravi catastrofi, tra cui la grande carestia del 1315-1317 e la peste nera del 1348; in particolare l'epidemia di peste caus\u00f2 la morte di quasi la met\u00e0 della popolazione inglese. Edoardo III concesse molto potere ad alcune famiglie aristocratiche di cui si leg\u00f2 in alleanze matrimoniali; queste potenti famiglie aristocratiche ne uscirono fortemente rafforzate tanto da poter rivendicare il trono inglese. I metodi arroganti di Riccardo II fecero alienare le simpatie di questa potente aristocrazia. \nAlla fine del Trecento con sovrano Enrico IV della casa di Lancaster, continuarono i tumulti.\nIl regno di Enrico V, salito al trono nel 1413, \u00e8 ricordato per la grande vittoria inglese nella battaglia di Azincourt. Enrico V mor\u00ec di dissenteria nel 1422 lasciando incompleti innumerevoli programmi tra cui quello di bandire una nuova crociata contro i musulmani per riconquistare la Terrasanta. Sotto il debole Enrico VI le rivolte in Inghilterra tornarono a un livello elevato, soprattutto dopo la sconfitta finale nella Guerra dei Cento anni. \nA seguito dell'infermit\u00e0 mentale di Enrico VI di Lancaster, non pi\u00f9 in grado di controllare la situazione, nel 1455 scoppi\u00f2 la Guerra delle due rose contro i sostenitori dei suoi cugini della casa di York; si trattava di piccole schermaglie che tuttavia finirono per minare l'autorit\u00e0 centrale. Nel 1461 Edoardo di York depose il sovrano diventando Edoardo IV d'Inghilterra e riusc\u00ec a sconfiggere i Lancaster nella Battaglia di Mortimer's Cross. Edoardo IV fu brevemente spodestato nel 1470-71 quando Richard Neville, XVI conte di Warwick riusc\u00ec, per un breve periodo, a riportare Enrico VI sul trono. Sei mesi dopo, Edoardo di York sconfisse Warwick e torn\u00f2 sul trono. Enrico VI venne di nuovo imprigionato nella Torre di Londra dove mor\u00ec nel maggio del 1471.\nEdoardo IV mor\u00ec nel 1483, a soli quaranta anni di et\u00e0. Successore di Edoardo IV avrebbe dovuto essere il figlio tredicenne Edoardo, ma Riccardo di Glouchester, fratello di Edoardo IV, dichiar\u00f2 che le nozze del fratello non erano valide, facendo diventare cos\u00ec Edoardo V re illegittimo. Edoardo V, e il fratello minore Riccardo, furono imprigionati nella Torre di Londra. Riccardo di Glouchester divenne Riccardo III d'Inghilterra. I due principini non furono pi\u00f9 visti e probabilmente morirono nella Torre. Re Riccardo III fu vituperato come un pericoloso mostro per avere, si sospettava, ucciso i nipoti per ottenere il trono. Questo odio per Riccardo oscur\u00f2 il suo abile governo durante il suo regno. Nell'agosto del 1485 Enrico Tudor, un discendente collaterale dei Lancaster sconfisse Riccardo III nella battaglia di Bosworth Field; Enrico Tudor divenne Enrico VII d'Inghilterra.\nEpoca moderna.\nL'Inghilterra dei Tudor.\nCon l'ascesa al trono di Enrico VII, venne posta fine alla guerra delle due rose; i Tudor regnarono in Inghilterra per 118 anni. Il parlamento inglese riconobbe Enrico VII come sovrano ma i sostenitori degli York erano ancora forti. Enrico VII nel 1486 spos\u00f2 la figlia maggiore di Edoardo IV, riunendo cos\u00ec le casate rivali degli York e dei Lancaster. Anche se dovette far fronte a diversi complotti e a ribellioni interne, Enrico VII riusc\u00ec a stabilizzare l'autorit\u00e0 regia.\nLa politica estera di Enrico VII fu impostata alla ricerca dell'alleanza con la Spagna e il Sacro Romano Impero; tuttavia nel 1493 l'Inghilterra si vide coinvolta in un conflitto contro la Francia. Alla fine, dati i problemi interni, Enrico VII riusc\u00ec a trovare un compromesso con la Francia, nel quale rinunciava le pretese sui territori francesi, eccetto per il porto di Calais, ancora in mano inglese. Poco dopo Enrico VII riusc\u00ec ad avvicinarsi alla Scozia, poich\u00e9 diede in sposa la figlia Margherita a re Giacomo IV.\nNel 1509 mor\u00ec Enrico VII. Dal momento che Arthur, il figlio primogenito di Enrico VII, era morto a quindici anni nel 1501, la corona pass\u00f2 al secondogenito Enrico, che divenne Enrico VIII d'Inghilterra. Enrico spos\u00f2 la cognata vedova Caterina d'Aragona, dalla quale ebbe parecchi figli, ma di cui sopravvisse solo Maria, in seguito nota come \"Maria la Sanguinaria\". Nel 1512 l'Inghilterra entr\u00f2 in guerra contro la Francia, ma dalla quale Enrico VIII non trasse nessun vantaggio politico. Durante l'assenza di re Enrico VIII, impegnato in Francia, Giacomo IV di Scozia inizi\u00f2 ad invadere l'Inghilterra, ma gli scozzesi furono battuti nella battaglia di Flodden Field nel settembre 1513.\nNegli anni Venti Caterina d'Aragona non era pi\u00f9 in grado di dare altri figli ad Enrico. Il re, che sperava di generare un erede maschio, (in quel momento l'erede al trono sarebbe stata la figlia Maria), nel 1527 tent\u00f2 di ottenere il divorzio da Caterina, ma trov\u00f2 l'opposizione del potente Lord Cancelliere Thomas Wolsey e del cardinale Lorenzo Campeggi, legato del Pontefice. Non avendo la possibilit\u00e0 di ottenere il divorzio dalla Chiesa Cattolica, Enrico decise di sbarazzarsi di Wolsey e di secedere dalla Chiesa di Roma, e con l'Atto di supremazia la Chiesa inglese si separ\u00f2 da quella romana. Caterina venne bandita dalla corte inglese nel 1530 e pass\u00f2 il resto della sua vita in un maniero isolato, senza che potesse incontrare la figlia Maria, la quale fu dichiarata figlia illegittima. Nel 1530 Enrico VIII spos\u00f2 Anna Bolena che nel 1533 partor\u00ec una figlia, la futura Elisabetta I d'Inghilterra. Ancora preoccupato della stabilit\u00e0 dinastica, non garantita appieno da un'erede femmina, Enrico decise di imprigionare Anna nella Torre di Londra e, nel maggio del 1536, di decapitarla con l'accusa di adulterio. Enrico spos\u00f2 Jane Seymour, dalla quale ebbe il sospirato erede maschio nel 1537, il futuro Edoardo VI d'Inghilterra. Elisabetta, alla pari della sorellastra Maria, venne dichiarata figlia illegittima. Dopo Jane Seymour, morta pochi giorni dopo aver partorito Edoardo, Enrico si spos\u00f2 altre tre volte: con la principessa tedesca Anna di Cl\u00e8ves, con Caterina Howard e Caterina Parr.\nEnrico VIII mor\u00ec nel gennaio del 1547 a cinquantacinque anni. Successore di Enrico fu Edoardo VI, che divenne re all'et\u00e0 di nove anni. Vista la giovanissima et\u00e0 del re, il potere effettivo fu esercitato da Edward Seymour e, dopo la rimozione di questi, da John Dudley. Edoardo VI mor\u00ec di tubercolosi nel 1553; il titolo regio pass\u00f2 a Maria. Maria fu una devota cattolica, tanto che credeva di riportare l'Inghilterra nell'alveo delle nazioni cattoliche. Con il ritorno al cattolicesimo dell'Inghilterra, 274 protestanti furono condannati al rogo. Nel 1556 Maria spos\u00f2 il cugino Filippo d'Asburgo. Nel 1558 la regina Maria mor\u00ec di cancro uterino.\nElisabetta Tudor ascese al trono dopo la morte della sorellastra Maria. La nuova regina ripristin\u00f2 la Chiesa d'Inghilterra, ristabilendo lo scisma con la Chiesa di Roma. In politica interna Elisabetta riusc\u00ec a mantenere la stabilit\u00e0 del suo regno, riuscendo a potenziare l'autorit\u00e0 regia a scapito dell'antica nobilt\u00e0. Nel 1569 la Regina Maria Stuarda, cugina di Elisabetta, scapp\u00f2 dalla Scozia per rifugiarsi in Inghilterra, ma venne subito arrestata e imprigionata per diciotto anni di prigionia, poich\u00e9 Maria di Scozia, e non Elisabetta, era riconosciuta dai legittimisti europei come la vera regina d'Inghilterra (con il nome di \"Maria II d'Inghilterra\"). Nel 1587 Maria Stuarda venne condannata a morte e decapitata. In politica estera Elisabetta cerc\u00f2 di prendere le distanze sia dalla Spagna, sia dalla Francia, le quali tentarono di porre fine al protestantesimo in Inghilterra. Il pi\u00f9 grande successo militare di Elisabetta fu il respingimento dell'invasione da parte della Spagna di Filippo II con il naufragio dell\"'Invincibile Armata\" del 1588.\nL'Inghilterra degli Stuart.\nNel 1603 mor\u00ec la regina Elisabetta I all'et\u00e0 di 69 anni. Successore al trono fu, come parente pi\u00f9 prossimo, Giacomo VI di Scozia, figlio di Maria di Scozia. Giacomo di Scozia (Giacomo I d'Inghilterra) fu il primo monarca a regnare su tutta la Gran Bretagna. Appena salito al trono Giacomo cerc\u00f2 di riappacificarsi con la Spagna ponendo fine, con il Trattato di Londra alla Guerra anglo-spagnola. Durante il regno di Giacomo I l'Inghilterra rest\u00f2 al di fuori delle contese internazionali che stavano divampando in quel periodo nell'Europa continentale (Guerra dei Trent'anni). Agli inizi del Seicento iniziava a prendere forma l'impero coloniale inglese; nel 1607 venne fondata la colonia di Jamestown, che fu il primo insediamento permanente nel Nordamerica. Successivamente gli inglesi cominciarono ad infiltrarsi nel commercio delle spezie, del tabacco e dello zucchero nelle Indie occidentali ed orientali.\nCarlo I divenne re d'Inghilterra, Scozia e Irlanda alla morte del re Giacomo I, nel 1625.\nSostenitore, come il padre, del diritto divino dei re, fu impegnato nella prima fase del suo regno una dura lotta di potere contro il Parlamento che gli si oppose risolutamente, temendo le sue aspirazioni assolutistiche, soprattutto nel tentativo di riscuotere le tasse senza il suo assenso. Altra causa di attrito con una parte della societ\u00e0 inglese fu la sua politica religiosa: perseverando nel \"sentiero intermedio\" della Chiesa anglicana, fu ostile alla riforma protestante che invece andava diffondendosi tra molti dei suoi sudditi inglesi e scozzesi e da questi accusato di essere a sua volta troppo vicino al cattolicesimo. Spos\u00f2 infatti una principessa cattolica, Enrichetta Maria di Francia, ed ebbe come stretto collaboratore l'arcivescovo di Canterbury, l'anglicano William Laud. Le tensioni politiche e religiose accumulate nel corso degli anni si concretizzarono con lo scioglimento del Parlamento negli anni denominati del \"Governo Personale\" ed esplosero nella guerra civile inglese. La prima fase della guerra civile (1642-1649) vide lo scontro tra due fazioni: i realisti e i parlamentari, questi ultimi detti \"Teste rotonde\".\nDopo quattro anni di guerra le Teste rotonde, guidate da Oliver Cromwell, riescono a prevalere sui realisti. Nel 1649 re Carlo I venne giustiziato. Dopo la decapitazione di re Carlo I, Oliver Cromwell e il Parlamento dichiararono decaduta la monarchia e fondarono la Repubblica Unita di Inghilterra, Scozia e Irlanda (Commonwealth). Gli obiettivi di Cromwell erano di salvaguardare il diritto della propriet\u00e0, l'indipendenza della chiesa dallo stato, la libert\u00e0 religiosa e l'eliminazione di tutte le opposizioni estremistiche. Alla Scozia venne garantita una maggiore tolleranza, mentre con l'Irlanda, non ancora pacificata, si us\u00f2 il pugno di ferro. Una carta costituzionale defin\u00ec Cromwell \"Lord protettore del Regno\". La dittatura di Oliver Cromwell dur\u00f2 fino al 1658, data della sua morte. Successore alla carica di \"Lord protettore\" fu Richard Cromwell, figlio di Oliver, ma non avendo la statura politica del padre, dur\u00f2 per appena un anno. Nel 1660 le truppe realiste riuscirono a ripristinare la monarchia; il nuovo sovrano fu Carlo II d'Inghilterra figlio del defunto Carlo I.\nNel 1685 mor\u00ec Carlo II. Il nuovo re fu il fratello Giacomo Stuart. Giacomo II era intenzionato a riportare l'Inghilterra nell'alveo del cattolicesimo romano, cos\u00ec scoppi\u00f2 un feroce conflitto tra il sovrano e il Parlamento. Sotto la concreta minaccia di un ritorno al cattolicesimo, il parlamento prese in mano la situazione, nominando Guglielmo III d'Orange, Statolder d'Olanda dal 1672, ad essere il nuovo re d'Inghilterra, insieme alla moglie Maria II d'Inghilterra, primogenita delle due figlie di primo letto di Giacomo II (la seconda era Anna, futura regina che succeder\u00e0 a Guglielmo III; sia Maria che Anna erano di religione protestante). Guglielmo accett\u00f2 e sbarc\u00f2 nelle coste meridionali inglesi nel novembre nel 1688. Giacomo fugg\u00ec in Francia e venne dichiarato abdicatario dal Parlamento, il quale nel febbraio 1689 elesse sovrani d'Inghilterra Guglielmo III d'Orange e sua moglie Maria II. Il primo atto a suggello della neonata monarchia costituzionale mirava a ribadire le prerogative del Parlamento e quelle del Sovrano, per evitare il ripetersi di tentativi di accentramento del potere: questo atto prese il nome di Bill of Rights (dichiarazione dei diritti). Secondo questa dichiarazione il sovrano non poteva imporre tributi a favore della Corona senza l'approvazione del Parlamento, non poteva mantenere nel regno un esercito stabile in tempo di pace senza il consenso del Parlamento, i membri del parlamento dovevano essere eletti liberamente, in parlamento vi era la libert\u00e0 di parola.\nIn certe parti della Scozia e dell'Irlanda, alcune fazioni rimaste fedeli agli Stuart, tentarono di riportare Giacomo II sul trono, ma senza successo. Le ribellioni giacobite continuarono fino alla met\u00e0 del Settecento fino a quando non furono definitivamente sconfitte nella battaglia di Culloden del 1746.\nCon l'emanazione dell'Act of Settlement (Atto di Successione) del 1701 si stabil\u00ec che, dopo la morte di Guglielmo III d'Orange, la corona sarebbe passata alla cognata Anna Stuart e quindi ai discendenti di Sofia del Palatinato, nipote di Giacomo I e andata in sposa all'Elettore di Hannover. Fu cos\u00ec che nel 1714 la corona pass\u00f2 a Giorgio di Hannover. Con l'inizio della dinastia Hannover i regni d'Inghilterra e di Scozia vennero fusi in un unico regno.\nFormazione del Regno Unito.\nLa formazione del Regno Unito di Gran Bretagna e Irlanda, cio\u00e8 la costituzione di uno stato unitario a cavallo tra le quattro nazioni, Inghilterra, Scozia, Galles ed Irlanda, fu un processo lungo. Il Galles fu conquistato dall'Inghilterra gi\u00e0 alla fine del Duecento, ma l'unione formale tra Inghilterra e Galles non avvenne che nel 1536. Con l'ascesa al trono di Giacomo I l'Inghilterra e la Scozia iniziarono ad avere un re in comune, anche se le istituzioni statuali rimasero separate. Nel corso del Seicento ci furono tentativi di accorpare le due corone. Nel 1707 i due parlamenti, inglese e scozzese, fecero passare l'Atto di Unione con il quale veniva sancita l'unione tra corona inglese e corona scozzese nel nuovo Regno di Gran Bretagna. Infine nel 1801 l'Irlanda venne incorporata nella Gran Bretagna, formando cos\u00ec il Regno Unito di Gran Bretagna e Irlanda.\nEpoca contemporanea.\nDopo aver vinto contro la Francia il confronto militare e coloniale della cosiddetta \"seconda guerra dei cent'anni\" (1688-1815), l'Inghilterra fu sconvolta da profondi sconvolgimenti economici e sociali. Tra la fine del Settecento e l'inizio dell'Ottocento la societ\u00e0 agricola inglese inizi\u00f2 a trasformarsi nella moderna societ\u00e0 industriale. La maggior parte della forza lavoro rurale venne sradicata dalle campagne per migrare verso i nascenti centri industriali. L'Inghilterra andr\u00e0 poi a far parte dell'Unione Europea con il trattato di Bruxelles insieme a Danimarca e Irlanda. Uscir\u00e0 successivamente dall'UE a seguito di un referendum tenutosi nel 2016."}
{"id": "111525", "revid": "36426", "url": "https://it.wikipedia.org/wiki?curid=111525", "title": "Umma", "text": "Nell'Islam, il termine umma ( \"umma\" 'comunit\u00e0', 'nazione', 'etnia') designa primariamente la Comunit\u00e0 di fedeli (intesa quale \u00abcomunit\u00e0 di musulmani\u00bb), senza alcun significato etnico-linguistico-culturale.\nUnioni e fratture nei califfati.\nCon questo nome si indic\u00f2 fin dall'inizio la prima organizzazione politica dei fedeli musulmani che a Medina (all'epoca Yathrib) vide nel 622 d.C. la luce grazie all'azione del profeta Maometto. La nozione di \"umma\", tuttavia, non sempre imped\u00ec divisioni anche gravi, prodotte da dibattiti teologici da rivalit\u00e0 etniche e politiche. La prima rottura della \"Umma\" si ebbe nel VII secolo coi kharigiti, quindi con l'affermazione nell'VIII secolo dell'Emirato omayyade (poi Califfato) di al-Andalus e infine, nel 910, quando il fatimide Ubayd Allah al-Mahdi si proclam\u00f2 guida universale (Imam) contro il califfato abbaside di Baghdad. La conseguenza fu l'opposizione di due logiche di successione: da un lato, presso i Fatimidi, l'Imam-Califfo doveva essere discendente di \u02bfAl\u012b e di F\u0101tima; dall'altro, vi erano coloro che accettavano come Califfo qualsiasi musulmano, anche se era preferibile che appartenesse alla trib\u00f9 meccana dei Banu Quraysh. \nQuesta divisione ricorda esattamente la rottura pi\u00f9 antica tra i sostenitori di Ali b. Abi Talib e il resto dei musulmani, che si verific\u00f2 al momento di designare il quarto califfo: da un lato, appunto, \u02bfAl\u012b, cugino e genero del profeta Maometto, appartenente come lui al clan dei Ban\u016b H\u0101shim; dall'altro Mu'awiya b. Abi Sufyan, appartenente al clan rivale dei Ban\u016b Umayya, dal quale prender\u00e0 origine la dinastia califfale Omayyade. Durante questa disputa i kharigiti rifiutarono il carattere dinastico del titolo di califfo, dovendo costui essere scelto a loro parere come il migliore tra i musulmani.\nUfficialmente il califfato sunnita fin\u00ec nel 1258 quando i Mongoli distrussero Baghdad e misero a morte l'ultimo califfo abbaside di Baghdad e Samarra (al-Musta\u02bfsim 1258). Ufficiosamente il califfato \u00e8 rimasto in vita, in mano ai Sultani ottomani, fino al 1924, anno in cui Mustafa Kemal Atat\u00fcrk lo dissolse. Questo califfato turco era male tollerato da una parte del mondo arabo, ma riusciva a mantenere un'unit\u00e0 non meramente di facciata nel mondo musulmano. Si propone oggi come erede del califfato l'Organizzazione della cooperazione islamica (almeno nei territori non russi o cinesi), con il segretario generale eletto (come i califfi rashidun)."}
{"id": "111529", "revid": "2180194", "url": "https://it.wikipedia.org/wiki?curid=111529", "title": "Democrazia liberale", "text": "La democrazia liberale, o liberaldemocrazia \u00e8 una forma di governo basata sulla combinazione del principio liberale dei diritti individuali con il principio democratico della sovranit\u00e0 popolare. Essa intende sottolineare che il riconoscimento della sovranit\u00e0 del popolo va di pari passo con l'intangibilit\u00e0 di una serie di libert\u00e0 individuali (libert\u00e0 di pensiero, di culto, di stampa, libert\u00e0 di impresa economica), tipicamente garantite dallo Stato liberale.\nInsieme alla socialdemocrazia e al laburismo, \u00e8 una delle ideologie egemoni delle forme di governo di centro-sinistra.\nStoria del costituzionalismo.\nLo Stato liberale moderno rappresenta un'evoluzione del costituzionalismo inglese, originato dalla Magna Carta e dal Bill of Rights. \nAllo stato attuale si ritiene che \"un ragionevole punto di partenza possa essere individuato nelle prime, embrionali forme medievali, non a caso da tempo immemore simboleggiate dal momento topico della stesura della Magna Charta, la quale formalizza in termini abbastanza nitidi le prime \u2018libert\u00e0 negative\u2019 di stampo anglosassone. Altro \u00e8 il discorso da fare per le pi\u00f9 moderne \u2018libert\u00e0 attive\u2019, allora ancora a venire ma gi\u00e0 possibili da intravedere man mano che si procede pi\u00f9 avanti nel tempo\".\nSecondo Pasquale Villari \"cos\u00ec \u00e8 nata quella costituzione la quale, se non ha, come le istituzioni latine, un principio generale che la informi e la domini; \u00e8 per\u00f2 un sistema di poteri e di diritti, talmente bilanciati e concordi fra loro, che si tengono stretti ed uniti, come se fossero venuti d\u2019un getto solo, e fanno veramente un sol corpo. La vita sociale e politica cammina insieme colla pi\u00f9 ampia libert\u00e0 individuale; e cos\u00ec l\u2019Inghilterra s\u2019\u00e8 trovata lungamente alla testa della civilt\u00e0, ed \u00e8 la pi\u00f9 ferma e costante sostenitrice di quelle libert\u00e0 moderne, che furono in gran parte sua conquista, e saranno in eterno sua gloria\".\nRapporto tra costituzionalismo e liberaldemocrazia.\nCome reazione \"alla tendenza a risolvere in chiave monistica il problema della sovranit\u00e0\", il filo conduttore del pensiero costituzionale di ispirazione democratico-liberale fra le due guerre - che accomuna idealmente le numerose varianti del parlamentarismo razionalizzato, i tentativi di regolazione legislativa dei partiti politici, la elaborazione kelseniana della democrazia procedurale, e soprattutto la fondazione teoretica, sempre ad opera di Hans Kelsen - tradusse l\u2019attenzione per le trasformazioni della politica novecentesca e per le poderose espressioni organizzative di essa nella ricerca di congegni di razionalizzazione del potere politico, con l\u2019obiettivo di calare principi ed istanze basilari del costituzionalismo nella cornice della democrazia di massa.\nCaratteristiche.\nLa democrazia liberale promuove e protegge i diritti e le libert\u00e0 individuali (libert\u00e0 di parola, di associazione, di religione e di propriet\u00e0), la divisione dei poteri, il giusto processo, attraverso una costituzione. In origine in nessuna democrazia liberale il suffragio era universale (solo maschile, basato sul censo o ristretto ad alcuni gruppi etnici). Tutte le democrazie liberali odierne garantiscono invece - fatta salva la cittadinanza - il diritto di voto per tutti gli adulti, indipendentemente dal genere, dall'etnia e dai diritti di propriet\u00e0.\nLe elezioni debbono svolgersi in modo libero e ad esse, in virt\u00f9 del principio di pluralismo, possono partecipare pi\u00f9 partiti o candidati in competizione tra loro. La Costituzione \u00e8 intesa come il limite all'autorit\u00e0 del governo e come garanzia dello Stato di diritto. L'autorit\u00e0 di governo \u00e8 legittimamente esercitata solo se ci\u00f2 avviene nel rispetto di leggi scritte, approvate e pubblicate in conformit\u00e0 alla Costituzione. Molte democrazie adottano forme di federalismo in modo da attuare una \"separazione verticale dei poteri\" volta a evitare gli abusi del governo, distribuendo le competenze tra i vari livelli di governo.\nLa democrazia liberale inoltre garantirebbe un equilibrio tra volont\u00e0 della maggioranza e volont\u00e0 dell'individuo. Alexis de Tocqueville propose infatti, come contrappeso ai mali intrinseci di una democrazia assoluta, una pluralit\u00e0 di idee, tramite l'associazionismo e i corpi intermedi, che garantisca un controllo della maggioranza da parte delle minoranze politiche e le opposizioni, come nel modello di democrazia liberale degli Stati Uniti, in cui \"pesi e contrappesi\" bilanciano i vari poteri."}
{"id": "111530", "revid": "713168", "url": "https://it.wikipedia.org/wiki?curid=111530", "title": "Al-Baqi", "text": "Al-Baq\u012b\u02bf (), cimitero storico nella parte orientale di Yathrib (poi Medina) in cui si inumavano, secondo l'usanza semitica in vigore anche in quelle parti, i cadaveri in un semplice sudario.\nLetteralmente l'espressione araba significa \"il Pruneto\", e alla sua estremit\u00e0 corre il W\u0101d\u012b al-\u02bfAq\u012bq, che contorna l'oasi a mo' d'anello. Nel cimitero furono sepolti tutti i pi\u00f9 importanti musulmani che accompagnarono Maometto nell'egira (salvo lo stesso Profeta e i suoi due primi successori, o califfi), fra cui la sua stessa terza moglie Aisha e il terzo califfo \u02bfUthm\u0101n ibn \u02bfAff\u0101n.\nTrovarvi sepoltura fu considerato raro privilegio, per la vicinanza simbolica con i protagonisti pi\u00f9 illustri del primo Islam ma nel 1926, l'indomani della sua riuscita conquista dell'Arabia, il sovrano saudita \u02bfAbd al-\u02bfAz\u012bz \u0100l Sa\u02bf\u016bd, ne demol\u00ec gli orpelli rimasti, al fine di evitare che il ricordo dei morti, sia pure di grande rilevanza, ottundesse il culto che si deve al solo Dio (All\u0101h), in ottemperanza a un precetto islamico che nel Wahhabismo ha trovato la sua pi\u00f9 rigida applicazione.\nL'avvenimento non ha mancato di suscitare malumori tra i molti devoti musulmani che ritengono non essere in alcun modo ravvisabile un culto dei morti negli atti di umana piet\u00e0 riservati ai propri cari defunti, sulla scorta d'altronde di quanto espresso dallo stesso Mu\u1e25ammad sulla tomba del figlioletto Ibr\u0101h\u012bm, partoritogli poco prima della sua morte dalla moglie-schiava copta Maryam e in altri episodi di umano cordoglio espresso sul luogo dell'inumazione dal Profeta verso qualche suo amico defunto."}
{"id": "111531", "revid": "46291", "url": "https://it.wikipedia.org/wiki?curid=111531", "title": "Convallaria majalis", "text": "Il mughetto (Convallaria majalis ) \u00e8 una pianta erbacea perenne, rizomatosa, appartenente alla famiglia delle Asparagaceae, diffusa dall'Europa al Caucaso.\nIl nome \"Convallaria\" deriva dalla denominazione latina \"Lilium convallium\" o giglio delle convalli; viene chiamato volgarmente mugherino, convallaria e fioraliso e presenta alcune variet\u00e0 a fiore rosa.\nDescrizione.\nFusto.\nScapi eretti alti fino a 20\u00a0cm.\nRadici.\nSottili con lungo rizoma stolonifero, mediante.\nFoglie.\nDue sole foglie basali ovali-lanceolate, larghe 2\u20134\u00a0cm, lungamente picciolate, appuntite e dapprima racchiuse in una guaina, la superficie dalla lamina \u00e8 glabra liscia di colore verde-chiaro, e mostra numerose nervature parallele.\nFiori.\nBianchi, con perigonio subgloboso-campanulato, formato da 6 tepali saldati, con brevi punte libere, profumatissimi, riuniti in numero di 5-12 in piccoli racemi unilaterali penduli, fioritura primaverile.\nEsistono diverse cultivar selezionate per la grandezza del fiore (\"C. majalis\" 'Berlin Giant' and \"C. majalis\" 'G\u00e9ant de Fortin') il colore delle foglie (\"C. majalis\" 'Albostriata' 'Green Tapestry', 'Haldon Grange', 'Hardwick Hall', 'Hofheim', 'Marcel', 'Variegata' and 'Vic Pawlowski's Gold') per la maggiore fioritura (\"C. majalis\" 'Flore Pleno') o il colore rosa (\"C. majalis\" 'Rosea').\nFrutti.\nBacche globose, pendule, rosse a maturit\u00e0, poco pi\u00f9 grosse di un pisello.\nSemi.\nOgni frutto porta tre semi brunastri a sezione triangolare.\nDistribuzione e habitat.\nSpontaneo nei boschi delle prealpi, manca nell'Italia meridionale e insulare.\nFrequente nei luoghi boscoso-cespugliosi e sassosi, specialmente su suoli calcarei, dalla pianura alla montagna.\nColtivazione.\nEsige posizione ombreggiata, terreno soffice, ricco e sabbioso, annaffiature abbondanti nel periodo vegetativo, con riposo estivo.\nSi moltiplica, in autunno o in primavera, per divisione dei rizomi, lasciando una gemma e alcune radici per ogni porzione.\nLe variet\u00e0 per la forzatura invernale prevedono l'utilizzo di rizomi con occhi (gemme) di 3 anni, con apice arrotondato, tenuti in ambiente fresco, collocandoli in mazzetti, in cassette ripiene di sfagno, ricoprendoli di sabbia, torba o segatura, senza luce con temperature di 25-30\u00a0\u00b0C, bagnando quotidianamente, quando le piantine raggiungono i 10\u00a0cm di altezza, si aumenta la luminosit\u00e0 abbassando contemporaneamente la temperatura a 20-22\u00a0\u00b0C, per la produzione del fiore reciso si procede al taglio a raso della cacciata.\nUsi.\nPropriet\u00e0 medicinali.\nL'intera pianta \u00e8 tossica e contiene sostanze irritanti quali le saponine, responsabili di disturbi digestivi, e numerosi glicosidi cardioattivi, il principale dei quali \u00e8 la convallatossina, responsabile di disturbi cardiovascolari per via dei suoi effetti simil-digitalici.In seguito ad ingestione accidentale possono comparire segni e sintomi simili a quelli dell'intossicazione digitalica: disturbi digestivi, bradicardia, ipertensione arteriosa e aritmie cardiache. La severit\u00e0 dell'intossicazione dipende dalla quantit\u00e0 ingerita e pu\u00f2 comportare sintomi severi ed essere talora fatale. La maggior parte delle ingestioni accidentali di piccole quantit\u00e0 causa tuttavia solo sintomi lievi.\nIl meccanismo della tossicit\u00e0 \u00e8 simile a quello della digitale, che agisce primariamente inibendo l'azione dell'ATPasi di membrana della pompa sodio-potassio dei cardiomiociti, determinando un aumento del sodio intracellulare.Per tali propriet\u00e0, il mughetto \u00e8 stato in passato utilizzato per la cura dello scompenso cardiaco, ma a causa del basso indice terapeutico, cio\u00e8 del ristretto margine esistente tra le concentrazioni terapeutiche e le concentrazioni tossiche, l'uso \u00e8 stato abbandonato.\nCuriosit\u00e0.\nUna credenza popolare toscana, spiega che una pianta di mughetto si trovava ai piedi della Croce e che i suoi fiori si piegarono per non vedere la sofferenza di Cristo, caratteristica che poi mantennero per sempre."}
{"id": "111538", "revid": "922800", "url": "https://it.wikipedia.org/wiki?curid=111538", "title": "Cisti", "text": "Il termine cisti (o ciste) pu\u00f2 riferirsi a:"}
{"id": "111539", "revid": "256896", "url": "https://it.wikipedia.org/wiki?curid=111539", "title": "Ponte girevole di Taranto", "text": ""}
{"id": "111541", "revid": "125606280", "url": "https://it.wikipedia.org/wiki?curid=111541", "title": "Luca Sepe", "text": "Biografia.\nSin da giovanissimo si appassiona alla musica e comincia all'et\u00e0 di soli quattordici anni, esegue cover di Led Zeppelin, Queen e Deep Purple nei locali di Napoli; a dieci anni inizia a scrivere canzoni e a diciannove si dedica al rock, suonando numerosi strumenti.\nSenza mai tralasciare l'attivit\u00e0 canora e musicale in genere, si dedica anche ad altre forme di spettacolo, in particolare alla radiofonia, alla quale approda come speaker/imitatore nel 1996 (Radio Marte Stereo).\nI suoi primi successi nazionali risalgono al 1997, quando dopo aver vinto l'Accademia di Sanremo, sotto l'ala protettiva del suo scopritore Fausto Leali partecipa al Festival di Sanremo 1998 con il brano \"Un po' di te\", classificandosi al terzo posto nella categoria \"Nuove Proposte\", piazzamento che gli consent\u00ec (grazie al regolamento di quell'edizione) di partecipare alla serata finale nella categoria \"big\", ottenendo il settimo posto finale.\nIl brano sanremese far\u00e0 parte del suo primo album \"E il vento far\u00e0 il resto\", prodotto dalla Carosello, anche grazie ad un singolo contenuto nell'album, \"L'ultimo giorno di sole\", con cui parteciper\u00e0 anche al Festivalbar avendo un buon successo.\nSull'onda dei riscontri positivi sanremesi ed estivi, nel 1999 inizia a farsi conoscere al di fuori dei confini nazionali, in America del Nord ed Europa dell'Est. Nel 2002 torna sulle scene italiane partecipando al Festival di Napoli vincendone il premio della critica, ma non qualificandosi per la finale.\nPochi giorni dopo \u00e8 sul mercato con un nuovo album, che contiene \"Solo per lei\" (canzone reduce dal festival partenopeo), si intitola \"Secondo Luca\", caratterizzato da un'inedita vena rock. Ci\u00f2 porta Luca a crearsi una propria etichetta nel 2004, con la fondazione della \"LS Music\": inizia qui la sua carriera di produttore.\nNel frattempo continua ad ottenere buoni successi, ed a collezionare una serie di vittorie in numerosi festival quali il terzo posto al Universetalent Prague 2004. Nello stesso anno presenta il suo nuovo album, un extended play dal titolo \"Capolavoro\", ricordato per l'inedito prezzo di solo 50 centesimi di euro.\nL'EP lo lancia verso l'ennesimo buon successo internazionale, con la vittoria del \"Discovery Festival\" in Bulgaria. Un anno dopo lancia esclusivamente sul mercato via web, il singolo \"Stare senza te\", e fa da sostenitore a Zucchero Fornaciari nei suoi concerti in Lituania.\nPer quel che concerne le altre attivit\u00e0, Luca Sepe ha scritto canzoni per colleghi del panorama canoro partenopeo (da ricordare in particolare la collaborazione con Gigi Finizio nei brani di successo per lui scritti come MUSA, LA MAGIA DEL VENTO, IN DUE PAROLE ed altri).\nSepe \u00e8 stato impegnato quotidianamente per 4 anni in un programma radiofonico a carattere regionale (prima su Radio Marte e poi su Radio Kiss Kiss) con il comico-speaker Gianluca Manzieri. Terminata l'esperienza con quest'ultimo nel febbraio del 2008, pochi mesi dopo conduce su Radio Kiss Kiss Napoli, nella stessa fascia oraria, un nuovo programma comico, \"I Tappi\", insieme allo speaker radiofonico Antonio Manganiello. All'interno di questa trasmissione Sepe ha lanciato diverse cover in napoletano di canzoni italiane; tra queste ha avuto particolare risalto \"Lavezzi\", cover di \"Novembre\" di Giusy Ferreri dedicata al calciatore Ezequiel Lavezzi e trasmessa per la prima volta il 27 novembre 2008.\nSempre nel 2008 ha prestato la sua voce all'attore Biagio Izzo, nel doppiaggio delle parti canore per il Film \"Piacere Michele Imperatore\".\nL'anno dopo dedica ad Edoardo Reja, tecnico friulano che ha riportato il dalla Serie C fino alla qualificazione in Coppa UEFA, una canzone dal titolo \"A Reja\", con voce camuffata sulla base di \"La solitudine\" di Laura Pausini.\nIn ambito teatrale, Sepe ha recitato in alcune commedie con ruoli non da protagonista ma nemmeno marginali: fra cui \"Cuori a perdere\" (cast composto da Stefano Sarcinelli, Luciana Turina, Carolina Marconi, Manila Nazzaro per la regia di Claudio Insegno), di cui ha curato anche la colonna sonora, cosa che ha fatto anche nel giugno del 2008 per l'opera musicale \"Andrea\" di Ciro Villano.\nHa cantato come Tenore principale nel Caf\u00e8 Chantant al teatro Sannazaro a Napoli sia nella stagione 2008/2009 che in quella 2009/2010(cast composto da Lara Sansone, Lucio Pierri, Giulio Adinolfi, Rosario Saccardi e Savio De Martino) ricevendo grande successo cantando canzoni della tradizione napoletana.\nNel 2008-2009 \u00e8 nel cast di Telegaribaldi, dove interpreta il cantante Mario Da Vinci ed un rapper Metropolitano chiamato Scampy.\nDal 2008 conduce \"I Soliti TAPPI\" dalle 8 alle 10 del mattino tutti i giorni, su Radio Kiss Kiss Napoli; \u00e8 inoltre referente autorale per Radio Kiss Kiss (da ricordare la canzone \"Nouvelle Italie\" scritta da lui e Marco Baldini e andata in onda nella trasmissione \"Vieni avanti Kiss Kiss\" in occasione di uno scherzo di massa per il 1\u00ba aprile 2010).\nNell'aprile del 2009, la scrittrice Elisabetta Russo, scrive una biografia sull'asso Argentino Ezequiel Lavezzi, e la intitola proprio \"\u00c8 LAVEZZI\" parafrasando il ritornello della canzone di Luca. All'interno del libro il cantautore e la canzone vengono citate pi\u00f9 volte, cos\u00ec come nella quarta di copertina.\nDal marzo 2010 interpreta un personaggio chiamato Enzo Napoli, durante la trasmissione \"Vieni avanti Kiss Kiss\" condotta da Marco Baldini sull'emittente radiofonica nazionale Radio Kiss Kiss. A maggio esce \"Maradona no\", parodia di Malamoren\u00f2 di Arisa e dedicata al suo idolo Diego Armando Maradona.\nIl 9 luglio 2010, Luca organizza il primo \"Luca Sepe &amp; friends\" spettacolo di beneficenza a favore dell'UNICEF. Lo spettacolo, che raccolse alcune migliaia di euro da destinarsi ai bambini dell'Africa, fu organizzato totalmente a spese dello stesso Sepe, e si avvalse della presenza di numerosi ospiti musicali e cabarettistici, tra i quali Gigi Finizio, Lino D'Angi\u00f2, Lisa Fusco, Monica Sarnelli. L'evento si ripet\u00e9 anche nel 2011 e nel 2012.\nDall'ottobre 2010 \u00e8 ospite fisso della trasmissione \"NUMBER TWO\", Ventennale salotto di sport e spettacolo trasmessa sull'emittente televisiva campana Canale 34 Telenapoli. Sempre sulla stessa emittente, dal dicembre 2010 conduce con Raffaele Auriemma la trasmissione \"Tifosi...quelli che parlano\", in onda ogni venerd\u00ec.\nDal 28 al 30 gennaio 2011, \u00e8 di scena al teatro Sannazaro con \"Tutto quel po' po' che so fare\" opera musicale e comica scritta dallo stesso Luca per la regia di Enzo Coppola. Questa sua prima esperienza da solista in teatro riscuote un ottimo successo di pubblico. Gran parte dello spettacolo, diventa il nuovo show che Luca propone per tutto l'intero anno 2011 sia nei clubs che nel tour estivo.\nNel 2011-2012 ha composto la parodia napoletana del tormentone del momento Ai se eu te pego di Michel Tel\u00f3 per Radio Kiss Kiss. A giugno del 2012 esce il suo nuovo album live \"Meglio dal Vivo...che dal Morto\" disponibile su \"iTunes\".\nSempre nel 2011-2012 ha composto la parodia in dialetto napoletano della canzone Balada di Gusttavo Lima pubblicata sul suo canale ufficiale di YouTube.\nOrmai consacrato \"parodista\", continua a mietere successi. Nel novembre 2012 la sua \"T'aggia ncatast\u00e0\" supera in poche settimane il milione di visualizzazioni sul portale YouTube.\nNel marzo del 2014, duetta con Oscar Di Maio nel brano satirico \"P'ati cient'anne\", parodia del brano \"Cient'anne\" di Gigi D'Alessio e Mario Merola. Nel video, Di Maio veste i panni di Berlusconi e Sepe quelli di Matteo Renzi.\nDal 2015, oltre a condurre I SOLITI TAPPI con Antonio Manganiello, sull'emittente RADIO KISS KISS NAPOLI, \u00e8 anche co-conduttore con Pippo Pelo del PIPPO PELO SHOW in onda tutte le mattine dalle 7 alle 9 sull'emittente radiofonica nazionale RADIO KISS KISS. Nello stesso anno fonda MELARIDO SRLS agenzia di produzione e management di artisti di vario genere.\nOrmai Parodista consacrato, conta numerosi successi tra i quali SOFIA in duetto con GIGIONE (2016) e E'SPARITO (Parodia di DESPACITO 2017) in duetto con l'amico e collega PIPPO PELO.\nDal febbraio 2018 \u00e8 impegnato nella produzione del nuovo disco di Daniele Musiani, gi\u00e0 suo corista.\n\u00c8 produttore di vari youtuber tra i quali Rafelopazz e Carolina (alias Carmine Migliaccio) e anche dei cantanti Deborah Romano e Francesco Minieri.\nDal 25 aprile 2019 conduce l'edizione SINGLE de \"I SOLITI TAPPI\", dalle 8 alle 10 del mattino sempre su Radio Kiss Kiss Napoli, giunta alla 12\u00aa edizione e della quale \u00e8 unico ideatore e conduttore.\nDa settembre 2020 ufficializza la sua nuova avventura radiofonica con l'emittente RADIO CRC TARGATO ITALIA per la quale produce il programma quotidiano #MOSTOCCA in onda in contemporanea sulla radio, la tv al canale 620 del dgt e in streaming sulla piattaforma Melarido Crew Channel - dalle 19 e dalle 11 del mattino"}
{"id": "111543", "revid": "6923", "url": "https://it.wikipedia.org/wiki?curid=111543", "title": "Super Mario Land", "text": " \u00e8 un videogioco a piattaforme sviluppato da Nintendo per la console portatile Game Boy. \u00c8 il quinto della Serie Principale di Mario e primo della serie di Super Mario Land. Il gioco e la console hanno debuttato in Giappone il 21 aprile 1989, negli Stati Uniti nell\u2019agosto dello stesso anno e in Europa il 28 settembre 1990. \"Super Mario Land\" \u00e8 la prima apparizione di Mario sul Game Boy e il primo gioco di Mario per console portatile. Il gioco fu il titolo di lancio per il Game Boy in Giappone e Nord America. \u00c8 presente anche nella virtual console per Nintendo eShop del Nintendo 3DS.\nLe recensioni del gioco sono state generalmente favorevoli. Il gioco ha guidato le vendite iniziali del Game Boy e ha venduto oltre 18 milioni di copie in tutto. \"Super Mario Land\" \u00e8 stato il primo gioco di Mario diretto da Gunpei Yokoi, conosciuto anche per avere inventato i Game &amp; Watch ed il Game Boy stesso. Il sequel del gioco, \"\", \u00e8 uscito nel 1992.\nTrama.\nLa storia di \"Super Mario Land\" \u00e8 ambientata nella pacifica regione di Sarasaland, che \u00e8 suddiviso nei quattro regni di Birabuto, Muda, Easton e Chai. Un giorno, nel regno appare un alieno misterioso di nome Tatanga, che ipnotizza gli abitanti di Sarasaland, inclusa la Principessa Daisy, poi rapita dall'invasore per costringerla a sposarlo. Mario corre a salvarla, viaggiando attraverso le quattro aree geografiche di Sarasaland e sconfiggendo i sottoposti di Tatanga che lo ostacolano nel suo cammino: tre di loro si travestono da Daisy per ingannarlo. Alla fine, Mario riesce a braccare Tatanga nei cieli del regno Chai, abbattendo la sua nave spaziale e salvando Daisy.\nModalit\u00e0 di gioco.\nSuper Mario Land prende dal suo predecessore \"Super Mario Bros.\" gran parte delle meccaniche di gioco. Ci sono alcune differenze dai primi giochi: personaggi come Bowser, la Principessa Peach o Luigi, ad esempio, non compaiono.\nL'attacco principale di Mario \u00e8 il salto. Saltando sui nemici, l'idraulico riesce a schiacciarli, uccidendoli. Alcuni antagonisti, per\u00f2, sono immuni a questo tipo di attacco, anzi, possono causare a Mario dei danni se salta loro sopra. Mario, grazie ad alcuni oggetti speciali o power-up, \u00e8 in grado di trasformarsi e acquisire poteri speciali:\nSe l'idraulico viene colpito mentre \u00e8 Super o Fire Mario, invece di perdere una vita, ritorna a essere Mario.\nIn alcuni livelli, Mario non cammina, ma naviga nel sottomarino \"Marine Pop\" o vola nell'aeroplano \"Sky Pop\". In questi livelli non compare il Fiore di Fuoco, perch\u00e9 Mario pu\u00f2 sparare per tutto il livello. Sono presenti per\u00f2 il Super Fungo e la stella. In questi livelli lo schermo avanza automaticamente fino al raggiungimento del boss. Mario pu\u00f2 morire se toccato da un nemico o se schiacciato contro una parete dall'avanzamento automatico del livello, che non pu\u00f2 essere fermato o rallentato.\nGli avversari che Mario deve affrontare sono le classiche tartarughe che se schiacciate esplodono e ragni che cadono dal soffitto, dalle teste di pietra dell'Isola di Pasqua a cinesi saltellanti, e moltissimi altri.\nI regni.\nIl gioco si divide in 4 regni, ognuno diviso a sua volta in 3 schemi.\nAlla fine di ogni livello c'\u00e8 una torre, con un ingresso in alto e uno in basso. Se Mario riesce a raggiungere quello in alto, entrer\u00e0 in un'area bonus dove pu\u00f2 ottenere da una a tre vite extra oppure un fiore di fuoco. Se entra nell'ingresso in basso, passer\u00e0 direttamente al livello successivo. Alla fine di ogni terzo livello, Mario pu\u00f2 scegliere se sconfiggere il boss oppure semplicemente oltrepassarlo per raggiungere il traguardo. Biokinton e Tatanga sono gli ultimi due avversari e Mario deve per forza sconfiggerli per finire il gioco. Una volta completato il gioco, il giocatore potr\u00e0 riaffrontare l'impresa selezionando l'\"Hard Mode\". In questa modalit\u00e0 aumenteranno le insidie e il numero di mostri in ogni livello rendendo il gioco ancora pi\u00f9 arduo. L'idea deriva da \"Super Mario Bros.\" e, come in esso, anche in \"Super Mario Land\", una volta finito il gioco nella modalit\u00e0 Hard Mode, si avr\u00e0 la possibilit\u00e0 di selezionare il livello a cui si vuole giocare.\nSviluppo.\nA differenza dei titoli precedenti, Super Mario Land non \u00e8 stato creato da Shigeru Miyamoto, bens\u00ec da Gunpei Yokoi, gi\u00e0 creatore di \"Donkey Kong\" (1981), \"Mario Bros.\" (1983), \"Metroid\" (1986) oltre che progettista dello stesso Game Boy. Per questo motivo molti particolari non verranno reinseriti nei giochi successivi. La colonna sonora fu invece scritta da Hirokazu Tanaka, noto soprattutto per le musiche di \"Metroid\" e per \"Duck Hunt\" (1984). Hiroshi Yamauchi, al tempo presidente di Nintendo, voleva un gioco di Mario sul Game Boy, e ordin\u00f2 a Gunpei Yokoi di creare un gioco con il suo team di sviluppo, Nintendo Research &amp; Development 1. Questo sarebbe stato il primo gioco di Mario su console portatile a partire dai Game &amp; Watch. Questo sarebbe stato anche il primo gioco di Mario prodotto senza Shigeru Miyamoto, pupillo di Yokoi e creatore di Mario e della serie di Zelda. Gi\u00e0 all'inizio dello sviluppo del gioco, si voleva riprendere il gameplay di \"Super Mario Bros.\" ma portando Mario lontano dal Regno dei Funghi. Sembrava il gioco perfetto per lanciare la loro nuova console. Il gioco di Mario creato da Yokoi ha aiutato il Game Boy a superare il NES diventando la console Nintendo pi\u00f9 venduta, e il gioco stesso ha battuto le vendite di \"Super Mario Bros. 3\".\nInizialmente, Nintendo voleva vendere \"Super Mario Land\" con il Game Boy, ma poi decide di vendere la console con \"Tetris\" per l'insistenza di Henk Rogers, che ha convinto il presidente di Nintendo of America, Minoru Arakawa, che un gioco con protagonista Mario avrebbe fatto vendere il Game Boy solo ai giovani, e non a tutti.\nRecensioni.\n\"Super Mario Land\" ha venduto 18,06 milioni di copie, piazzandosi settimo tra i giochi pi\u00f9 venduti della serie di Mario e quarto tra i giochi pi\u00f9 venduti per Game Boy. Per il suo successo, \u00e8 stato ripubblicato nel 1996 nella serie \"Player's Choice\" di giochi che hanno venduto pi\u00f9 di un milione di copie. La rivista Official Nintendo Magazine ha poi giudicato il gioco uno dei migliori giochi Nintendo di tutti i tempi, classificandolo 73-esimo nella sua lista dei migliori 100.\nLe recensioni sul gioco sono state generalmente positive. Mantiene una media di 8,1/10 e 9,2/10 su IGN, e una media di 8.3/10 and 7.3/10 su GameSpot. Justin Searls di Nintendojo ha scritto che \"Super Mario Land\" ha continuato lo splendore del suo predecessore e gli ha dato il voto di 9 su 10. Ha affermato che \"il gioco \u00e8 molto simile all'originale Mario Brothers. Sembra che gli sprite di Mario sono quasi identici a quelli del suo predecessore.\" Inoltre, alcuni recensionisti hanno criticato i controlli, trovandoli imprecisi rispetto ad altri giochi di Mario.\nLegami con altri giochi.\n\"Super Mario Land\" ha avuto un sequel, ', un gioco con una grafica migliore e con un nuovo personaggio antagonista, Wario. ' porta Wario in un'avventura tutta sua, in cui Mario ha solo un breve cameo. \"Wario Land\" era un tentativo di espandere l'apparizione di Wario in \"Super Mario Land 2\" verso un ruolo da protagonista, e di espandere l'universo di Mario, il che si \u00e8 rivelato un successo. \"Wario Land\" ha avuto diversi sequel famosi: \"Virtual Boy Wario Land\", \"Wario Land II\", \"Wario Land 3\", \"Wario Land 4\", \"Wario World\", ', e '. Wario ha anche introdotto una nuova serie di giochi, WarioWare, incentrata su alcuni minigiochi piuttosto che su un gioco unico. Inoltre, \"Super Mario Land\" ha introdotto la Principessa Daisy nella serie di Mario. Sia Wario che Daisy appaiono nella maggior parte dei titoli spin-off della serie di Mario, come la serie di \"Mario Party\" e quella di \"Mario Kart\"."}
{"id": "111547", "revid": "2146488", "url": "https://it.wikipedia.org/wiki?curid=111547", "title": "Raimondo Vianello", "text": "Durante la sua carriera, iniziata alla fine degli anni quaranta, ha lavorato a lungo per il cinema come attore comico e sceneggiatore, per poi divenire un conduttore televisivo di noti variet\u00e0, dapprima in Rai (\"Un due tre\", \"Tante scuse\") e in seguito in Fininvest (\"Attenti a noi due\"), per poi cimentarsi nella conduzione di quiz televisivi (\"Zig Zag\") e programmi sportivi (\"Pressing\").\nParticolarmente prolifici sono stati i sodalizi artistici prima con Ugo Tognazzi, con il quale negli anni cinquanta ha girato diversi film e condotto il variet\u00e0 \"Un due tre\", e in seguito con la moglie Sandra Mondaini, con la quale dagli anni sessanta in poi ha realizzato molti variet\u00e0 e diversi film, oltre alla nota sitcom \"Casa Vianello\", andata in onda dal 1988 al 2007.\nBiografia.\nRaimondo Vianello era il quarto figlio di Guido Vianello (1880-1965), proveniente da una famiglia veneta con tradizioni marinare originaria di Pellestrina, e di Virginia Margherita Maria dei marchesi Accorretti (1896-1984), originaria di Loreto e di antica famiglia nobile maceratese; nonch\u00e9 cugino del poeta futurista veneto Alberto Vianello, a sua volta padre del cantante Edoardo Vianello. Aveva tre fratelli pi\u00f9 grandi: Roberto (1917), Lanfranco (1919) e Giorgio (1920).\nNato a Roma, trascorse i primi cinque anni d'infanzia a Pola, dove si era trasferito il padre, ammiraglio della Regia Marina preposto al comando della famosa accademia navale gi\u00e0 austro-ungarica, e poi a Trieste, durante la Seconda guerra mondiale, e in Dalmazia, sempre per motivi di servizio del padre.\nDopo aver frequentato il liceo ginnasio Torquato Tasso a Roma, nel quale conobbe Vittorio Gassman, s'iscrisse alla facolt\u00e0 di giurisprudenza a Roma, dove consegu\u00ec la laurea con voti piuttosto modesti, d'altronde senza mai esercitare alcuna professione forense. A seguito della sua adesione alla Repubblica Sociale Italiana come sottufficiale dei bersaglieri, nel 1945 venne detenuto dagli Alleati nel campo di Coltano assieme ad altri personaggi poi diventati famosi in vari campi (gli attori Enrico Maria Salerno e Walter Chiari, il giornalista Enrico Ameri e il politico Mirko Tremaglia).\nPoco dopo la fine della seconda guerra mondiale, insieme al fratello Roberto, fu atleta e dirigente del Centro Nazionale Sportivo Fiamma, ma aveva anche la passione per il calcio giocato: venne cercato infatti anche dal , che nel 1946 militava in Serie B e che gli avrebbe offerto 30.000 lire al mese, ma egli rifiut\u00f2 l'offerta poich\u00e9 aveva altre ambizioni. Si limit\u00f2 quindi a giocare in Terza Categoria nella \"SaMo,\" squadra di cui era Presidente e che portava le iniziali della sua futura moglie, Sandra Mondaini.\nGli esordi.\nPartecip\u00f2 alla rivista \"Cantachiaro n\u00b02\" di Garinei e Giovannini, in cui ebbe grande successo. Negli anni cinquanta dopo il teatro di rivista, pass\u00f2 al cinema come caratterista accanto ad attori quali Tot\u00f2, Franco e Ciccio, Virna Lisi e l'amico Ugo Tognazzi. Lavor\u00f2 contemporaneamente anche a teatro: tra i registi che lo chiamarono: Mario Mattoli, Oreste Biancoli, Renzo Tarabusi e Marcello Marchesi.\nIl grande successo giunse in televisione nel programma \"Un due tre\" assieme a Ugo Tognazzi, che conobbe qualche anno prima (nel 1951) e con il quale cominci\u00f2 un sodalizio artistico che dur\u00f2 per tutto il decennio. \"Un due tre\" fu il primo esempio di satira televisiva, che non evit\u00f2 di toccare Presidenti della Repubblica e del Consiglio. Per un'epoca nella quale la censura televisiva discendeva dalla stessa impostazione data alla rete unica della Rai, ci\u00f2 si prestava inevitabilmente a qualche guaio censorio, che sarebbe evoluto verso la chiusura stessa del programma.\nQuesta avvenne durante la puntata del 25 giugno 1959, quando il duo Tognazzi-Vianello decise di mettere in burla un incidente occorso la sera prima alla Scala e taciuto dai principali mezzi di stampa: il Capo dello Stato italiano Giovanni Gronchi, a causa del tentativo di un gesto galante con una signora, cadde a terra per la sottrazione della sedia accanto al presidente della Repubblica Francese De Gaulle. Il duo ripet\u00e9 la scena in televisione: Raimondo Vianello tolse la sedia a Tognazzi che cadde a terra e Vianello gli grid\u00f2: \"Chi ti credi di essere?\". Tognazzi rispose: \"Beh, presto o tardi, tutti possono cadere\". \nIn seguito a questo accaduto, Vianello e Tognazzi furono allontanati dalla RAI. Sia Tognazzi che Vianello raccontarono questo avvenimento negli anni successivi, il secondo come ospite nelle trasmissioni Telemania e \"I tre tenori\".\nLa comicit\u00e0 pi\u00f9 popolaresca e sanguigna di Ugo e quella pi\u00f9 raffinata e \"inglese\" di Raimondo si compenetravano a vicenda con ottimi risultati comici che ottennero grande successo di pubblico. Nel 1958 conobbe la soubrette milanese Sandra Mondaini, figlia del pittore Giacinto Mondaini, con la quale lavor\u00f2 in teatro con \"Sayonara Butterfly\", parodia dell'opera di Puccini. Nel 1960 per il cinema gir\u00f2 \"Le olimpiadi dei mariti\" con Sandra Mondaini ed Ugo Tognazzi. Nella stessa stagione Vianello e Mondaini presentarono una rivista molto tradizionale, \"Un juke box per Dracula\", ricca di satira politica e sociale. Il 28 maggio 1962 spos\u00f2 Sandra Mondaini, con la quale ha lavorato in coppia per quasi cinquant'anni.\nGli anni sessanta e settanta.\nAl momento della nascita di Rai 2, un dirigente chiedeva a Vianello se quest'ultimo avesse un numero gi\u00e0 pronto per fare l\u00ec una rivista, e quest'ultimo gli rispose \"Una cosa sul papa\". In seguito a questa risposta, Vianello venne di nuovo allontanato dalla RAI. Anche questo allontanamento verr\u00e0 spiegato da Raimondo Vianello nella trasmissione \"I tre tenori\", commentando di aver perso un'occasione o di un anno di lavoro, e che al momento della trasmissione \"I tre tenori\" c'\u00e8 molta pi\u00f9 libert\u00e0 di pensiero in televisione.\nNel 1963 comparve al fianco della moglie nel variet\u00e0 \"Il giocondo\", al quale fecero seguito numerose altre trasmissioni in cui lavorarono insieme. Nel 1967 partecip\u00f2 alla conduzione della trasmissione \"Il tappabuchi\" con la Mondaini e Corrado in qualit\u00e0 - secondo l'ironica definizione dei titoli di testa del programma - di \"aiuto presentatore\" di Corrado. Qui, present\u00f2 le \"candid camera\" di Nanni Loy, con protagonista Mariella Palmich.\nL'anno seguente torn\u00f2 di nuovo in TV con il programma \"Su e gi\u00f9\" in cui lavor\u00f2 ancora con la consorte e con Corrado. Sempre con la moglie, port\u00f2 i simpatici battibecchi coniugali in versione radiofonica nella trasmissione \"Io e lei\". Nel 1969 condusse con Johnny Dorelli il variet\u00e0 musicale Rai del sabato sera \"Canzonissima\": in realt\u00e0 Vianello doveva partecipare come ospite per qualche puntata, ma poi divenne co-conduttore di Dorelli. Allo \"show\" facevano presenza fissa le gemelle Kessler.\nDal 1970 lavor\u00f2 alla sceneggiatura di diversi film, molti dei quali avevano come regista Steno. Il primo s'intitolava \"Il trapianto\"; l'ultimo, invece, fu \"Sbirulino\" (1982), che vedeva protagonista sua moglie nel ruolo del noto clown, per la regia di Flavio Mogherini. Negli anni settanta, i due coniugi parteciparono a diversi variet\u00e0 trasmessi dalla Rai che ebbero grande successo. Il primo di tutti fu \"Sai che ti dico?\" del 1972, in cui erano i protagonisti dello \"show\" assieme ad Iva Zanicchi e alla \"soubrette\" Minnie Minoprio.\nNel 1974 fu la volta dello spettacolo \"Tante scuse\", seguito l'anno successivo da \"Di nuovo tante scuse\": in entrambe le edizioni furono ospiti fissi i Ricchi e Poveri, che interpretarono, tra l'altro, la sigla finale di trasmissione, \"Coriandoli su di noi\". Inoltre, erano spesso presenti i comici caratteristi Tonino Micheluzzi ed Enzo Liberti. Alla fine del 1976, i coniugi Vianello lasciarono momentaneamente da parte la televisione, per portare la loro comicit\u00e0 nel variet\u00e0 radiofonico \"Pi\u00f9 di cos\u00ec...\", che prese il posto dello storico \"Gran variet\u00e0\"; si trattava di uno \"show\" con ospiti, \"sketch\" e canzoni, registrato con il pubblico in sala. Al fianco dei due artisti che presentavano lo spettacolo, parteciparono anche Ornella Vanoni, i Ricchi e Poveri e Alighiero Noschese. Condussero la prima stagione della trasmissione radiofonica per poi lasciare la conduzione della seconda e ultima a Enrico Montesano. Nel 1977 la coppia Mondaini-Vianello torn\u00f2 in tv con lo spettacolo \"Noi... no!\" (il loro primo programma TV a colori). L'anno seguente i coniugi Vianello furono i protagonisti del variet\u00e0 abbinato alla Lotteria di Capodanno \"Io e la Befana\", con la partecipazione di Gigi Sammarchi e Andrea Roncato.\nAnni ottanta e novanta.\nNel 1980 dalla Bussola di Marina di Pietrasanta in Versilia, i Vianello presentarono insieme a Delia Scala lo spettacolo \"Una rosa per la vita\", uno dei primi esempi di iniziativa televisiva destinata a raccogliere fondi per la ricerca sul cancro; il gal\u00e0, che vide la partecipazione di numerosi personaggi del mondo dello spettacolo, venne riproposto per altri due anni con la stessa formula e gli stessi presentatori. Successivamente, Vianello present\u00f2 il quiz \"Sette e mezzo\", mentre nel 1981 condusse ancora una volta a fianco della moglie lo \"show\" del sabato sera \"Stasera niente di nuovo\", ultimo loro spettacolo realizzato in Rai, con la partecipazione di Heather Parisi, Gianni Agus ed Enzo Liberti.\nNel 1982, sempre insieme a Sandra, fu tra i primi artisti di grande popolarit\u00e0 a lasciare la Rai per approdare sul neonato network televisivo privato della Fininvest, con lo \"show\" \"Attenti a noi due\", in onda su Canale 5 in cui i due coniugi erano protagonisti con la partecipazione di Al Bano, Romina Power, i Ricchi e Poveri e la \"soubrette\" italo-francese Trixie Revelli, cui faranno seguito diversi altri spettacoli di intrattenimento tra cui \"Attenti a noi due 2\" nel 1983 (venne annunciato anche un \"Attenti a noi due 3\", che per\u00f2 non fu mai realizzato) e \"Sandra e Raimondo Show\" del 1987.\nDa solo, sempre su Canale 5, ha presentato i quiz \"Zig Zag\" (1983-1986), con la partecipazione della valletta Simona Mariani (poi sostituita da Elena Mattolini) e di Enzo Liberti (nella terza e ultima vi prese parte come co-conduttrice anche la Mondaini), e \"Il gioco dei 9\" (1988-1990). A dieci anni dalla nascita della televisione commerciale, nel 1990 la coppia Vianello-Mondaini venne chiamata a condurre una puntata del variet\u00e0 \"Buon compleanno Canale 5\" con Heather Parisi, presenza fissa del programma; insieme a Mike Bongiorno, Corrado e Marco Columbro, l'11 gennaio 1991 tornarono a presentare la puntata finale della trasmissione.\nDal 1988 al 2007 Mondaini e Vianello divennero i protagonisti di \"Casa Vianello\", la \"sit-com\" pi\u00f9 famosa e longeva prodotta dalla televisione italiana: vennero infatti realizzate 16 stagioni per un totale di 338 episodi mantenendo negli anni l'impianto classico del programma, che era alla base del grande e costante successo. Assieme alla coppia Mondaini-Vianello vi era anche l'attrice Giorgia Trasselli nei panni della tata, la domestica di casa. Tra il 1996 e il 1997 la serie si trasfer\u00ec in campagna, con cinque film per la TV intitolati \"Cascina Vianello\", a cui partecip\u00f2 anche Paola Barale, e altri cinque dal titolo \"I misteri di Cascina Vianello\": in questi ultimi la coppia si ciment\u00f2 in un'insolita attivit\u00e0 di investigazione per scoprire gli autori di delitti o furti, ma sempre in chiave umoristica.\nContemporaneamente, Vianello condusse su Italia 1 la trasmissione sportiva \"Pressing\" (1991-1999), durante la quale, in occasione dell'ingresso in politica di Silvio Berlusconi nel 1994, dichiar\u00f2 incalzato da Antonella Elia, e in maniera semiseria, alla sua maniera, l'intenzione di votare per il proprio editore alle imminenti elezioni politiche. \nDivenuto ormai un'icona del \"buon presentatore\", per la capacit\u00e0 di trasmettere un'atmosfera cordiale, Vianello fu poi chiamato di nuovo in RAI a presentare il Festival di Sanremo 1998 affiancato da Eva Herzigov\u00e1 e Veronica Pivetti: la sua conduzione venne generalmente considerata elegante ma anche distaccata e poco calata nel contesto sanremese. Nello stesso anno fu celebrato insieme a Mike Bongiorno e Corrado quale pioniere della televisione italiana con la serata \"I tre tenori\", condotta da Maurizio Costanzo ed Enrico Mentana per Canale 5. Essendo trasmessa di domenica sera, serata nella quale veniva trasmesso su Italia 1 \"Pressing\", per evitare la doppia esposizione di Vianello il conduttore ha abbandonato a met\u00e0 serata la trasmissione. Il pretesto \u00e8 servito a far entrare in scena la moglie, Sandra Mondaini, che ha cos\u00ec preso il posto del marito raccontando aneddoti che l'hanno vista protagonista assieme a Mike e a Corrado.\nAnni duemila.\nDal 2000 al 2006 \u00e8 stato ospite e opinionista della trasmissione sportiva \"Pressing Champions League\", condotta da Massimo De Luca. Nel 2003 i coniugi hanno partecipato al programma \"La fabbrica del sorriso\", il primo progetto televisivo promosso da Mediafriends Onlus, condotto da Gerry Scotti, Claudio Bisio, Alessia Marcuzzi e Michelle Hunziker; oltre ai comici di \"Zelig\" e ad altri personaggi dello spettacolo, anche loro hanno aderito all'iniziativa con questo evento di solidariet\u00e0 a favore dell'infanzia disagiata.\nNel 2004 la coppia ha realizzato la sua ultima trasmissione televisiva, \"Sandra e Raimondo Supershow\", andata in onda nel preserale della domenica durante tutta l'estate, dove hanno ripercorso la loro carriera artistica tramite la presentazione di numerosi filmati di repertorio a un gruppo di ragazzi. Il film \"Crociera Vianello\" del 2008 \u00e8 stato l'ultimo lavoro della coppia, anche se Vianello si dichiar\u00f2 ironicamente disponibile a essere ospitato, specie in trasmissioni sportive, come \u00abospite un po' dormiente\u00bb.\nNello stesso anno furono ospiti nella serata finale del \"Festival di Sanremo\" condotto da Pippo Baudo, dove ricevettero il Premio alla Creativit\u00e0 della Societ\u00e0 Italiana degli Autori ed Editori, un importante riconoscimento alla loro lunga carriera; a luglio dello stesso anno, il Roma Fiction Fest assegn\u00f2 alla coppia il premio RFF alla carriera. A seguito della morte del collega Mike Bongiorno, Raimondo ha concesso, assieme alla moglie, qualche intervista in ricordo del conduttore scomparso.\nAnni duemiladieci.\nRaimondo Vianello mor\u00ec a 87 anni, il 15 aprile 2010 presso l'ospedale San Raffaele di Milano, dopo 11 giorni di ricovero a causa di un blocco renale (dal 1972 viveva con un solo rene), precedendo di cinque mesi la moglie Sandra. Quel giorno, \"Striscia la notizia\" dedic\u00f2 a Vianello gran parte della trasmissione, \"Vite straordinarie\" mand\u00f2 in onda una puntata speciale su di lui come \"Terra!\", e nella notte, su Retequattro, and\u00f2 in onda una puntata dello \"show\" del 1983 \"Attenti a noi due 2\".\nCordoglio anche da parte del mondo sportivo, che ne ricordava con affetto gli anni spesi alla conduzione di noti rotocalchi televisivi di approfondimento calcistico; in particolare l'Inter, squadra per la quale Vianello non aveva mai nascosto la propria simpatia, espresse il suo cordoglio tramite un comunicato apparso sul proprio sito ufficiale; ma non mancarono di ricordarlo anche le squadre legate alle citt\u00e0 natali dei suoi genitori: l' e il . La camera ardente viene allestita presso lo studio 4 di Mediaset a Cologno Monzese, lo stesso dove per pi\u00f9 di dieci anni i coniugi Vianello avevano registrato gli episodi della sit-com Casa Vianello.\nDopo il funerale, svoltosi il 17 aprile 2010 presso la chiesa di Dio Padre a Milano 2 alla presenza della moglie Sandra Mondaini, della famiglia filippina che l'aveva assistito negli ultimi anni e di molti personaggi dello spettacolo, come Pippo Baudo, Gerry Scotti, Giorgia Trasselli, e della politica, tra i quali anche il Presidente del Consiglio Silvio Berlusconi, venne sepolto a Roma, nella tomba di famiglia presso il cimitero del Verano. La moglie Sandra mor\u00ec il 21 settembre dello stesso anno: in base alle sue volont\u00e0 testamentarie venne sepolta a Milano nel cimitero di Lambrate accanto ai genitori Giuseppina e Giacinto.\nIl 2 novembre 2010 i nomi di Sandra e Raimondo sono stati iscritti al Famedio, nel corso di una cerimonia pubblica. Il paese di Offagna, in provincia di Ancona, ha intitolato a Raimondo Vianello il nuovo stadio di calcio.\nDoppiatori.\nVianello venne doppiato da Stefano Sibaldi nei film \"Napoleone\" e \"La moglie \u00e8 uguale per tutti\".\nPubblicit\u00e0.\nVianello \u00e8 stato \"testimonial\" pubblicitario di decine di prodotti, spesso assieme alla moglie Sandra Mondaini:\nPer la RAI (rubrica pubblicitaria televisiva \"Carosello\"):\nPer Mediaset:\nPremi e riconoscimenti.\nIl 7 dicembre 1991, giorno di Sant'Ambrogio, diventa insieme a Sandra cittadino benemerito di Milano essendo stato insignito della Medaglia d'oro del Comune. Nel 2001 la coppia riceve il \"Premio Campione\", un riconoscimento al loro contributo nel migliorare il proprio ambiente professionale lanciando messaggi positivi per l'opinione pubblica. Il 9 settembre 2003, in occasione della Giornata Nazionale per la Ricerca sul Cancro svoltasi al Palazzo del Quirinale, il Presidente della Repubblica Carlo Azeglio Ciampi consegna alla coppia Vianello il premio \"Credere nella Ricerca\"; entrambi sono infatti impegnati da molti anni come testimonial dell'AIRC.\nDurante la cerimonia di consegna del Premio Saint Vincent per la Fiction, nel 2007, Sandra Mondaini viene omaggiata insieme a Raimondo sul palco del palais di \"Saint Vincent\" ricevendo il premio di \"Miglior Attrice di sit-com\" per \"Casa Vianello\". Il 1\u00ba marzo 2008 nella serata finale del \"Festival di Sanremo\" la coppia riceve il Premio alla Creativit\u00e0 della \"Societ\u00e0 Italiana degli Autori ed Editori\", un importante riconoscimento alla loro lunga carriera; a luglio dello stesso anno, il \"Roma Fiction Fest\" assegna alla coppia il premio RFF alla carriera.\nIl 14 maggio 2010, Sandra Mondaini, visibilmente commossa e sofferente, ritira in lacrime il \"Premio Isimbardi\" alla memoria del marito Raimondo Vianello, scomparso un mese prima. Si tratta della massima onorificenza attribuita dalla Provincia di Milano ai cittadini e alle associazioni che hanno dato lustro al territorio con la loro opera; a consegnare il riconoscimento a Sandra, il Presidente della Provincia Guido Podest\u00e0. Applausi calorosi di grande affetto da parte del pubblico presente in sala e dalle autorit\u00e0."}
{"id": "111550", "revid": "74801", "url": "https://it.wikipedia.org/wiki?curid=111550", "title": "Initef", "text": "Egli regn\u00f2 durante il Secondo periodo intermedio, quando l'Egitto era diviso fra la tebana XVII dinastia nell'Alto Egitto e la XV dinastia, hyksos, che occupava l'Alto e il Medio Egitto. Non vi \u00e8 una lettura univoca del nome di questo faraone: certi studi lo chiamano Antef VII, altri Antef VIII.\nBiografia.\nSekhemra-heruhermaat Initef era probabilmente fratello del suo predecessore Sekhemra-upmaat Initef-Aa (di cui cur\u00f2 i riti funebri).\nEvidenze dal sarcofago (E 3020).\nAl Museo del Louvre se ne conserva il sarcofago ligneo (Louvre E 3020), unica chiara testimonianza su questo faraone; infatti mostra, scritta con inchiostro sul petto del coperchio antropoide, la versione corretta dei nomi del re: Sekhemra-heruhermaat. Si tratta di un lavoro abbastanza grossolano, non regale, probabilmente preparato per un privato e adattato frettolosamente con l'aggiunta del cartiglio del nome. Ci\u00f2 porta a pensare che il sovrano sia morto senza aver potuto far preparare i propri arredi funebri. Se tale deduzione fosse corretta, il regno di Initef dovrebbe essere stato molto breve; quasi non si hanno difatti notizie sul suo governo, se non che si tratta di un effimero successore di Nebukheperra Iniotef.\nL'egittologo danese Kim Ryholt ha per\u00f2 ipotizzato che Sekhemra-heruhermaat Initef fosse co-reggente di Nebukheperra Iniotef, basandosi sul ritrovamento di due cartigli reali affiancati, uno con i nomi di Nebukheperra e l'altro dai geroglifici ormai illeggibili - nel quale, tuttavia, non sarebbe difficile ravvisare il lungo nome di Sekhemra-heruhermaat Initef. Ryholt ha suggerito che forse Sekhemra-heruhermaat mor\u00ec prematuramente e inaspettatamente e fu deposto in un sarcofago reale del corredo di Nebukheperra; da ci\u00f2 la teoria secondo cui Sekhemra-heruhermaat non avrebbe mai regnato come sovrano unico. Il famoso egittologo Aidan Dodson si \u00e8 opposto all'idea che Sekhemra-heruhermaat sarebbe morto durante il regno del predecessore e che sia stato posto in una delle sue bare. Dodson osserva che la forma del nome \"Initef\" l\u00ec adottata e quella impiegata per \"Sekhemra-heruhermaat\" sarebbero stilisticamente diverse dalle altre iscrizioni inscritte sulla bara.\nNel Canone Reale, il nome di questo faraone \u00e8 in lacuna."}
{"id": "111552", "revid": "33689", "url": "https://it.wikipedia.org/wiki?curid=111552", "title": "\u02bfOmar ibn al-Kha\u1e6d\u1e6d\u0101b", "text": "Prima della conversione.\nAppartenente al clan meccano dei Ban\u016b \u02bfAdi, della trib\u00f9 dei B\u00e0nu Quraysh, \u02bfOmar non fu uno dei primissimi convertiti e, anzi, si distinse inizialmente per un acceso odio nei confronti dell'Islam (per questo \u00e8 chiamato da qualche studioso il San Paolo dell'Islam). Si tramanda che la sua conversione fosse avvenuta in seguito a un apprezzamento di un suo concittadino, come lui pagano, che gli avrebbe detto che la sua ostilit\u00e0 nei confronti della religione predicata da Maometto avrebbe dovuto esprimersi anche all'interno della famiglia di \u02bfOmar e nei confronti della sorella F\u0101\u1e6dima, diventata musulmana.\nPrecipitatosi in casa, avrebbe sorpreso la sorella intenta a leggere uno scritto. Dopo averla schiaffeggiata, provocandole una sanguinosa ferita, Omar si sarebbe vergognato del suo gesto tanto vile e avrebbe chiesto di conoscere il contenuto dello scritto. Erano i primi otto versetti della s\u016bra XX del Corano, detta \"Ta-Ha\": .\nIl califfato.\nOrganizz\u00f2 le prime incursioni nei territori arabofoni sotto diretto o indiretto controllo dei Bizantini e dei persiani Sasanidi. Di fronte all'inconsistenza della reazione i piani iniziali che prevedevano probabilmente una semplice serie di razzie e, al massimo, l'assoggettamento a tributo dei sedentari installati a ridosso della steppa (\"b\u0101diya\") arabo-siriana, si trasformarono in vere e proprie operazioni di conquista. Caddero cos\u00ec sotto il potere islamico la Siria-Palestina, l'Egitto, la Mesopotamia e la Persia occidentale.\nIn tali imprese si misero in luce lo stesso Ab\u016b \u02bfUbayda b. al-Jarr\u0101\u1e25, Yaz\u012bd b. Ab\u012b Sufy\u0101n, Shura\u1e25b\u012bl b. \u1e24asana, \u02bfAmr b. al-\u02bf\u0100\u1e63 e, pi\u00f9 di tutti, Kh\u0101lid b. al-Wal\u012bd, recente trionfatore nella guerra della \"ridda\" nel corso del precedente califfato.\n\u02bfOmar cre\u00f2 la prima struttura amministrativa dello Stato islamico, tanto civile quanto militare, facendo predisporre appositi registri (\"d\u012bw\u0101n\", pl. \"daw\u0101w\u012bn\", ovvero \"daftar\", pl. \"daf\u0101tir\") tenuti in ordine da personale che scriveva in greco, ebraico, aramaico, copto o persiano (visto lo stato imperfetto della lingua araba scritta) che, di conseguenza, era per lo pi\u00f9 cristiano, israelita o zoroastriano. Fu sempre \u02bfOmar, per le medesime finalit\u00e0 burocratiche, a disporre che, come anno 1 del calendario islamico, fosse fissato l'anno in cui Mu\u1e25ammad aveva ordinato l'egira dei primi musulmani (622).\nCon lui si cominci\u00f2 a usare la fortunata espressione \"Principe dei credenti\" (\"Am\u012br al-mu\u02bemin\u012bn\"), per evitare che la gi\u00e0 lunga espressione \"Khal\u012bfat ras\u016bl All\u0101h\" (Successore dell'Inviato di Dio) per indicare il califfo, diventasse ancor pi\u00f9 lunga, vista la tendenza iniziale a chiamarlo \"Khal\u012bfat khal\u012bfat Ras\u016bl All\u0101h\" (Successore del successore dell'Inviato di Dio).\n\u02bfOmar mor\u00ec sotto i colpi di lama d'uno schiavo di nome Ab\u016b Lu\u02belu\u02bea Fayr\u016bz al-Nih\u0101wand\u012b, preso prigioniero in guerra, un atto nel quale non \u00e8 possibile scorgere una qualsiasi motivazione politica. Era per\u00f2 la prima fine violenta d'un successore del Profeta e non sarebbe stata l'ultima.\nFece appena a tempo, prima di morire, a disporre che il suo successore fosse designato da un Consiglio (\"Sh\u016br\u0101\") formato dai Compagni del Profeta sopravvissuti. Fu sepolto accanto ad Ab\u016b Bakr che, a sua volta, era stato inumato accanto al Profeta in quella che \u00e8 poi divenne la Moschea del Profeta.\nLa sua famosa spada, \"Dh\u016b l-Wish\u0101\u1e25\" (Quella dalla cintura gemmata) fu ereditata dal figlio \u02bfUbayd All\u0101h, per poi essere comprata da Mu\u02bf\u0101wiya b. Ab\u012b Sufy\u0101n.\nL'amministrazione politica.\nL'autorit\u00e0 politica sovrana era il califfo. L'impero di \u02bfUmar era diviso in province e in alcuni territori autonomi. Le province erano amministrate dai governatori provinciali. Le province erano ulteriormente suddivise in distretti. Altri funzionari a livello provinciale furono:\n1. \"K\u0101tib\", funzionario principale (lett. \"Segretario\").\n2. \"K\u0101tib al-d\u012bw\u0101n\", il segretario militare.\n3. \"\u1e62\u0101\u1e25ib al-khar\u0101j\", l\u2019esattore delle imposte\n4. \"\u1e62\u0101\u1e25ib al-a\u1e25d\u0101th\", il capo della polizia.\n5. \"\u1e62\u0101\u1e25ib Bayt al-m\u0101l\", l'ufficiale del tesoro\n6. \"Q\u0101\u1e0d\u012b\", il giudice capo\nAl momento della nomina veniva emesso un documento di istruzioni al fine di regolare la condotta dei governatori. Assumendo un incarico, il Governatore doveva riunire le persone nella moschea principale e leggere le istruzioni davanti a loro.\nLe istruzioni generali di \u02bfUmar ai suoi ufficiali erano: \n\"\u201cRicorda, non ti ho nominato comandante n\u00e9 tiranno sulla gente. Ti ho inviato come leader, in modo che le persone possano seguire il tuo esempio. D\u00e0 ai musulmani i loro diritti e non opprimerli per timore di subire abusi. Non lodarli eccessivamente, affinch\u00e9 non cadano nell'errore di presunzione. Non tenere le tue porte chiuse lasciando che il pi\u00f9 potente di loro mangi i pi\u00f9 deboli. E non comportarti come se fossi superiore a loro, perch\u00e9 \u00e8 la tirannia su di loro.\u201d\"\nVari governanti e funzionari di Stato dovevano obbedire a diversi altri severi codici di condotta. I principali ufficiali dovevano recarsi alla Mecca in occasione del \"\u1e24ajj\", durante il quale le persone erano libere di presentare reclami contro di loro. Per minimizzare le possibilit\u00e0 di corruzione, \u02bfUmar aveva anche aumentato i salari al personale.\nUmar fu il primo a istituire un dipartimento speciale per l'investigazione delle denunce contro gli ufficiali dello Stato. Questo dipartimento agiva come tribunale amministrativo, dove i procedimenti giudiziari erano diretti personalmente da \u02bfUmar. A volte veniva costituita una commissione di inchiesta per indagare sull'accusa. \u02bfUmar era noto per il servizio di intelligence attraverso il quale rendeva responsabili i suoi funzionari. Egli era, inoltre, un pioniere in alcuni affari:\n1. Fu il primo a introdurre il sistema del ministero pubblico, dove venivano conservati i registri di funzionari e soldati.\n2. Fu il primo a nominare forze di polizia per mantenere l'ordine pubblico.\n3. Fu il primo a disciplinare le persone quando divennero indisciplinate.\nUn altro aspetto importante del governo di \u02bfUmar era che proibiva ai suoi governatori e agenti di impegnarsi nel commercio o in qualsiasi tipo di rapporti d'affari mentre erano in una posizione di potere.\nLe riforme.\nIntraprese numerose riforme amministrative e supervision\u00f2 da vicino la politica pubblica. Stabil\u00ec un'amministrazione avanzata per le terre di nuova conquista, incluse diverse nuove strutture amministrative e relative burocrazie, e ordin\u00f2 un censimento di tutti i territori musulmani.\nPermise anche alle famiglie ebree di stabilirsi a Gerusalemme. Ordin\u00f2 che cristiani ed ebrei fossero trattati bene e fosse assegnata loro la quantit\u00e0 equivalente di terra nei loro nuovi insediamenti, rispetto a quella espropriata loro. Fu il primo a organizzare su base stabile l'esercito.\nNel 641, fond\u00f2 il \"Bayt al-m\u0101l\", o erario, e accord\u00f2 un'indennit\u00e0 ai soldati e alle famiglie dei caduti. \u02bfUmar era noto per il suo stile di vita semplice e austero e continu\u00f2 a vivere come aveva fatto in precedenza.\nNel 638, l'Arabia pat\u00ec una grave carestia. Le riserve di cibo a Medina iniziarono conseguentemente a esaurirsi. \u02bfUmar ordin\u00f2 carovane di rifornimenti dalla Siria e dall'Iraq e supervision\u00f2 personalmente la loro distribuzione. Le sue azioni salvarono numerose vite in tutta l'Arabia. Per gli sfollati, \u02bfUmar offriva una cena ogni sera a Medina, che secondo una stima assolutamente improbabile - visti i assai contenuti numeri degli Arabi in quell'epoca - avrebbe visto la partecipazione di oltre centomila persone.\nDai fondi raccolti nel \"Bayt al-m\u0101l\" si prelevava quanto era necessario per aiutava i poveri musulmani e non musulmani, bisognosi, anziani, orfani, vedove e disabili. Il \"Bayt al-mal\" funzion\u00f2 per centinaia di anni, tanto sotto il Califfato dei \"Rash\u012bd\u016bn\" (632-661) e continu\u00f2 anche nel periodo degli Omayyadi (661-750) e nell'et\u00e0 abbaside.\nQuando nuovi territori furono annessi alla \"Umma\", beneficiarono anch\u2019essi del libero commercio, caratterizzato dalla tassazione dei guadagni ogni individuo. I musulmani pagavano la \"zak\u0101t\" sulle loro ricchezze, per poterne lecitamente fruire. In base alla cosiddetta \"Costituzione di Medina\", redatta da Maometto, gli ebrei e i cristiani continuarono fino al 630 a fruire di tali vantaggi e ad amministrare in modo autonomo il loro \"status\" giuridico e religioso.\nIl periodo successivo.\n\u02bfUmar, nel momento in cui era agonizzante per le ferite ricevute da uno schiavo, nomin\u00f2 un comitato di sei persone che aveva il compito di nominare il suo successore. Tutti e sei erano tra le dieci persone cui, secondo la tradizione, era stato promesso il paradiso.\nDa quella \"sh\u016bra\" (Consiglio), coordinato dal figlio del Califfo, che non era candidato per volere paterno, usc\u00ec eletto 'Uthman ibn 'Affan."}
{"id": "111553", "revid": "767487", "url": "https://it.wikipedia.org/wiki?curid=111553", "title": "Ragazzi Italiani", "text": "I Ragazzi Italiani sono stati un gruppo musicale italiano, formatosi nel 1994.\nCarriera.\nLa formazione originale era composta da sette ragazzi di Roma: Max Petrassi, Pino Beccaria, Alessandro La Rocca, Manolo Bernardo, Fabrizio Crociani, Matteo Murgia e Alessandro Venturieri (Alex). Quest'ultimo, nel 1996, lascer\u00e0 il gruppo, per ricoprire incarichi pubblici, venendo rimpiazzato da Attilio Fontana. I sette ragazzi sono ospiti fissi nella trasmissione \"Amici di Maria De Filippi\", nel suo stato iniziale di talk show.\nNel 1995, dopo varie apparizioni in altre trasmissioni televisive come \"Uno mattina\" e \"Target\", nelle quali il gruppo riscuote un discreto successo, vengono pubblicati i due singoli \"Scrivi una canzone\" e \"Vivi\", privi di Matteo Murgia, che intanto ha lasciato anche lui il gruppo. Nello stesso anno i Ragazzi Italiani firmano un contratto con la casa discografica PPM e pubblicano il loro primo album \"I Ragazzi Italiani\", a cui collaborano Mike Francis, Leandro Barsotti, Francesco Migliacci, Massimo Calabrese e Franco Ventura.\nNel 1996 il gruppo prende parte ad altre trasmissioni televisive, come \"Aria fresca\" su Telemontecarlo o \"Su le mani\", dove cantano la sigla finale (\"Volare volare\"). Inoltre partecipano al Festivalbar e pubblicano il CD \"Eravamo cos\u00ec\", composto da 9 cover precedentemente cantate a \"Su le mani\".\nNel 1997, all'apice della loro notoriet\u00e0, partecipano al Festival di Sanremo con il brano \"Vero amore\", che, pur piazzandosi alla diciottesima posizione, ottiene un buon successo di vendite, diventando un vero e proprio tormentone. Per tale ragione vengono invitati anche allo speciale \"Sanremo Top\" dove vengono presentati i 10 maggiori successi discografici del festival appena passato, ed in seguito al \"Sanremo International\", dove vengono premiati con il loro primo Disco d'oro. Dopo questa esperienza iniziano un tour in giro per l'Italia.\nNel dicembre 1997 pubblicano il loro terzo album \"\u00c8 tempo...\", questa volta per la casa discografica BMG, che viene pubblicato anche per il mercato spagnolo. I Ragazzi Italiani effettuano alcuni tour in Argentina e Canada per promuovere il disco. Inoltre partecipano a \"Un disco per l'estate\" con il brano \"Chiamandoamando\".\nNel 1999, Pino Beccaria lascia il gruppo e nello stesso anno viene pubblicato il disco \"999\", in cui partecipa in un duetto anche La Pina. Dopo aver pubblicato il greatest hits \"Diario di bordo\", nel 2000 anche Attilio Fontana lascia i Ragazzi Italiani, e viene sostituito da David Gionfriddo.\nNel 2002, dopo la pubblicazione di soli tre singoli, anche David Gionfriddo lascia il gruppo e al suo posto entra nel gruppo Andrea Artipoli, ex-cantante del gruppo Hit 440. Con questa formazione i Ragazzi Italiani nel 2004 partecipano alla trasmissione televisiva \"Libero\" come ospiti fissi. Dopo questa avventura il gruppo, seppur mai ufficialmente sciolto, ha cessato ogni attivit\u00e0.\nTornano ad esibirsi insieme il 31 gennaio 2018 durante la terza puntata di \"90 Special\", trasmissione condotta da Nicola Savino su Italia 1, raccogliendo un ottimo consenso da parte del pubblico con una versione acustica del loro pi\u00f9 grande successo \"Vero Amore\"."}
{"id": "111554", "revid": "474175", "url": "https://it.wikipedia.org/wiki?curid=111554", "title": "Naufragio", "text": "Il naufragio \u00e8 la perdita totale di una nave o di una imbarcazione per cause accidentali cui pu\u00f2 far seguito, anche se non necessariamente, la sua completa sommersione. Sono pertanto esclusi gli atti di guerra per i quali si usa il termine generico \"affondamento\".\nTipologie di sinistri marittimi cause di naufragio.\nTra le varie tipologie di sinistri marittimi che possono essere causa di perdita totale della nave, si hanno:\nArenamento.\nFermare una barca con la chiglia appoggiata sul fondo sabbioso \nAvaria.\nUn cedimento o perdita nello scafo pu\u00f2 provocare l'allagamento e quindi il venire a mancare della spinta idrostatica.\nIl problema \u00e8 particolarmente rilevante nelle imbarcazioni in legno.\nUn guasto ai motori o al timone pu\u00f2 rendere la nave ingovernabile e quindi indirettamente condurre al naufragio per esempio in seguito a collisione con gli scogli.\nInstabilit\u00e0.\nSe la dislocazione delle masse \u00e8 tale per cui il centro di massa si porta al di sopra del metacentro, l'imbarcazione pu\u00f2 facilmente inclinarsi lateralmente. Se le aperture non a tenuta d'acqua vengono a trovarsi sotto la linea di galleggiamento, pu\u00f2 verificarsi un allagamento.\nIl rischio era (ed \u00e8 tuttora) particolarmente presente in quelle imbarcazioni nelle quali lo stivaggio si opera senza l'uso dei container. In tal caso se i materiali depositati nella stiva non sono stati ben rizzati possono spostarsi anche violentemente, in seguito al moto ondoso, e causare l'inclinazione della nave.\nErrori di navigazione.\nMolti incidenti sono occorsi in seguito ad errori dell'equipaggio, che hanno causato o non evitato la collisione con rocce, iceberg (famoso \u00e8 il caso del RMS Titanic) o altre navi. In epoca moderna la presenza di mezzi di navigazione tecnologici come GPS, radiofari, Radar e sonar, uniti al notevole dettaglio sulla stima della posizione degli ostacoli, ha notevolmente aumentato la precisione della navigazione. In passato la navigazione basata sulla triangolazione e sulla bussola magnetica era pi\u00f9 esposta al rischio di collisioni. Tuttavia, la navigazione in acque basse \u00e8 considerata pericolosa anche al giorno d'oggi.\nEventi meteorologici.\nCattive condizioni meteorologiche pericolose per la navigazione possono essere il vento forte, la ridotta visibilit\u00e0 dovuta a nebbia o il freddo intenso.\nIl vento agisce sollevando le onde, le quali rendono ancora pi\u00f9 pericolosa la navigazione in acqua basse e stressano le strutture dello scafo. Per ridurre l'impatto delle onde sulle fiancate la nave deve procedere trasversalmente alle creste delle onde.\nLa spinta del vento sottopone a sforzi anche le strutture superiori delle navi, in particolare le alberature e le vele.\nIl vento pu\u00f2 facilmente portare l'imbarcazione fuori rotta e provocare l'impatto con scogli e altre navi.\nIl freddo intenso rende le strutture metalliche pi\u00f9 fragili e meno resistenti. La formazione di blocchi di ghiaccio pu\u00f2 ridurre la stabilit\u00e0 della nave.\nAttacchi marini.\nAnche se rarissimi, vi sono stati casi di affondamenti causati da attacchi da parte della fauna marina, come sembra essere stato quello della baleniera Essex."}
{"id": "111555", "revid": "1632387", "url": "https://it.wikipedia.org/wiki?curid=111555", "title": "Punto di accumulazione", "text": "In matematica il concetto di punto di accumulazione \u00e8 uno dei principali dell'analisi matematica e della topologia.\nDefinizione.\nDato l'insieme formula_1 e formula_2 (non interessa che formula_3 appartenga ad formula_4 o meno), si dice che formula_3 \u00e8 \"punto di accumulazione per l'insieme formula_4\" se in ogni intorno formula_7 di formula_3 esiste almeno un elemento formula_9 diverso da formula_3 e appartenente ad formula_4. In formule:\nIntuitivamente questo significa che arbitrariamente vicino a formula_3 ci sono sempre punti di formula_4 (diversi da formula_3).\nLa definizione di punto di accumulazione \u00e8 la negazione di quella di punto isolato. \nGeneralizzazioni.\nLa nozione di punto di accumulazione \u00e8 generalizzata agli spazi metrici e topologici; in entrambi i casi un punto formula_3 \u00e8 di accumulazione per un insieme formula_17 se l'insieme formula_17 contiene punti \"arbitrariamente vicini\" ad formula_3. La nozione di \"arbitrariamente vicino\" \u00e8 formalizzata in modo appropriato, a seconda che lo spazio sia munito di una metrica o soltanto di una topologia.\nSpazi topologici.\nIn topologia un punto formula_3 appartenente ad uno spazio topologico formula_21 \u00e8 un punto di accumulazione per un sottoinsieme formula_22 di formula_23 se qualsiasi aperto formula_4 contenente formula_3 interseca formula_17 in almeno un punto diverso da formula_3. In simboli:\nSpazi metrici.\nIn uno spazio metrico, se si considera la topologia naturale indotta dalla metrica, la definizione introdotta precedentemente \u00e8 equivalente alla seguente:\ndove formula_30 \u00e8 la palla di raggio formula_31 e centro formula_3. In altre parole, ogni palla centrata in formula_3 interseca formula_17 in qualche punto diverso da formula_3.\nNel caso di spazi metrici, se formula_3 \u00e8 punto di accumulazione per formula_17, allora \u00e8 possibile trovare punti di formula_17, distinti da formula_3 a distanza arbitrariamente piccola da formula_3. Dunque in ogni intorno di formula_3 cadono infiniti punti di formula_17.\nNozioni correlate.\nL'insieme dei punti di accumulazione di formula_17 \u00e8 detto insieme derivato di formula_17 e si indica di solito con formula_45."}
{"id": "111557", "revid": "2123549", "url": "https://it.wikipedia.org/wiki?curid=111557", "title": "Onda d'urto (fluidodinamica)", "text": "In fluidodinamica e aerodinamica con il termine onda d'urto si indica un sottile strato di forte variazione dei campi di pressione, temperatura, densit\u00e0 e velocit\u00e0 del fluido. Tale sottile spessore, dell'ordine di 10 nm, viene modellato matematicamente come una discontinuit\u00e0.\nTipologie.\nUn'onda d'urto pu\u00f2 essere normale oppure obliqua alla direzione della velocit\u00e0 relativa tra onda e corrente, e pu\u00f2 altres\u00ec essere stazionaria oppure spostarsi rispetto a un corpo che la genera. Le onde sonore, essendo identificabili come \"piccoli disturbi\" di pressione e di velocit\u00e0, in quanto queste ultime grandezze sono legate nelle equazioni che governano il fenomeno, rappresentano delle onde d'urto che, per la loro bassa intensit\u00e0, possono essere considerate isoentropiche, cio\u00e8 onde che non modificano sensibilmente l'entropia del flusso che le attraversa o che attraversano (sono anche dette onde di Mach). Il meccanismo delle onde d'urto oblique \u00e8 in grado di deviare un flusso supersonico.\nDi particolare interesse sono anche le onde d'urto adiabatiche, cio\u00e8 quelle che si possono verificare in una corrente di fluido animata da moto omoenergetico.\nOnda d'urto normale.\n Si consideri la figura a destra. Si immagini un serbatoio a monte del condotto di figura che per qualche motivo si svuoti generando un flusso di fluido (che considereremo gas perfetto) all'interno del condotto. Dette 1 e 2 le due sezioni di controllo, detta formula_1 la temperatura totale nel serbatoio, e formula_2 la pressione totale, detto formula_3 il volume di controllo, e siano le variazioni di sezione fra 1 e 2 trascurabili, individuando con formula_4 la normale alla sezione 1 e con formula_5 alla sezione 2, si immagini che, a causa delle condizioni di pressione a valle del condotto, o delle condizioni di raccordo del condotto stesso, il fluido sia costretto a cambiare repentinamente le sue propriet\u00e0 di pressione, velocit\u00e0 e temperatura all'interno di un piccolo volume (indicato appunto con formula_3).\nChiameremo questa zona di discontinuit\u00e0 onda d'urto normale.\nSupponendo il flusso stazionario, e cio\u00e8 nulle le derivate delle quantit\u00e0 rispetto al tempo, facciamo il bilancio della massa e della quantit\u00e0 di moto. Ipotizzando un flusso all'ingresso del volume di controllo supersonico unidimensionale, indicheremo con \"\u03c1\" la densit\u00e0 del fluido, con u la velocit\u00e0 e con A la sezione.\nBilancio di massa:\nCoincidendo formula_8 con formula_9 il bilancio diviene\ndove G \u00e8 una costante invariante a monte e a valle del volume di controllo.\nBilancio della quantit\u00e0 di moto:\nAbbiamo indicato con formula_12 la risultante delle azioni del condotto sul fluido, con M la massa di fluido, e con formula_13 l'accelerazione di gravit\u00e0.\nTrascuriamo ora il peso del fluido e l'azione del condotto sul fluido stesso, agendo essa sull'area laterale del volume, di ordine inferiore rispetto alle aree frontali. Dunque poich\u00e9 formula_14 e formula_15 allora il bilancio della quantit\u00e0 di moto diviene semplicemente formula_16 invariante a monte e a valle del volume di controllo.\nFacciamo ora il bilancio dell'energia:\nAbbiamo dunque tre invarianti: G, I, e formula_18. Ricordiamo la definizione di velocit\u00e0 del suono critica formula_23:\nSi \u00e8 indicata con formula_25 la velocit\u00e0 del suono ad entalpia totale e formula_26.\nInoltre formula_27 e dunque giungiamo all'equazione che regola le onde d'urto normali:\nChiamiamo formula_29 e formula_30 le due soluzioni dell'equazione (reali e distinte oppure reali e coincidenti), poich\u00e9 per la nota propriet\u00e0 delle equazioni di secondo grado formula_31, allora in un urto normale \u00e8 formula_32, dove con formula_33 abbiamo indicato il numero di Mach critico, definito come formula_34. Da questa relazione notiamo subito che un flusso attraverso un'onda d'urto normale passa da supersonico a subsonico o viceversa (ma quest'ultima alternativa \u00e8 impossibile perch\u00e9 viola il 2\u00ba principio della termodinamica). \nUrto normale.\nLa relazione che lega i numeri di Mach \"veri\" \u00e8 la seguente:\nOsservando tale relazione si nota che per formula_36 allora anche formula_37 (in questo caso avremo una zona di debole discontinuit\u00e0, fenomeno quasi isoentropico chiamato \"onda di Mach\"). Se invece formula_38 allora formula_39.\nPer quanto riguarda le velocit\u00e0:\nLa velocit\u00e0 dunque attraverso un urto normale diminuisce.\nPer le pressioni:\nLa pressione aumenta, dunque, attraverso l'onda.\nDalle leggi di Poisson si ricava poi:\nSe formula_43 allora anche formula_44 e viceversa se formula_45. Indicando con formula_46 l'entropia, poich\u00e9 formula_47 e che formula_48 per il secondo principio della termodinamica, allora \u00e8 che formula_49 e dunque formula_43. Sono dunque possibili onde d'urto normali solo con flusso in ingresso supersonico. \nPer quanto riguarda la temperatura:\nDa cui formula_52 perch\u00e9 il primo membro dell'equazione detta \u00e8 negativo. Dunque la temperatura aumenta attraverso l'onda.\nOnde d'urto oblique.\n Le onde d'urto oblique sono zone di discontinuit\u00e0 del campo fluidodinamico poste con un angolo diverso da 90\u00b0 rispetto al flusso. Considerando la figura a destra, si chiami v la velocit\u00e0 di un sistema di riferimento che trasli senza accelerare rispetto ad un'onda d'urto normale. Chiamo formula_29 la velocit\u00e0 del fluido in ingresso rispetto ad un riferimento fermo, mentre formula_54 la velocit\u00e0 vista secondo il sistema di riferimento traslante. L'osservatore solidale con il sistema di riferimento traslante vede entrare un flusso con angolo formula_55 rispetto all'onda, e lo vede uscire deviato di un angolo formula_56. Rispetto alla trattazione fatta nel paragrafo precedente, cambieranno le quantit\u00e0 relative alle velocit\u00e0, ma non quelle relative all'entalpia o all'entropia. Chiamo formula_57 la nuova entalpia totale, sempre invariante, mentre individuo in formula_58 l'entalpia totale relativa alla parte normale della velocit\u00e0 del fluido. Poich\u00e9 energeticamente non \u00e8 cambiato nulla rispetto alla situazione precedente, il salto di entropia sar\u00e0 lo stesso.\nRelazioni per le onde d'urto oblique.\nDunque la relazione che lega il numero di Mach d'entrata e uscita nel sistema di riferimento mobile sar\u00e0:\nIl salto di densit\u00e0 \u00e8 dato da:\nLa pressione varia secondo la relazione:\nRelazione fra angolo di deviazione del flusso e angolo di inclinazione dell'onda obliqua.\n La relazione tra formula_65 e formula_66, il cui grafico troviamo a sinistra, \u00e8 la seguente:\nFissato un certo Mach in ingresso, come si vede dal grafico data la svolta formula_65 esistono due possibili soluzioni: una con il flusso in uscita supersonico ed una con flusso in uscita subsonico (una con formula_66 maggiore, ed una con formula_66 minore). Inoltre si individua un angolo di svolta massimo, indicato nel grafico come formula_71. Il significato fisico di questo angolo massimo \u00e8 molto importante e si intuisce immediatamente che un flusso supersonico deviato da un'onda obliqua non potr\u00e0 effettuare svolte superiori al formula_71 indicato in figura."}
{"id": "111558", "revid": "486946", "url": "https://it.wikipedia.org/wiki?curid=111558", "title": "\u2018Umar ibn al-Khatt\u0101b", "text": ""}
{"id": "111560", "revid": "1924342", "url": "https://it.wikipedia.org/wiki?curid=111560", "title": "Mariah Carey", "text": "Popolare in tutto il mondo sin dagli anni novanta, con oltre 200 milioni di album venduti, \u00e8 nel novero degli artisti di maggior successo nella storia della musica.\nHa detenuto il record per il maggior numero di settimane al primo posto negli Stati Uniti (16) con il singolo \"One Sweet Day\" (1995)\",\" poi superato da \"Old Town Road\" di Lil Nas X nel 2019. Sempre negli Stati Uniti, con il singolo \"Touch My Body\" nel 2008, ha raggiunto il primato di 18 singoli al numero 1 in classifica (ad oggi 19), superando Elvis Presley, e diventando l'artista solista con pi\u00f9 numeri 1.\nTra i suoi maggiori successi la cover di \"Without You\" (1994), ma anche brani in cui figura come autrice e produttrice come \"Hero\" (1993), \"Fantasy\", \"Always Be My Baby\", ed il gi\u00e0 citato \"One Sweet Day,\" pubblicati nel 1995, \"My All\" (1998), \"We Belong Together\" (2005) e \"Beautiful\" (2013), la quale le permette di raggiungere il podio della Hot R&amp;B Songs, che non raggiungeva dal 2008. Degni di nota anche il singolo \"I Want to Know What Love Is\", la canzone pi\u00f9 venduta di sempre in Brasile, ed anche i brani \"Endless Love\", in coppia con Luther Vandross ed \"I Know What You Want\", entrata nella cultura di massa come una delle canzoni pi\u00f9 conosciute di sempre. Ogni suo singolo di lancio \u00e8 stato certificato almeno disco di platino negli Stati Uniti.\nMariah Carey viene considerata una delle cause dell'ascesa della musica hip hop: con \"Fantasy\" ha dato il via alle collaborazioni tra cantanti e rapper, divenute sempre pi\u00f9 comuni nell'industria musicale, venendo spesso definita come \u00abla cantante che ha cambiato la Pop Music\u00bb.\n\u00c8 la cantante in assoluto con pi\u00f9 dischi venduti negli anni novanta, con 467 settimane nella Billboard Hot 100 e 21 hit certificate (superando, in quel decennio, Madonna e le sue 355 settimane in classifica). I suoi album in studio, dal 1990 ad oggi, hanno sempre toccato la top 5 della Billboard 200, mentre i suoi singoli sono tutti entrati nella Billboard Hot 100. Nel 2005 ha inoltre realizzato sia l'album, sia il singolo pi\u00f9 venduti di quell'anno negli Stati Uniti, rispettivamente \"The Emancipation of Mimi\" e \"We Belong Together\".\nPer la sua eccellente estensione vocale, \u00e8 stata soprannominata \"Queen of Melisma\" e \"SongBird Supreme\". Nel 2014 \u00e8 stata eletta dal settimanale \"TIME\" la cantante pi\u00f9 popolare di sempre, mentre nel 2015 \u00e8 stata insignita di una stella sulla Hollywood Walk of Fame.\nOltre ai suoi successi commerciali, Mariah Carey ha ottenuto cinque Grammy Awards, 18 World Music Awards (diventato record nel 2006 come la donna che ne possiede di pi\u00f9) e ben 89 nomination ai Billboard Music Awards, di cui 31 vinti. \u00c8 stata inoltre nominata \"Best Selling Female Artist of Millennium\".\nBiografia.\nGli inizi.\nMariah Carey \u00e8 terzogenita di Patricia Hickey, cantante lirica di origini irlandesi, e di Alfred Roy Carey, ingegnere aerospaziale di origini venezuelane e afroamericane. Il suo nome deriva dalla canzone \"(And They Call the Wind) Mariah\", dal musical \"Paint Your Wagon\". Il cognome Carey \u00e8 stato adottato dal nonno venezuelano, Francisco N\u00fa\u00f1ez, dopo essere emigrato a New York. Mariah Carey ha una sorella di nome Alison e un fratello di nome Morgan, che hanno entrambi circa dieci anni pi\u00f9 di lei. Si trasferirono in varie zone dello stato di New York. Successivamente, i genitori di Mariah, quando lei aveva solo tre anni, divorziarono.\nDopo il divorzio, Mariah ebbe pochi contatti con suo padre mentre fu la stessa madre Patricia a istruirla nel canto, dopo che la piccola l'aveva imitata nel cantare in italiano la celebre opera di Giuseppe Verdi, \"Rigoletto\". Mariah Carey si esib\u00ec per la prima volta in pubblico alle elementari, e inizi\u00f2 a scrivere canzoni proprie alle medie. Mariah si diplom\u00f2 alla Harborfields High School a Greenlawn (New York), anche se era spesso assente perch\u00e9 impegnata a registrare demo in alcuni studi di registrazione locali. La sua fama nella scena musicale di Long Island le diede l'opportunit\u00e0 di lavorare con musicisti come Gavin Christopher e Ben Margulies, con cui scrisse materiale per il suo demo. Dopo essersi trasferita a New York, Mariah cominci\u00f2 a svolgere numerosi lavori per pagarsi l'affitto e completare le 500 ore di scuola di bellezza. Divent\u00f2 cantante di supporto per la portoricana Brenda K. Starr.\nNel 1988 Carey incontr\u00f2 a una festa il capo della Columbia Records Tommy Mottola, e Brenda Starr gli consegn\u00f2 il demo della collega. Mottola ascolt\u00f2 il nastro, e apprezz\u00f2 le canzoni. Cerc\u00f2 di rintracciare Mariah, ma lei se n'era gi\u00e0 andata. Tuttavia Mottola la rintracci\u00f2 e la convinse a firmare un contratto.\n1990 - 1992: I primi successi, \"Mariah Carey\" e \"Emotions\".\nMariah Carey fu coautrice di molti brani provenienti dal suo album di debutto omonimo, \"Mariah Carey\", pubblicato nel 1990 dalla Columbia Records. Il disco debutt\u00f2 alla posizione numero ottanta della Billboard 200. Dopo un solo mese l'album raggiunse la top 10 (6\u00ba posto in salita dal 13\u00ba), arrivando successivamente alla posizione numero uno (confermandola per undici settimane consecutive) diventando un grandissimo successo. Nel 1991 fu l'album pi\u00f9 venduto con oltre 4 milioni di copie negli Stati Uniti d'America. Ad oggi, l'album ha ottenuto molte certificazioni, tra le quali 9 volte Platino (Stati Uniti), 7 volte Platino (Canada) e Platino (Regno Unito). Inoltre tutti i 4 singoli pubblicati in America del Nord:\"Vision of Love\", \"Love Takes Time\", \"Someday\" e \"I Don't Wanna Cry\" raggiunsero la massima posizione nella Billboard Hot 100. La cantante divenne subito una delle dive pi\u00f9 celebri negli Stati Uniti d'America. I critici stimarono molto l'album, inoltre Mariah vinse due Grammy Awards come miglior artista esordiente e miglior cantante pop femminile, grazie al singolo d'esordio \"Vision of Love.\"\nNel 1991 pubblica il suo secondo disco: \"Emotions\" dove, a differenza dell'album di debutto, Mottola accett\u00f2 che Mariah producesse i propri pezzi. Per la produzione dell'album collabor\u00f2 con Walter Afanasieff e il gruppo C+C Music Factory. Il disco debutt\u00f2 alla posizione numero quattro della Billboard 200. La settimana successiva rimase al 4\u00ba posto e trascorse tre mesi nei primi dieci posti. L'album raggiunse la top 10 in numerosi stati: Australia, Nuova Zelanda, Norvegia, Paesi Bassi, Canada, Giappone e Regno Unito decretandone il successo. Ad oggi, l'album ha ottenuto molte certificazioni, tra le quali 4 volte Platino (Stati Uniti) e (Canada) e Platino (Regno Unito). Dall'album vengono estratti tre singoli: \"Emotions\", che raggiunge il primato nella \"Billboard Hot 100\" (confermandolo per tre settimane consecutive), \"Can't Let Go\" e \"Make It Happen\" che si posizionano, nella stessa classifica, rispettivamente al 2\u00ba e 5\u00ba posto. Nel 1992, sulla scia del successo dei suoi precedenti album, pubblica il suo primo extended play (EP) e finora unico album live MTV Unplugged. Il disco debutt\u00f2 alla posizione numero otto della Billboard 200. L'EP rimase due mesi nei primi dieci posti e raggiunse come posizione massima la terza. Il disco raggiunge la posizione numero uno in Nuova Zelanda. e nei Paesi Bassi Ad oggi l'album ha ottenuto molte certificazioni, tra le quali 3 volte Platino (Stati Uniti), 2 volte Platino (Paesi Bassi) e Platino (Canada). Oltre alle versioni acustiche di alcune sue prime canzoni, Mariah Carey esegu\u00ec dal vivo anche una cover dei The Jackson 5, \"I'll be There\", insieme a Trey Lorenz. Pubblicato come singolo, questo duetto arriv\u00f2 al primo posto (confermandolo per un mese intero) in classifica negli Stati Uniti d'America. Dall'album viene estratto un secondo singolo dal titolo \"If It's Over\", inizialmente scritto per l'album precedente, che entr\u00f2 esclusivamente nella classifica dei Paesi Bassi.\n1993 - 1996: I successi mondiali \"Music Box\", \"Merry Christmas\" e \"Daydream\".\nMariah, legata sentimentalmente a Tommy Mottola sin dai tempi delle prime registrazioni, lo spos\u00f2 nel giugno del 1993.\nBabyface, Robert Clivilles e David Cole furono chiamati per la realizzazione di \"Music Box\", il terzo album di Mariah, pubblicato alla fine dello stesso anno. Il disco debutt\u00f2 alla posizione numero due della Billboard 200. La settimana successiva rimase al 2\u00ba posto e trascorse pi\u00f9 di cinque mesi nei primi dieci posti. Nella sua 15\u00aa settimana di presenza, l'album raggiunge il primo posto nella \"Billboard 200\" e vi rimane per un totale di otto settimane (non consecutive). L'album raggiunse il primato in molti stati: Australia, Paesi Bassi, Regno Unito, Austria, Francia, Germania e Svizzera. Inoltre \u00e8 attualmente l'ottavo album pi\u00f9 venduto di un artista non-giapponese nel medesimo Stato con una vendita pari a pi\u00f9 di due milioni di copie. Ad oggi, l'album ha ottenuto molte certificazioni, tra le quali Diamante (Stati Uniti e Francia), 11 volte Platino (Australia) e 7 volte Platino (Canada). \"Music Box\" \u00e8 tuttora l'album pi\u00f9 venduto di Mariah Carey con ben 32 milioni di copie vendute nel mondo, ed \u00e8 l'album femminile pi\u00f9 venduto di tutti tempi. Il primo singolo estratto fu \"Dreamlover\" che rimase per due mesi al 1\u00ba posto nella \"Billboard Hot 100\". Successivamente furono pubblicate due ballate: \"Hero\" che giunse alla massima posizione (detenendola per un mese) nella classifica statunitense e la reinterpretazione \"Without You\", che si ferm\u00f2 sul gradino pi\u00f9 basso del podio negli Stati Uniti ma nel resto del mondo fu il singolo di maggior successo della cantante. Il brano raggiunse, infatti, la 1\u00aa posizione in Nuova Zelanda, Paesi Bassi, Svizzera, Svezia, Austria, Germania, Irlanda e Regno Unito. \"Anytime You Need a Friend\" fu l'ultimo singolo tratto dall'album, debutt\u00f2 alla posizione numero quarantacinque della \"Billboard Hot 100\" e raggiunse come massima posizione la 12\u00aa (diventando il primo singolo di Mariah Carey a non entrare almeno nei primi cinque posti).\nDopo il successo mondiale del precedente album, Mariah duett\u00f2 con Luther Vandross nella reinterpretazione \"Endless Love\" che si posizion\u00f2 al secondo posto della \"Billboard Hot 100\" e raggiunse la vetta (mantenendola per cinque settimane consecutive) in Nuova Zelanda. Nel novembre del 1994, Carey pubblic\u00f2 l'album \"Merry Christmas\". Il disco debutt\u00f2 alla posizione numero trenta della Billboard 200. Nella sua terza settimana di presenza consecutiva, l'album \u00e8 entrato nella top ten (7\u00ba posto in salita dal 13\u00ba) ma non super\u00f2 mai la terza posizione. L'album raggiunse la prima posizione in Giappone ed \u00e8 tuttora il quarto album pi\u00f9 venduto di un'artista non giapponese nello stesso Stato. Ad oggi il disco, oltre ad avere ottenuto numerose certificazioni, ha venduto pi\u00f9 di quindici milioni di copie nel mondo divenendo cos\u00ec il disco natalizio pi\u00f9 venduto di tutti i tempi. Dall'album vengono estratti due singoli: \"All I Want for Christmas Is You\" che \u00e8 attualmente la 1\u00aa hit natalizia pi\u00f9 venduta (del secolo scorso) nell'era digitale e la reinterpretazione \"Joy to the World\" che entr\u00f2 esclusivamente nella classifica australiana. Il 3 ottobre 1995 pubblica il suo quarto disco: \"Daydream\" dove, a differenza del precedente album, vi era l'utilizzo di un mix tra R&amp;B moderno ed hip hop. Il disco debutt\u00f2 alla posizione numero uno della Billboard 200. La settimana successiva rimase al 1\u00ba posto e trascorse ventinove settimane nei primi dieci posti (tra cui sei al primo posto). L'album raggiunse il primato in molti stati: Australia, Paesi Bassi, Nuova Zelanda, Germania, Giappone, Portogallo, Regno Unito e Svizzera. Inoltre, \u00e8 attualmente il terzo album pi\u00f9 venduto di un artista non-giapponese nel medesimo Stato con una vendita pari a pi\u00f9 di due milioni di copie. Ad oggi l'album ha ottenuto molte certificazioni, tra le quali Diamante (Stati Uniti), 7 volte Platino (Canada) e 2 volte Platino (Francia e Regno Unito) e ha venduto nel mondo pi\u00f9 di 25 milioni di copie. Il primo singolo estratto fu \"Fantasy\" che debutt\u00f2 direttamente al primo posto nella \"Billboard Hot 100\" e divenne la seconda canzone (la prima per una donna) ad entrare alla numero uno nello stesso Stato. Successivamente furono pubblicati: \"One Sweet Day\" un duetto coi Boyz II Men che rimase in vetta per sedici settimane nella classifica statunitense (dal 2 dicembre 1995 al 16 marzo 1996), stabilendo un record che rimase imbattuto fino al 2019; \"Always Be My Baby\" che raggiunse il primato nella medesima classifica (detenendolo per due settimane consecutive); la reinterpretazione \"Open Arms\" che vendette oltre centomila copie nel Regno Unito.\n1997 - 2000: La svolta con \"Butterfly\" e \"Rainbow\".\nMariah Carey e Mottola si separarono nel 1997. Bench\u00e9 l'immagine pubblica del matrimonio apparisse tranquilla, la cantante spieg\u00f2 che in realt\u00e0 il rapporto con il manager era divenuto burrascoso e il divorzio avvenne nel 1998.\nNel settembre del 1997, durante le pratiche di separazione da Mottola, Carey pubblic\u00f2 il suo sesto album dal titolo: \"Butterfly\". Il disco debutt\u00f2 direttamente al primo posto della \"Billboard 200\". L'album trascorse tre mesi nei primi dieci posti e cinquantacinque settimane nei primi duecento. Ad oggi, l'album ha ottenuto molte certificazioni, tra le quali 5 volte Platino (Stati Uniti), 2 volte Platino (Canada e Australia) e Platino (Giappone). Dall'album furono estratti ben cinque singoli: \"Honey\", \"Butterfly\", \"The Roof (Back in Time)\", \"Breakdown\" e \"My All\". Di questi, \"Honey\" e \"My All\" furono gli unici a raggiungere il primo posto nella \"Billboard Hot 100\". La critica accolse l'album come uno dei migliori se non il migliore in assoluto di Carey. Durante la produzione di \"Butterfly\", Mariah si leg\u00f2 sentimentalmente a Derek Jeter, della squadra di baseball New York Yankees, ma a loro relazione termin\u00f2 l'anno successivo.\nNel 1998 fu pubblicata la sua prima raccolta di successi \"#1's\", che includeva i tredici singoli arrivati, sino ad ora, al primo posto nella classifica statunitense e quattro inediti. Il disco debutt\u00f2 alla posizione numero quattro della Billboard 200. La raccolta rimase un mese e mezzo nei primi dieci posti e rientr\u00f2 due volte in classifica. Inoltre \u00e8 attualmente il primo album pi\u00f9 venduto di un artista non-giapponese nel medesimo Stato con una vendita pari a pi\u00f9 di tre milioni di copie. Ad oggi, l'album ha ottenuto molte certificazioni, tra le quali 5 volte Platino (Stati Uniti), 3 volte Platino (Canada) e 2 volte Platino (Francia) e ha venduto oltre 17 milioni di copie nel mondo. Dalla raccolta furono estratti tutti e quattro gli inediti presenti: \"Sweetheart\", \"When You Believe\", \"I Still Believe\" e \"Theme from Mahogany (Do You Know Where You're Going To)\". Di questi, \"When You Believe\", vincitrice di un Oscar e colonna sonora di \"Il principe d'Egitto\", fu l'unico a raggiungere il successo mondiale mentre \"I Still Believe\" fu l'unico a raggiungere i primi dieci posti nella \"Billboard Hot 100\", fermandosi al 4\u00ba. Nello stesso anno prese parte al programma televisivo di beneficenza \"VH1 Divas\", assieme ad Aretha Franklin, C\u00e9line Dion, Gloria Estefan e Shania Twain.\nNel 1999 pubblica il suo settimo disco: \"Rainbow\". Per l'elaborazione dell'album collabor\u00f2 con diversi produttori di musica hip-hop e R &amp; B come Jay-Z, P. Diddy, Terry Lewis, Usher, Snoop Dogg, Missy Elliott, Jermaine Dupri e Brian Michael Cox. Il disco debutt\u00f2 alla posizione numero due della Billboard 200. La settimana successiva rimase al 2\u00ba posto e trascorse un mese e mezzo nei primi dieci posti. L'album raggiunse la top 10 in numerosi stati: Australia, Paesi Bassi, Canada, Giappone, Regno Unito, Svizzera, Austria, Germania, Belgio (Vallonia) e il primo posto in Francia, decretandone il successo mondiale. Ad oggi, l'album ha ottenuto molte certificazioni, tra le quali 3 volte Platino (Stati Uniti) e 2 volte Platino (Canada). Dall'album vengono estratti cinque inediti (di cui quattro duetti): \"Heartbreaker\", \"Thank God I Found You\", \"Can't Take That Away (Mariah's Theme)\", \"Crybaby\" e \"Against All Odds (Take a Look at Me Now)\". I duetti con Jay-Z e 98 Degress &amp; Joe raggiunsero il primato nella \"Billboard Hot 100\", quello con Snoop Dogg si ferm\u00f2 al 28\u00ba posto mentre la reinterpretazione \"Against All Odds (Take a Look at Me Now)\" debutt\u00f2 al primo posto nel Regno Unito (rimanendovi per due settimane consecutive) e vendendo oltre 370.000 copie.\n2001 - 2004: Gli anni della crisi emotiva, \"Glitter\" e \"Charmbracelet\".\nDopo aver ricevuto il premio, dalla rivista \"Billboard\", come artista del decennio e il World Music Award come artista femminile del millennio, Carey rescisse il contratto con la Columbia Records e ne firm\u00f2 un altro da 80 milioni di dollari con la Virgin Records. Nel luglio del 2001 molte fonti riportarono che la cantante fosse alle prese con l'esaurimento fisico ed emozionale a causa del fatto che lavorasse, a suo dire, troppo. Durante un'apparizione al programma \"Total Request Live\", Mariah cominci\u00f2 a distribuire ghiaccioli al pubblico e si spogli\u00f2: successivamente fu condotta in un ospedale psichiatrico di Los Angeles mentre Cindi Berger, portavoce di Carey, annunci\u00f2 che la star avrebbe dovuto cancellare le prime interviste tv per il lancio del nuovo disco, a data da destinarsi.\nL'11 settembre 2001 pubblic\u00f2 il suo ottavo album, intitolato \"Glitter\". L'album, ispirato dalla musica degli anni ottanta, debutt\u00f2 al settimo posto nella \"Billboard 200\" e resistette solo tre mesi nei primi duecento. In Europa, l'album riusc\u00ec a raggiungere la top 10 in molti stati: Germania, Svizzera, Francia, Belgio (Fiandre), Italia, Regno Unito e il primo in Giappone ma le vendite non raggiunsero quelle dei dischi precedenti. Il disco ottenne solo tre certificazioni: Platino (Stati Uniti) e Oro (Francia e Svizzera). Anche il film dello stesso titolo ebbe risultati molto negativi. Il film avendo come budget ventidue milioni, ne incass\u00f2 solo cinque. Inoltre, la cantante fu premiata ai Razzie Awards come peggior attrice protagonista. \"Loverboy\", primo singolo estratto dall'album, raggiunse il secondo posto della Billboard Hot 100 (mantenendolo per due settimane consecutive). \"Don't Stop (Funkin' 4 Jamaica)\", \"Never Too Far\" e \"Reflections (Care Enough)\", gli altri tre singoli estratti dall'album, raggiunsero scarsissimi risultati di vendita, solo \"Never Too Far\" riusc\u00ec a raggiungere i primi cento posti nella \"Billboard Hot 100\", fermandosi all'81\u00ba.\nArchiviato \"Glitter\", la Columbia pubblic\u00f2 \"Greatest Hits\", che entr\u00f2 nei primi dieci posti in Danimarca, Giappone e Regno Unito, nonostante l'album non contenesse alcun inedito. Ad oggi, la raccolta ha ottenuto numerose certificazioni sia Platino (Brasile, Irlanda, Regno Unito e Stati Uniti) che Oro (Australia, Hong Kong e Francia). Il 7 gennaio 2002, la Virgin liquid\u00f2 il contratto con Carey per 28 milioni di dollari, danneggiando la sua immagine. Nel maggio stesso anno, firm\u00f2 un contratto da 20 milioni di dollari con la Island Records e fond\u00f2 l'etichetta MonarC. In quel periodo suo padre mor\u00ec di cancro.\nDopo aver preso parte al film \"WiseGirls\", Carey pubblic\u00f2 il suo nono album: \"Charmbracelet\". L'album debutt\u00f2 al terzo posto nella \"Billboard 200\" e resistette poco pi\u00f9 di cinque mesi nei primi duecento. L'album raggiunse la top 10 solo in Svizzera e Giappone. Ad oggi, l'album ha ottenuto una sola certificazione Platino (Stati Uniti), mentre molte Oro (Svizzera, Brasile, Canada, Francia, Hong Kong e Regno Unito) e ha venduto oltre 4 milioni di copie nel mondo. \"Through the Rain\", primo singolo estratto dall'album, si ferm\u00f2 all'81\u00ba posto nella \"Billboard Hot 100\" mentre raggiunse i primi dieci posti in Italia, Paesi Bassi, Svizzera, Svezia e Canada. Dall'album furono estratti altri due singoli: \"Boy (I Need You)\" e la cover \"Bringin' on the Heartbreak\", ma entrambi non entrarono nella \"Billborad Hot 100\". Nel 2003, prese parte al brano \"I Know What You Want\" in duetto con Busta Rhymes e contenuto nell'album di quest'ultimo, \"It Ain't Safe No More\". Il singolo fu un successo e raggiunse il terzo posto nella \"Billboard Hot 100\" (detenendolo per tre settimane consecutive). Alla fine dello stesso anno, la Columbia e la Island pubblicarono il primo e finora unico album di remix della cantante, \"The Remixes\". Il disco debutt\u00f2 al 26\u00ba posto nella \"Billboard 200\" e vendette quasi duecentomila copie. Durante il \"Charmbracelet World Tour\", Mariah ricevette lo Chopard Diamond Award per aver venduto pi\u00f9 di 100 milioni di dischi in tutto il mondo.\nLa faida con Jennifer Lopez.\nNel 2001, durante l'ultimo disco sotto la casa discografica dell'ormai ex marito Tommy Mottola, Carey vive un periodo tremendo a causa del clima teso e della convinzione della cantante (che si rivel\u00f2 poi fondata) che buona parte dei suoi progetti musicali in corso e futuri le venissero sottratti da Mottola per venderli ad altre artiste e poter rimpiazzare Carey, pronta a cambiare casa discografica a fine contratto. Il 16 ottobre 2001, la cantante Jennifer Lopez, pubblica il singolo I'm Real, che raggiunge la vetta della Billboard Hot 100. La canzone contiene all'interno una demo registrata dalla stessa Carey, Glitter. Successivamente l'accusa viene confermata dallo stesso produttore: Gotti ha prodotto la canzone usando un \"sample\" di \"Firecracker\" della Yellow Magic Orchestra. Precedentemente questo campionamento era stato gi\u00e0 richiesto, per la prima volta, da Mariah Carey per un brano della colonna sonora di Glitter, e solo un mese dopo Lopez avrebbe chiesto i diritti per il suo pezzo, secondo la casa discografica. Gotti ha dichiarato in un'intervista a \"XXL\" che Tommy Mottola l'ha contattato dandogli delle indicazioni ben precise su come costruire il brano, usando lo stesso campionamento che Mottola aveva richiesto per il brano di Mariah Carey. La canzone, assomiglierebbe infatti moltissimo alla hit \"LoverBoy\" ed \"If We\".\nIn un suo libro, pubblicato nel 2013, Tommy Mottola conferma il tutto, scusandosi con Mariah Carey per il dolore provocatole negli anni durante la vicenda, ammettendo di aver fatto lavorare l'ex moglie in un clima di costante paura e di aver tentato di rendere Jennifer Lopez la nuova Mariah Carey, rubando a quest'ultima diversi progetti.\n2005 - 2008: Il ritorno al successo con \"The Emancipation of Mimi\" e \"E=MC\u00b2\".\nIl 1\u00ba aprile 2005 il decimo album in studio della cantante, \"The Emancipation of Mimi\", che conteneva collaborazioni con produttori come The Neptunes, Kanye West e Jermaine Dupri venne rilasciato. Il disco debutt\u00f2 direttamente al primo posto della \"Billboard 200\", vendendo 404.000 copie nella sua prima settimana di vendita. L'album trascorse oltre otto mesi nei primi dieci posti e settantaquattro settimane nei primi duecento, grazie alla \"Ultra Platinum Edition\" dell'album uscita il 15 novembre. Nello stesso anno, l'album diventa il pi\u00f9 venduto negli Stati Uniti con una vendita pari a quasi cinque milioni. L'album raggiunse la top 10 in numerosi stati: Australia, Paesi Bassi, Canada, Giappone, Regno Unito, Svizzera, Danimarca e Francia. Ad oggi, l'album ha ottenuto molte certificazioni, tra le quali 6 volte Platino (Stati Uniti), 3 volte Platino (Canada) e 2 volte Platino (Regno Unito) e ha venduto 12 milioni di copie nel mondo. \"It's like That\", primo singolo estratto dall'album, raggiunse la 16\u00aa posizione nella \"Billboard Hot 100\" e il primato in Giappone. \"We Belong Together\" segn\u00f2 il ritorno di Mariah alla numero uno negli Stati Uniti, il brano rimase al primo posto per 14 settimane non consecutive ed \u00e8 diventato il singolo di maggior successo del 2005 nello stesso Stato. Successivamente fu pubblicato \"Shake It Off\" che rese Mariah Carey l'unica artista femminile ad occupare nella stessa settimana le prime due posizioni della classifica \"Billboard\". \"Get Your Number\" fu l'ultimo singolo estratto dalla versione standard dell'album. Il 2 luglio dello stesso anno partecip\u00f2 al Live 8.\n\"Don't Forget About Us\", primo singolo estratto della \"Ultra Platinum Edition\" dell'album, divenne la sua diciassettesima numero uno negli Stati Uniti; cos\u00ec Mariah Carey, insieme ad Elvis Presley, fu l'artista solista ad aver piazzato il maggior numero di singoli alla prima posizione nel medesimo Stato. Il singolo raggiunse il primato anche in Finlandia. L'ultimo singolo estratto fu \"Say Somethin\"' che raggiunse il 79\u00ba posto nella \"Billboard Hot 100\".\nAi Grammy Awards del 2006, Carey riceve 12 candidature, vincendone tre: \"Miglior Album contemporaneo R&amp;B\" per \"The Emancipation of Mimi\" e \"Miglior canzone R&amp;B\"/\"Miglior performance vocale femminile R&amp;B\" per \"We Belong Together\".\n\"E=MC\u00b2\", l'undicesimo album in studio di Carey, usc\u00ec l'11 aprile 2008 in Italia ed il 15 dello stesso mese nel resto del mondo. \"E=MC\u00b2\", la cui formula, oltre a riprendere chiaramente quella di Albert Einstein, sta per \u00ab\"Emancipazione = Mariah Carey al quadrato\"\u00bb, ovvero la continuazione dell'album precedente, \"The Emancipation of Mimi\". Il disco debutt\u00f2 direttamente al primo posto (detenendolo per due settimane consecutive) nella \"Billboard 200\" e vendette 463.000 copie nella sua prima settimana di vendita, diventando l'album con pi\u00f9 vendite nella settimana di apertura di tutta la carriera di Carey. L'album rimase per ventisette settimane nella \"Billboard 200\". e divenne il ventiduesimo album pi\u00f9 venduto negli Stati Uniti L'album raggiunse i primi dieci posti in molti stati: Australia, Giappone, Regno Unito, Svizzera, Italia, Francia, Austria, Nuova Zelanda, Germania e segn\u00f2 il ritorno, per un album di Mariah, al primo posto in Canada. Ad oggi, l'album ha ottenuto molte certificazioni, tra le quali Platino (Stati Uniti e Canada), Oro (Australia, Brasile, Giappone, Filippine, Russia e Regno Unito) e ha venduto oltre due milioni di copie nel mondo. \"Touch My Body\", primo singolo estratto dall'album, arriv\u00f2 al primo posto della \"Billboard Hot 100\", diventando cos\u00ec la sua 18\u00aa numero uno negli Stati Uniti, superando, pertanto, Elvis Presley che aveva concluso i suoi primi posti con il brano \"Suspicious Minds\". Il singolo ottenne un discreto successo in tutto il mondo, in particolare in Italia, dove rimase cinque settimane consecutive nei primi dieci posti e venne certificato Platino per le ventimila copie vendute. Il 30 aprile 2008, Mariah Carey ha sposato il cantante rap e attore Nick Cannon, in un matrimonio celebratosi alle Bahamas. \"Bye Bye\", \"I'll Be Lovin' U Long Time\" e \"I Stay in Love\" furono gli altri tre singoli estratti dall'album. \"Bye Bye\" raggiunse la posizione numero sette in Nuova Zelanda e la diciannovesima nella \"Billboard Hot 100\" mentre \"I'll Be Lovin' U Long Time\" il cinquantottesimo posto nelle medesima classifica.\nIl 24 ottobre viene pubblicata la terza raccolta della cantante, la prima che racchiude le canzoni d'amore, intitolata \"The Ballads\" (LoveSongs nel Regno Unito). La raccolta debutt\u00f2 alla 56\u00aa posizione nella classifica FIMI e venne certificata disco d'oro in Irlanda.\n2009: \"Memoirs of an Imperfect Angel\".\nIl 20 gennaio 2009, Carey ha eseguito la canzone \"Hero\" alla Neighborhood Inaugural Ball durante la cerimonia per l'insediamento di Barack Obama, ma accortasi di non essere seduta al tavolo riservato alla famiglia Obama, lasci\u00f2 l'evento. Il 7 luglio, Mariah si esib\u00ec, insieme a Trey Lorenz, con il brano \"I'll Be There\" alla cerimonia in memoria di Michael Jackson a Los Angeles. Poco dopo, si scus\u00f2 tramite Twitter con i suoi fan di non aver eseguito al meglio il brano per via dell'emozione causata dall'avere la bara di Michael a pochi passi da lei. Inoltre, prese parte al brano \"My Love\" in duetto con The-Dream e contenuto nell'album di quest'ultimo, \"Love vs. Money\". Il singolo raggiunse l'82\u00aa posizione nella \"Billboard Hot 100\".\nNei primi mesi del 2009, il cantautore The-Dream aveva dichiarato che lui e Carey stessero lavorando al dodicesimo album dell'artista. Il 21 maggio 2009 la cantante ne annunci\u00f2 il titolo: \"Memoirs of an Imperfect Angel\". L'album, pi\u00f9 volte rimandato, debutt\u00f2 al terzo posto nella \"Billboard 200\", vendendo 168.000 copie nella sua prima settimana di vendita. La settimana successiva scese al 7\u00ba posto mentre nella sua terza settimana consecutiva di presenza cal\u00f2 al decimo posto, trascorrendo solo tre settimane nella top 10. L'album raggiunse i primi dieci posti in molti stati: Australia, Francia, Danimarca, Giappone e Canada, vendendo oltre un milione di copie nel mondo.\n\"Obsessed\" fu il primo singolo estratto dall'album, che ne anticip\u00f2 l'uscita. Il singolo raggiunse i primi dieci posti in Italia, Francia e Stati Uniti, dove venne certificato Platino per avere venduto un milione di copie. Il secondo singolo estratto dall'album fu \"I Want to Know What Love Is\", cover della canzone del 1984 dei Foreigner, che raggiunse buoni risultati di vendita in Francia, Giappone e Brasile, dove rimase per ventisette settimane in vetta alla classifica dell'airplay. La canzone venne inoltre cantata dal vivo al talent show italiano \"X-Factor\", segnando il ritorno di Carey in Italia dopo sei anni. Successivamente venne pubblicato \"H.A.T.E.U.\", nel contempo Mariah fu occupata con l\"'Angels Advocate Tour\".\nConflitto con Eminem.\nNel 2009, la canzone \"Obsessed\" venne dedicata a un presunto stalker, ossessionato da lei, che la seguiva e minacciava. Secondo alcune voci, l'uomo misterioso del brano sembrava essere il rapper statunitense Eminem, che la minacciava dicendole che avrebbe svelato tutto sulla relazione avvenuta nel 2002 tra i due. In seguito, il marito di Carey, Nick Cannon, dichiar\u00f2 che la canzone non era assolutamente rivolta ad Eminem. Ad ogni modo, il rapper, noto per le sue numerose rivalit\u00e0 con altri artisti, verso la fine del luglio 2009 fece una canzone di risposta intitolata \"The Warning\" (che si propag\u00f2 su internet con il titolo \"Mariah Carey Diss\"). La canzone contiene parti della voce di Carey, che, secondo Eminem, furono registrate quando i due erano usciti insieme. Molti artisti, tra cui Busta Rhymes, si schierarono dalla parte della cantante.\nEminem scrisse diverse canzoni con riferimenti a Mariah Carey (tra le quali \"Jimmy Crack Corn\", \"Bagpipes From Baghdad\" e \"Superman\") citando relazioni sessuali avvenute non solo con lui ma anche con altri uomini. Mentre veniva pubblicata \"Superman\" nel 2003, Carey pubblic\u00f2 una canzone intitolata \"Clown\", contenuta nel suo album \"Charmbracelet\", rivolta al rapper di Detroit. Mariah, in seguito, dichiar\u00f2 che i due si videro una volta ma non ci fu nessuna relazione sessuale o qualcosa di intimo.\n2010 - 2011: \"Merry Christmas II You\" e la maternit\u00e0.\nIl 26 gennaio 2010 fu pubblicata (esclusivamente negli Stati Uniti) la quarta raccolta della cantante intitolata \"\". A partire dallo stesso giorno, vengono trasmessi dalle radio statunitensi due singoli, pubblicati in versione remix, \"Up Out My Face\" che debutt\u00f2 alla 100\u00aa posizione nella \"Billboard Hot 100\". e \"Angels Cry\" Mariah, dopo la pubblicazione dei due singoli, afferm\u00f2 che avrebbero dovuto far parte di un album di remix, \"Angels Advocate\", la cui pubblicazione fu cancellata per via delle non esaltanti vendite di \"Memoirs of an Imperfect Angel\".\nAlla fine dello stesso mese, Mariah prese parte, insieme ad altri artisti, a un singolo di beneficenza in favore dei terremotati di Haiti che consisteva nella reinterpretazione della canzone \"Everybody Hurts\", dei REM, che raggiunse il primo posto nel Regno Unito. Il 9 febbraio 2010 \u00e8 stato pubblicato su iTunes (esclusivamente in Canada e Stati Uniti), \"100%\", registrato inizialmente per la colonna sonora del film \"Precious\", \u00e8 stato poi inserito nella compilation \"AT&amp;T Team USA Soundtrack\" per le olimpiadi invernali 2010 di Vancouver. \"Precious\", dove Mariah interpretava il ruolo di un'assistente sociale, ricevette nove candidature ai NAACP Image Award, vincendone sei: \"Miglior film\", \"Miglior attrice\" (Gabourey Sidibe), \"Miglior film indipendente\", \"Migliore regia\", \"Miglior sceneggiatura\" (Lee Daniels) e \"Miglior attrice non protagonista\" (Mo'Nique).\nIl suo tredicesimo usc\u00ec il 2 novembre 2010. L'album natalizio, intitolato \"Merry Christmas II You\", debutt\u00f2 al quarto posto nella \"Billboard 200\", vendendo 55.000 copie nella sua prima settimana di vendita. Il disco entr\u00f2 in svariate classifiche nel mondo e ricevette il disco d'oro per aver superato le 500\u00a0000 copie vendute negli Stati Uniti. Il primo singolo estratto fu \"Oh Santa!\" che debutt\u00f2 al centesimo posto nella \"Billboard Hot 100\" mentre il secondo fu \"Auld Lang Syne (The New Year's Anthem)\".\nIl 28 ottobre 2010, Mariah Carey annunci\u00f2 di aspettare un bambino, dopo un aborto spontaneo avuto due anni prima. Il 30 aprile 2011 Carey d\u00e0 alla luce due gemelli, che vengono chiamati Moroccan Scott e Monroe.\nNell'ottobre 2011, Carey annunci\u00f2 di aver inciso nuovamente il brano \"All I Want for Christmas Is You\" in duetto con Justin Bieber per l'album di quest'ultimo \"Under the Mistletoe\".\nIl 21 novembre 2011 Carey pubblic\u00f2 il singolo \"When Christmas Comes\", in duetto con John Legend. Si tratta di una nuova versione dell'inedito contenuto nell'album natalizio \"Merry Christmas II You\".\n2012 - 2014: \"Me. I Am Mariah... The Elusive Chanteuse\".\nIl 2 agosto 2012, Mariah Carey pubblica il brano \"Triumphant (Get 'Em)\" in collaborazione con Rick Ross e Meek Mill come singolo che anticipa il quattordicesimo album di inediti. La canzone \u00e8 scritta e prodotta dalla Carey insieme agli storici collaboratori Jermaine Dupri e Bryan Michael Cox. \nIl 19 febbraio 2013 viene pubblicato il brano \"Almost Home\" incluso nella colonna sonora del film \"Il grande e potente Oz\". Il 7 maggio 2013 pubblica \"#Beautiful\" in collaborazione con il rapper Miguel, singolo che anticipa il nuovo album. Con questo pezzo, Carey ritorna a far parlare di s\u00e9, anche se non arriva alla posizione numero uno il brano riceve comunque due dischi di platino. Successivamente annuncia un tour mondiale che partir\u00e0 nell'autunno dello stesso anno.\nL'11 novembre 2013 la cantante pubblica sulla propria pagina Facebook il singolo \"The Art of Letting Go\", brano che doveva dare il titolo al quattordicesimo album in studio di Mariah Carey. \n2015: \"#1 to Infinity\" e il residency show a Las Vegas.\nIl 3 febbraio segna un momento disastroso per la cantante quando, durante un concerto in Giamaica, scorda le parole sulle note di \"Fantasy Remix\", rivelando che stava usando un lip-sync e non una canzone dal vivo.\n2017: La fine della residenza a Las Vegas ed il tour con Lionel Richie.\nIl 3 febbraio 2017 pubblica un nuovo singolo, \"I Don't\", per festeggiare la fine della prima stagione del documentario sulla sua vita, \"Mariah's World\". \nL'8 luglio 2017 inizia la sua ultima leg a Las Vegas, che si conclude il 18 luglio con oltre 150.000 spettatori partecipanti durante l'intera residenza. Il 21 luglio, dopo soli tre giorni dalla fine della residenza di Las Vegas, Mariah Carey intraprende un nuovo tour americano, insieme a Lionel Richie. Il tour sarebbe dovuto iniziare a marzo ma \u00e8 stato poi posticipato a causa di un'operazione alla quale dovette sottoporsi Lionel Richie.\n2018 - 2019: \"Caution\" e \"Billboard Icon Award\".\nNel 2018 \u00e8 impegnata nel \"The Butterfly Returns\", secondo residency show della cantante svoltosi presso il Caesars Palace di Las Vegas nei mesi estivi del 2018. La residency viene ripresa per le ultime date nel mese di febbraio 2019.\nIl 13 settembre 2018 esce sui social \"GTFO\", nuovo singolo promozionale che anticipa il nuovo album: il videoclip pubblicato il giorno seguente su YouTube raggiunge in breve pi\u00f9 di un milione di visualizzazioni. Il singolo, nel giorno della sua uscita risulta la canzone pi\u00f9 venduta in tutto il mondo.\nIl 4 ottobre 2018 viene pubblicato il primo singolo dal nuovo album: \"With You.\" Pochi giorno dopo la cantante annuncia il titolo del nuovo album: \"Caution\" in uscita il 16 novembre 2018, contenente la stessa \"With You\", \"GTFO\" ed altri otto inediti, tra cui il singolo promozionale \"The Distance\", prodotto da Skrillex.Il giorno prima dell'uscita di Caution i fan della Carey, grazie all'hashtag \"Justice For Glitter\",riescono a portare in cima alla classifica ITunes l'album Glitter, a 17 anni dalla sua uscita.\nIl 4 marzo 2019 viene mandato in rotazione sulle radio statunitensi \"A No No\", secondo singolo estratto dall'album. Il video ufficiale del brano \u00e8 stato pubblicato l'8 marzo, il quale conta pi\u00f9 di 4 milioni di visualizzazioni. Il 15 marzo, a supporto del singolo, viene pubblicato un remix in collaborazione con la rapper statunitense Stefflon Don.\nLa cantante inizia quindi il \"Caution World Tour\" a supporto del disco.\nL'11 aprile 2019 viene annunciato da Billboard che Mariah Carey avrebbe ricevuto il Icon Award durante i Billboard Music Awards di quell'anno. Durante la cerimonia di premiazione Mariah ha cantato alcuni dei suoi pi\u00f9 grandi successi di sempre, \"Always Be My Baby\", \"Emotions\", \"We Belong Together\" e \"Hero\", oltre che il suo singolo del momento \"A No No\". Dopo l'esibizione la cantante ha tenuto un breve discorso dove ha ricordato a tutti che con un po' di fede e con il desiderio di riuscire si possono ottenere grandi risultati anche se ci si sente esclusi ed emarginati; il discorso \u00e8 stato elogiato da tutti per la profondit\u00e0 del suo significato.\nA fine 2019, come ogni anno, la hit \"All I Want For Christmas Is You\" ritorna popolare nel periodo natalizio. Questa volta, tuttavia, il brano riesce a raggiungere per la prima volta la numero 1 della Billboard Hot 100, diventando dunque la diciannovesima canzone di Carey a riuscirci. Il brano resta alla numero 1 anche nella prima settimana del 2020: questo rende Mariah Carey la prima artista ad avere almeno una numero 1 nella Billboard Hot 100 in 4 decenni differenti."}
{"id": "111561", "revid": "125963625", "url": "https://it.wikipedia.org/wiki?curid=111561", "title": "Alan Sorrenti", "text": "\u00c8 divenuto famoso soprattutto per la canzone \"Figli delle stelle \" (1977) estratta dall'omonimo album. Il disco rimase nella top ten per sedici settimane consecutive e risult\u00f2 essere l'ottavo singolo pi\u00f9 venduto dell'anno.\nBiografia.\nGli esordi.\nNato a Napoli da padre napoletano e madre gallese, trascorre gran parte della sua infanzia a Aberystwyth, in Galles. Ha iniziato la carriera nei primi anni settanta con lavori vicini al rock progressivo e sperimentale, influenzato dalla vocalit\u00e0 estrema di cantautori come Tim Buckley, Peter Hammill e Shawn Phillips. Nel 1972 pubblica il suo primo album \"Aria\": partecipano al progetto musicisti di eccezione, tra i quali spicca Jean Luc Ponty. Sia \"Aria\" (1972) sia il suo secondo album, \"Come un vecchio incensiere all'alba di un villaggio deserto\" (1973), hanno la stessa struttura: il brano che gli d\u00e0 il titolo occupa un'intera facciata, ed ha una struttura melodica complessa ed elaborata, con testi alquanto oscuri.\nI brani delle altre facciate hanno testi generalmente meno ermetici e, dal punto di vista musicale, sono meno lontani dalla forma classica della canzone melodica. Particolarmente conosciuti, all'epoca, furono \"Vorrei incontrarti\" da \"Aria\" e \"Serenesse\" da \"Come un vecchio incensiere all'alba di un villaggio deserto\".\nNel 1973 partecipa al Festival Pop di Viterbo insieme ad altri artisti come Mauro Pelosi e molti altri.\nNel 1975 pubblica un 45 giri di successo, \"Le tue radici part I/Le tue radici part II\": la canzone, divisa in due parti, rimane inedita su LP, e nel 2002 Franco Battiato ne ha inciso una cover nel suo album \"Fleurs 3\".\nDal rock progressive al melodico.\nIl terzo album segna un dichiarato periodo di crisi. In \"Ma tu mi ascolti\" Alan Sorrenti canta \"Ora sai che non sono forte / e ora sai che ho paura di vivere [...] / Era inverno inoltrato / quando hanno cercato / di farmi dimenticare di me stesso / ed io mi sono perso [...]\". Ottenne comunque un discreto successo con una reinterpretazione personale di un classico della canzone napoletana: \"Dicitencello vuje\", pubblicato anche come singolo.\nIl successo con la disco music.\nGli album \"Figli delle stelle\" (1977) e quello successivo \"L.A. &amp; N.Y.\" (1979) contengono due dei suoi pi\u00f9 grandi successi commerciali, ossia \"Figli delle stelle\" e \"Tu sei l'unica donna per me,\" incisa anche in lingua inglese, che gli fece vincere il Festivalbar, il 45 giri pi\u00f9 venduto nel 1979 in Italia, che nello stesso anno esord\u00ec col film girato da Carlo Vanzina.\nI musicisti americani coinvolti nella realizzazione dei due album sono nomi piuttosto importanti, da Jay Graydon a quelli che insieme sarebbero diventati i Toto. Nel 1980 ha rappresentato l'Italia all'Eurovision Song Contest con \"Non so che darei\", classificatasi sesta, poi un successo in tutta Europa. Ha poi continuato a pubblicare nuovi album, tuttavia senza pi\u00f9 ottenere il successo di vendite avuto sul finire degli anni settanta.\nCitazioni da altri autori.\nIl cantautore siciliano Franco Battiato nel celebre album del 1981 \"La voce del padrone\" cita il titolo di una celebre hit di Sorrenti con l'inciso della canzone \"Bandiera bianca\": \"siamo figli delle stelle e pronipoti di sua maest\u00e0 il denaro\".\nDisavventure giudiziarie.\nNel 1983 Alan Sorrenti sub\u00ec una serie di eventi sgradevoli che culminano con il suo arresto per detenzione e spaccio di sostanze stupefacenti, tenendolo lontano dalle scene per qualche tempo.\nTutto inizia quando viene sorpreso dalla moglie, la modella statunitense Tony Lee Carland dalla quale viveva separato, nella sua villa di Morlupo mentre si trovava in compagnia di una giovane signora svedese di nome Hanna Kirsten, in atteggiamento intimo. La conseguente discussione degenera in un alterco violento al punto che devono intervenire le forze dell'ordine, che arrestano la Carland e rinvengono nell'abitazione piccole quantit\u00e0 di eroina. Durante l'interrogatorio la moglie accusa Sorrenti di fare uso di stupefacenti e di distribuirli ad altri. Scatta cos\u00ec l'accusa per il cantautore, che dovr\u00e0 subire un processo e trascorrere alcuni mesi in carcere.\nIl ritorno sulle scene.\nAlan Sorrenti ricompare in pubblico alla fine del 1987 con l'album \"Bonno soku bodai\", a cui fa seguito la partecipazione al Festival di Sanremo con il brano \"Come per miracolo\".\nNel 1992 pubblica l'album \"Radici\", una raccolta con due inediti e brani riarrangiati, in cui partecipano come session men artisti come James Senese, Tony Esposito e Phil Manzanera oltre alla sorella Jenny Sorrenti.\nNel 1997 \u00e8 la volta di \"Miami\", antologia che segna il ritorno alla EMI, e che contiene molti dei suoi successi in versione originale e alcuni nuovi brani, e nel 2003 pubblica \"Sott'acqua\".\nNel 2001 partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta il suo successo del 1980, \"Non so che darei\" ed arriva in finale.\nNel 2003 esce il duetto con Jenny B nel brano, \"Paradiso Beach\", brano dalla ritmica ballabile in linea con alcune produzioni d'oltreoceano legate al genere R'n'B.\nNel 2006 prende parte al festival O' Sci\u00e0 sull'isola di Lampedusa e al \"Grand Prix Corallo\" ad Alghero.\nNel 2010, in occasione dell'uscita del film \"Figli delle stelle\" rilancia la vendita dell'album \"Radici\", gi\u00e0 pubblicato dodici anni prima, aggiungendo il sottotitolo di \"London Version\", per distinguere le nuove versioni dei brani da quelle originali.\nNel 2012 lavora per la produzione di un nuovo album cd/DVD, che intende fare uscire ancora nel corso dell'anno.\nNel 2013 partecipa al singolo ed al videoclip di \"Dipende da te\", contenuto nell'album \"L'astronave\", del duo rap U.S.B. (Udite Suoni Buoni) formato da DJ Jad (ex Articolo 31) e dal rapper Ciccio Pasticcio.\nNel luglio 2013 incontra il dj producer Little Louie Vega e assieme alla moglie di quest'ultimo, Anane Vega, decidono di produrre in chiave moderna \"Figli delle stelle\" usando un sound elettronico. Il 18 luglio 2013 esce anche il video prodotto dallo stesso Sorrenti con Paolo Pezzano e la regia affidata a Lorenzo Annunziata.\nIl 17 maggio 2014 ritira a Genova presso il FIM, la Fiera Internazionale della Musica, il FIM Award 2014 - \"Premio Italia - Miglior Cantautore\" assegnato dalla \"Commissione Artistica per la Promozione dell'Arte e della Musica (\"CAPAM\")\" e consegnato da Verdiano Vera, patron della manifestazione. Durante l'evento interpreta i suoi pi\u00f9 grandi successi di fronte ad un folto pubblico che lo acclama.\nIl 25 aprile 2015, a seguito del grave terremoto in Nepal, ha fatto sapere tramite il suo gruppo fan di Facebook che intraprender\u00e0 a breve una tourn\u00e9e nei posti devastati, donando ai terremotati le rendite della registrazione live del \"Nepal on tour\". Il suo messaggio di unione e amore \u00e8 stato da esempio per tutta la scena cantautorale italiana: \"\"Tutta la mia solidariet\u00e0 ai fratelli nepalesi, un popolo favoloso di una bont\u00e0 e di un affetto incredibili, a cui sono molto legato per via dei ricordi di un fantastico viaggio nel 1974. Far\u00f2 una lunga tourn\u00e9e a partire da Katmandu, visitando tutto il paese per portare la mia musica dove serve - l\u00ec, sopra le rovine della torre di Dharahara, dove sorger\u00e0 il nuovo Nepal libero\". Nella stessa giornata, durante una visita al tempio induista di \"Kalimandir\" a Roma, il cantautore ha fermamente condannato il perbenismo dilagante di una buona parte dei musicisti italiani: \"Dobbiamo aiutare il Nepal, un paese che adesso deve fare i conti con la povert\u00e0 ancora pi\u00f9 di ieri, a causa della distruzione del 98% delle coltivazioni di papavero da oppio. Il bigottismo ci sta impedendo di mostrare la solidariet\u00e0 per cui siamo famosi noi italiani. Che s\u2019informassero questi vili provocatori, ad esempio sulle riforme agrarie socialiste del governo nepalese, che di certo non aiutano i ricchi trafficanti di stupefacenti!\".\nNel giugno 2018 la Universal pubblica un Box-Set di cinque Cd che raccoglie tutta la prima produzione di Sorrenti, da \"Aria\" a Sienteme, con l'aggiunta di un cd di inediti ed outtakes del periodo psichedelico del musicista. Il Box-Set raccoglie l'attenzione dei media, a dimostrazione del valore nel tempo della prima fase di creativit\u00e0 di Alan Sorrenti, ben sottolineata in queste parole di Walter Gatti su Il Sussidiario \"Se possiamo concepire la psichedelia in musica, come d'altra parte anche nella letteratura, nella poesia e nel cinema, come un modo differente di sentire ed esprimere, proveniente da strati solitamente silenti della coscienza e dell'anima, allora questi dischi di Alan Sorrenti sono giustamente da considerare delle pietre miliari\"\".\nNel luglio 2019 \u00e8 stato premiato con il Grand Prix Corallo Citt\u00e0 di Alghero, premio speciale musica, a quarantanni dall'album L.A. &amp; N.Y.\nVita privata.\nConvertito al buddhismo dalla fine degli anni '80, pratica gli insegnamenti della scuola del monaco giapponese Nichiren Daishonin ed \u00e8 membro della Soka Gakkai International.\nHa una sorella, Jenny Sorrenti, anche lei cantante."}
{"id": "111562", "revid": "125517928", "url": "https://it.wikipedia.org/wiki?curid=111562", "title": "Righeira", "text": " \nI Righeira sono stati un gruppo musicale italiano formato da Johnson Righeira e Michael Righeira (pseudonimi rispettivamente di Stefano Righi e Stefano Rota), che ottennero il loro maggior successo discografico negli anni ottanta.\nBiografia.\nGli esordi.\nI due si conobbero sui banchi del liceo scientifico \"Albert Einstein\", nel quartiere torinese di Barriera di Milano, e nacquero artisticamente sul finire degli anni settanta. Fin dal loro esordio, si fecero conoscere come Michael e Johnson Righeira (cognome d'arte derivato da quello di Righi, con l'aggiunta di una tipica desinenza portoghese), avendo deciso di fingere di essere fratelli in ambito artistico.\nNel 1980, Johnson incise il primo singolo, \"Bianca Surf/Photoni\" (Meccano Records/Italian Records, ristampato nel 1981 dalla Vip/CGD), con la produzione esecutiva di Giulio Tedeschi e quella artistica di Oderso Rubini. Nel disco suonarono anche gli Skiantos, e del brano \"Bianca Surf\" venne incisa anche una versione punk rock cantata in duetto da Johnson e Freak Antoni, pubblicata soltanto nel 2006 nel CD \"Ex punk, ora venduto,\" che raccoglie il primo materiale inciso da Johnson. Dopo il primo singolo, Righi realizz\u00f2 alcuni nuovi provini, con la collaborazione dei Technospray/Monuments, tra i quali la prima versione di \"Vamos a la playa\" e una cover italiana di un brano dei DAF, \"Der Mussolini\", ribattezzato \"Balla Marinetti\" e interpretato da Rota, al suo esordio come cantante con lo pseudonimo di \"Italo Monitor\".\nAll'inizio del 1982, il duo si avvalse della produzione discografica dei fratelli La Bionda, produttori di successo del genere italo-disco, con i quali firmarono un contratto di produzione fino al 1987.\n\"Vamos a la playa\".\nNella primavera del 1983 venne pubblicato dall'etichetta discografica CGD il singolo \"Vamos a la playa\", cantato in spagnolo, che ottenne un clamoroso successo di pubblico e di critica, diventando un tormentone dell'estate di quell'anno e rimanendo popolare nei decenni successivi. Il singolo raggiunse il primo posto della hit parade italiana e vi rimase per sette settimane (dal 20 agosto al 1\u00ba ottobre). Le vendite complessive in Europa superarono i tre milioni di copie, e il singolo venne stampato persino negli Stati Uniti dalla nota etichetta \"A&amp;M Records\".\n\"No tengo dinero\".\nNell'autunno del 1983 i Righeira proposero \"No tengo dinero,\" un altro singolo in lingua spagnola (scelta controcorrente rispetto alla lingua inglese prevalente nella musica pop di quel periodo), che ottenne un riscontro di vendite di poco inferiore al singolo precedente, consacrando il duo come una delle rivelazioni di quell'anno. La canzone sar\u00e0 inoltre inserita nella colonna sonora del film \"A tu per tu\".\nL'irriverente \"Hey Mama\", incisa (in doppia versione italiano/spagnolo) nell'estate 1984, pur non entrando nei primi posti in classifica, fu comunque un buon successo al pari del loro album d'esordio, e tra i cui brani si segnala \"Luciano Serra pilota\", ispirata al celebre film con Amedeo Nazzari.\n\"L'estate sta finendo\".\nNel 1985 ritrovarono il successo, partecipando ad Un disco per l'estate e vincendo il Festivalbar con \"L'estate sta finendo\", canzone che, a dispetto del titolo e del contenuto del testo, fu lanciata quando la stagione delle vacanze era appena cominciata.\nOltre che per i loro singoli, i Righeira erano apprezzati dal pubblico giovane anche per il modo stravagante di presentarsi; per il loro primo successo furono soliti abbigliarsi con baffi finti alla maniera di Charlie Chaplin. I due cantanti si esibirono anche al Festival di Sanremo 1986 con la canzone \"Innamoratissimo (tu che fai battere forte il mio cuore)\", che si classific\u00f2 al quindicesimo posto nelle votazioni abbinate al Totip. Anche questo brano era imperniato su arrangiamenti elettronici che proseguivano il discorso musicale intrapreso dai loro produttori e arrangiatori, i fratelli La Bionda, che nel decennio precedente avevano segnato le mode musicali con la disco music.\nLa risposta del pubblico fu invece minore per il singolo estivo \"Italians a go-go\" tratto dall'album \"Bambini Forever\", contenente oltre al brano sanremese anche \"Oasi in citt\u00e0\" che avr\u00e0 un buon successo nell'estate dell'anno successivo.\nIn seguito realizzarono \"Rimini splash down\", scritto con gli stessi La Bionda e la collaborazione di Raffaella Riva del Gruppo Italiano, che divenne brano portante e sigla della pellicola cinematografica \"Rimini Rimini\" diretta da Sergio Corbucci nel 1987. Lo stesso Gruppo Italiano incise una cover de \"L'estate sta finendo\". Nello stesso anno i Righeira sono autori di una canzone in gara allo 30\u00ba Zecchino d'Oro: \"Annibale\".\nTra i molti musicisti che hanno collaborato coi Righeira in questo decennio figurano anche Nando Bonini, Matteo Fasolino, Marco Guarnerio, Steve Piccolo dei Lounge Lizards, Luca Orioli degli Stadio e soprattutto Sergio Conforti (il \"Rocco Tanica\" di Elio e le Storie Tese). Conforti ha suonato in successi come \"Innamoratissimo\" (di cui \u00e8 anche autore) e \"L'estate sta finendo\".\nTuttavia, tra i due inizieranno dei lavori da singoli, e non pi\u00f9 in coppia, a periodi alterni: nel 1987 ad esempio, il solo Johnson (ribattezzatosi per l'occasione Johnson Righeira Foundation), realizz\u00f2 una versione house di \"Yes I know my way\", un classico del cantante partenopeo Pino Daniele. L'anno dopo esce il singolo \"Compa\u00f1ero\".\nAnni novanta.\nNel 1990 usc\u00ec un altro singolo dance, \"Ferragosto\", che riprese i brani degli esordi, con un sound inerente alla musica del periodo. Nel 1992, il duo si riun\u00ec per la realizzazione dell'album \"Uno, Zero, Centomila\" lanciato dal brano \"Vivo al 139\" dalle sonorit\u00e0 house. Dopo questa esperienza il duo si sciolse. A met\u00e0 degli anni novanta infatti, Michael diede vita, con la supervisione di Franco Battiato e Giusto Pio, al progetto Gloria Mundi, durato lo spazio di due album, mentre Johnson realizz\u00f2 assieme ai Montefiori Cocktail il brano \"Papalla\", manifesto della neonata scena lounge italiana.\nIl 19 novembre 1993 Johnson venne arrestato, assieme ad altre trentasette persone, per spaccio di stupefacenti. Rimase in carcere cinque mesi, per poi essere assolto alla fine del processo.\nAnni duemila: gli ultimi progetti.\nRiunitisi nuovamente nel 1999, i Righeira realizzarono nel 2001 un EP con diverse versioni del loro classico \"Vamos a la playa\" e parteciparono ad alcuni spettacoli televisivi in stile \"revival\", da \"C'era una volta il festival\" a \"La notte vola\", una gara tra personaggi della musica degli anni ottanta. In seguito comparvero in una sorta di cameo in prima persona nel brano \"Sole, mare\" dei loro concittadini Statuto, nel cui testo venne rievocata l'estate del 1983, col verso che recita \"E 'Vamos a la playa' cantiamo noi Righeira che siamo di Torino e sulla playa ci abbronziam\".\nNel 2006, il duo decide di registrare l'album \"Mondovisione\", anticipato il 24 gennaio 2007 dal singolo \"La Musica Electronica\" con il quale raggiungono un discreto successo dal sapore nostalgico. Nell'agosto del 2007 i Righeira sono impegnati nella conduzione del programma radiofonico \"L'estate sta finendo\", su R101. Johnson Righeira inoltre, si cimenta anche in cortometraggi ed esperimenti di cinema metropolitano, tra cui \"Pink Forever\" del genovese Davide Scovazzo. Nel 2008, esce il documentario \"Tanzen Mit Righeira\" (, dal titolo di un brano del loro primo album), prodotto da Endeniu e realizzato da Alessandro Castelletto, che ripercorre la vicenda artistica e umana dei due \"fratelli\".\nIn occasione dei 25 anni dalla vittoria al Festivalbar, nell'estate 2010 i Righeira incidono una cover de \"L'estate sta finendo\" insieme agli Afo 4. Come avvenne anche nel 1985, il brano \u00e8 trasmesso dalle radio ancora prima che l'estate cominci.\nNel 2011 i Righeira collaborano con i Subsonica, cantando insieme il brano \"La funzione\".\nNel 2021 in occasione del quarantesimo anniversario di \"Vamos a la playa\", esce una nuova versione \"electro-krautrock\" remixata dal produttore musicale Gaudi.\nLa separazione.\nNel 2016, Stefano Righi annuncia la separazione artistica dal duo, mentre Stefano Rota annuncia di andare a vivere a Thiene, in provincia di Vicenza."}
{"id": "111563", "revid": "123381597", "url": "https://it.wikipedia.org/wiki?curid=111563", "title": "Nonluogo", "text": "Il neologismo nonluogo (o non luogo, entrambi modellati sul francese non-lieu) definisce due concetti complementari ma distinti: da una parte quegli spazi costruiti per un fine ben specifico (solitamente di trasporto, transito, commercio, tempo libero e svago) e dall'altra il rapporto che viene a crearsi fra gli individui e quegli stessi spazi. Il termine francese fu introdotto dall'antropologo francese Marc Aug\u00e9 nel 1992, nel suo libro \"Non-lieux. Introduction \u00e0 une anthropologie de la surmodernit\u00e9\", tradotto in italiano nel 1996, con il titolo \"Nonluoghi. Introduzione a una antropologia della surmodernit\u00e0\". Il termine italiano \u00e8 stato registrato come neologismo per la prima volta a partire dal 2003 per essere poi accolto nei lessici di tutti i vocabolari italiani.\nDefinizione.\nMarc Aug\u00e9 definisce i \"nonluoghi\" in contrapposizione ai luoghi antropologici, quindi tutti quegli spazi che hanno la prerogativa di non essere identitari, relazionali e storici. Fanno parte dei nonluoghi sia le strutture necessarie per la circolazione accelerata delle persone e dei beni (autostrade, svincoli e aeroporti), sia i mezzi di trasporto, i grandi centri commerciali, gli outlet, i campi profughi, le sale d'aspetto, gli ascensori eccetera. Spazi in cui milioni di individualit\u00e0 si incrociano senza entrare in relazione, sospinti o dal desiderio frenetico di consumare o di accelerare le operazioni quotidiane o come porta di accesso a un cambiamento (reale o simbolico).\nI nonluoghi sono prodotti della societ\u00e0 della surmodernit\u00e0, incapace di integrare in s\u00e9 i luoghi storici confinandoli e banalizzandoli in posizioni limitate e circoscritte alla stregua di \"curiosit\u00e0\" o di \"oggetti interessanti\". Simili eppure diversi: le differenze culturali massificate, in ogni centro commerciale possiamo trovare cibo cinese, italiano, messicano e magrebino. Ognuno con un proprio stile e caratteristiche proprie nello spazio assegnato. Senza per\u00f2 contaminazioni e modificazioni prodotte dal nonluogo. Il mondo con tutte le sue diversit\u00e0 \u00e8 tutto racchiuso l\u00ec.\nI nonluoghi sono incentrati solamente sul presente e sono altamente rappresentativi della nostra epoca, che \u00e8 caratterizzata dalla precariet\u00e0 assoluta (non solo nel campo lavorativo), dalla provvisoriet\u00e0, dal transito e dal passaggio e da un individualismo solitario. Le persone transitano nei nonluoghi ma nessuno vi abita.\nI luoghi e i nonluoghi sono sempre altamente interlegati e spesso \u00e8 difficile distinguerli. Raramente esistono in \"forma pura\": non sono semplicemente uno l'opposto dell'altro, ma fra di essi vi \u00e8 tutta una serie di sfumature. In generale per\u00f2 sono gli spazi dello standard, in cui nulla \u00e8 lasciato al caso: tutto al loro interno \u00e8 calcolato con precisione, \"il numero di decibel, dei lum, la lunghezza dei percorsi, la frequenza dei luoghi di sosta, il tipo e la quantit\u00e0 di informazione\". Sono l'esempio esistente di un luogo in cui si concretizza il sogno della \"macchina per abitare\", spazi ergonomici efficienti e con un altissimo livello di comodit\u00e0 tecnologica (porte, illuminazione, acqua automatiche).\nRapporto tra i \"nonluoghi\" e i loro frequentatori.\nNonostante l'omogeneizzazione, i nonluoghi solitamente non sono vissuti con noia ma con una valenza positiva (l'esempio di questo successo \u00e8 il \"franchising\" ovvero la ripetizione infinita di strutture commerciali simili tra loro). Gli utenti poco si preoccupano del fatto che i centri commerciali siano tutti uguali, godendo della sicurezza prodotta dal poter trovare in qualsiasi angolo del globo la propria catena di ristoranti preferita o la medesima disposizione degli spazi all'interno di un aeroporto.\nDa qui uno dei paradossi dei nonluoghi: il viaggiatore di passaggio smarrito in un paese sconosciuto si ritrova solamente nell'anonimato delle autostrade, delle stazioni di servizio e degli altri nonluoghi.\nIl rapporto fra nonluoghi e i suoi abitanti avviene solitamente tramite simboli (parole o voci preregistrate). L'esempio lampante sono i cartelli affissi negli aeroporti \"vietato fumare\" oppure \"non superare la linea bianca\" davanti agli sportelli. L'individuo nel nonluogo perde tutte le sue caratteristiche e i ruoli personali per continuare a esistere solo ed esclusivamente come cliente o fruitore. Il suo unico ruolo \u00e8 quello dell'utente, questo ruolo \u00e8 definito da un contratto pi\u00f9 o meno tacito che si firma con l'ingresso nel nonluogo.\nLe modalit\u00e0 d'uso dei nonluoghi sono destinate all'utente medio, all'uomo generico, senza distinzioni. Non pi\u00f9 persone ma entit\u00e0 anonime: \"Il cliente conquista dunque il proprio anonimato solo dopo aver fornito la prova della sua identit\u00e0, solo dopo aver, in qualche modo, controfirmato il contratto\". Non vi \u00e8 una conoscenza individuale, spontanea e umana. Non vi \u00e8 un riconoscimento di un gruppo sociale, come siamo abituati a pensare nel luogo antropologico. \"Una volta l'uomo aveva un'anima e un corpo, oggi ha bisogno anche di un passaporto, altrimenti non viene trattato da essere umano\" cos\u00ec scriveva il novelliere e saggista Stefan Zweig: da quel tempo il processo di disindividualizzazione della persona \u00e8 andato via via progredendo.\nSi \u00e8 socializzati, identificati e localizzati solo in occasione dell'entrata o dell'uscita (o da un'altra interazione diretta) nel/dal nonluogo; per il resto del tempo si \u00e8 soli e simili a tutti gli altri utenti/passeggeri/clienti che si ritrovano a recitare una parte che implica il rispetto delle regole.\nLa societ\u00e0 che si vuole democratica non pone limiti all'accesso ai nonluoghi, a patto che si rispettino una serie di regole, poche e ricorrenti. Farsi identificare come utenti solvibili (e quindi accettabili), attendere il proprio turno, seguire le istruzioni, fruire del prodotto e pagare.\nAnche il concetto di \"viaggio\" \u00e8 stato pesantemente attaccato dalla surmodernit\u00e0: grandi \"nonluoghi\" posseggono ormai la medesima attrattivit\u00e0 turistica di alcuni monumenti storici.\nA proposito del pi\u00f9 grande centro commerciale degli Stati Uniti d'America, il \"Mall of America\", che richiama oltre 40 milioni di visitatori ogni anno (molti dei quali ci entrano nel corso di un giro turistico), scrive il critico Michael Crosbie nella rivista \"Progressive Architecture\": \u00ab\"si va al Mall of America con la stessa religiosa devozione con cui i Cattolici vanno in Vaticano, i Musulmani alla Mecca, i giocatori di azzardo a Las Vegas, i bambini a Disneyland\"\u00bb. Anche i centri storici delle citt\u00e0 europee si stanno sempre di pi\u00f9 omologando, con i medesimi negozi e ristoranti, il medesimo modo di vivere delle persone e addirittura gli stessi artisti di strada. L'identit\u00e0 storica delle citt\u00e0 ridotta a stereotipo di richiamo turistico.\nCentri commerciali.\nL'identificazione dei centri commerciali come nonluoghi, tuttavia, \u00e8 stata oggetto di messe a fuoco distinte da quella di Marc Aug\u00e9: una ricerca effettuata in Italia su un vasto campione di studenti delle scuole superiori (Lazzari &amp; Jacono, 2010) ha mostrato come i centri commerciali siano uno dei punti di ritrovo d'elezione per gli adolescenti, che li pongono al terzo posto delle proprie preferenze d'incontro dopo casa e bar. Secondo Marco Lazzari (2012) i \"nativi digitali\" sono nativi anche rispetto ai centri commerciali, nel senso che non li percepiscono come una cosa altra da s\u00e9: i ragazzi sentono il centro commerciale come un luogo vero e proprio, di frequentazione non casuale e non orientata soltanto all'acquisto, dove si pu\u00f2 esprimere la socialit\u00e0, incontrare gli amici e praticare con loro attivit\u00e0 divertenti e interessanti.\nLo stesso Aug\u00e9, in effetti, ha successivamente convenuto che \u00ab\"qualche forma di legame sociale pu\u00f2 emergere ovunque: i giovani che si incontrano regolarmente in un ipermercato, per esempio, possono fare di esso un punto di incontro e inventarsi cos\u00ec un luogo\"\u00bb.\nIl nonluogo nei rifugiati.\nAug\u00e9 definisce come doppiamente destinati al nonluogo i rifugiati: essi tagliano i ponti con il luogo di provenienza, a volte per sempre, e si imbarcano senza identit\u00e0 verso qualcosa che non raggiungeranno mai. Sono in \"duplice negazione\". Si crea, particolarmente nell'Europa che tenta di fermare l'ingresso dei migranti, una coppia di nonluoghi: quelli dell'abbondanza, sostanzialmente gi\u00e0 descritti sopra, e quelli della miseria, come campi profughi, centri di detenzione dei migranti \"et similia\". In essi la tendenza spontanea riscontrabile nei centri commerciali o in altri nonluoghi a divenire, per alcuni, dei veri e propri luoghi, non si verifica, trattandosi di spazi strutturalmente esclusivi e transitori. L'identit\u00e0 \u00e8 pericolosa per chi ci si trova (poich\u00e9 espone al rischio di espulsione o incarcerazione) e questo elimina ogni possibilit\u00e0 di riconversione in luogo."}
{"id": "111566", "revid": "12331", "url": "https://it.wikipedia.org/wiki?curid=111566", "title": "Lingua carelio", "text": ""}
{"id": "111570", "revid": "287204", "url": "https://it.wikipedia.org/wiki?curid=111570", "title": "Appello di Clermont", "text": "LAppello di Clermont \u00e8 stato un discorso tenuto da Papa Urbano II il 27 novembre del 1095 al Concilio di Clermont, per rispondere alla lettera che Alessio I Comneno, imperatore di Bisanzio, aveva inviato, chiedendo di mandare truppe per aiutare i bizantini a respingere l'attacco dei turchi selgiuchidi, che si trovavano ormai a 100 chilometri da Costantinopoli, mentre i pellegrini cristiani in Terrasanta erano sistematicamente sterminati dopo essere stati sottoposti a raccapriccianti torture. Il concilio fu un sinodo di ecclesiastici e laici della Chiesa cattolica, convocato da papa Urbano II e svoltosi dal 18 al 28 novembre 1095, nella contea dell'Alvernia, al tempo parte del Ducato d'Aquitania.\nContenuti e conseguenze del discorso.\nIl \"discorso\" di Urbano II viene indicato dalla storiografia tradizionale come la richiesta che diede inizio alla spedizione armata verso la Terra Santa, spedizione chiamata in seguito \"Prima crociata\".\nLa folla enorme che ascoltava il Papa si mise a gridare \"Dieu il veut!\" (Dio lo vuole), cominci\u00f2 ad armarsi e a cucire sui mantelli il simbolo della croce e in pochi mesi furono tutti pronti a partire.\nQuel che appare delle crociate a prima vista, nei fatti seguenti all'appello di Urbano II al concilio di Clermont, pu\u00f2 sembrare una iniziativa dei principi europei per \"liberare il Santo Sepolcro\" e stabilire un regno cristiano a difesa dei Luoghi Santi, con capitale Gerusalemme. In realt\u00e0 i principi dovettero prendere atto che, dopo il tentativo da parte degli eserciti moreschi di invadere l'Occidente - a partire dalla Spagna per giungere ai Pirenei e alla soglia della Francia, tentativo scongiurato con la lunga riconquista spagnola - l'invasione dell'impero bizantino e le intenzioni da parte turca selgiuchide di invadere tutto l'Est, avrebbe portato i regni e i principati europei a trovarsi accerchiati con una \"morsa a tenaglia\"."}
{"id": "111572", "revid": "125891655", "url": "https://it.wikipedia.org/wiki?curid=111572", "title": "Steffi Graf", "text": "Atleta completa, rapida, potente e veloce, il suo colpo pi\u00f9 forte era il celebre dritto, che le valse il soprannome di \"Fr\u00e4ulein Forehand\" (\"Miss Dritto\") e che le consent\u00ec di essere numero uno della classifica mondiale per 377 settimane complessive, tennista (uomini compresi) che vi \u00e8 rimasta per pi\u00f9 tempo. \u00c8, assieme a Serena Williams, tra le uniche atlete al mondo ad aver vinto, al singolare, i quattro tornei del Grande Slam, la medaglia d'oro ai Giochi olimpici estivi, il WTA Championships, la Fed Cup e la Hopman Cup. \nNel 1988 diventa la terza tennista della storia a conquistare in singolare il Grande Slam, ossia la vittoria di tutti i tornei maggiori nello stesso anno solare, e a questo risultato aggiunge, unica nella storia di questo sport (uomini compresi), l'oro olimpico nello stesso anno. Per questa impresa da lei compiuta fu coniata appositamente l'espressione \"Golden Slam\".\nBiografia.\nPrimi anni.\nSteffi conobbe il tennis giovanissima per iniziativa del padre Peter, un venditore di assicurazioni che nel tempo libero insegnava tennis. Inizi\u00f2 a seguire la figlia a partire dai tre anni e cominci\u00f2 ad iscriverla ai primi tornei due anni dopo. La piccola rivela un grande talento e nel 1982 diventa campionessa europea Under-18 ad appena 13 anni. Lo stesso anno debutta nel circuito dei professionisti nel torneo di Stoccarda, ma il sorteggio le assegna al primo turno Tracy Austin, due volte vincitrice dell'US Open ed ex numero uno del mondo. La Austin vince nettamente 6-4, 6-0 e sminuisce l'avversaria dichiarando: \"Negli Stati Uniti ci sono centinaia di giocatrici come lei\", ma quando, 12 anni dopo, si incontrano nuovamente, a spuntarla questa volta sar\u00e0 la Graf che, con un doppio 6-0, chiude la storia con la Austin.\nNel 1983 prende parte alla sua prima stagione intera da professionista e, a poco pi\u00f9 di 13 anni e mezzo, viene inserita per la prima volta nella classifica WTA entrando al numero 124. Il suo gioco migliora con l'et\u00e0 e riesce a piazzarsi sempre meglio nei tornei, senza per\u00f2 riuscire ancora ad imporsi. Nel frattempo comunque scala senza sosta la classifica mondiale (98\u00ba nel 1983, 22\u00ba nel 1984 e 6\u00ba nel 1985). Nel 1984 riesce anche a raggiungere gli ottavi a Wimbledon, fermata dalla quotata Jo Durie solo 9-7 al 3\u00ba set. Sempre nel 1984 partecipa per la Germania Ovest ai giochi olimpici di Los Angeles in cui il tennis \u00e8 stato riammesso come disciplina dimostrativa e riservato agli atleti con meno di ventun anni. Nonostante i suoi quindici anni le viene assegnata l'ottava testa di serie e riesce a vincere il torneo superando in finale la jugoslava Sabrina Gole\u0161 per 1-6, 6-3, 6-4.\nIl calendario della giovane Steffi \u00e8 controllato scrupolosamente dal padre che limita gli impegni per impedire all'atleta di bruciare troppo presto il fisico immaturo e impreparato all'agonismo. Nel 1985 partecipa a 13 tornei, giungendo 3 volte in finale e arrivando alla semifinale degli US Open, fermata da Martina Navr\u00e1tilov\u00e1. In questi anni Steffi conduce uno stile di vita molto rigido e concentrato sugli allenamenti, questo limiter\u00e0 molto le amicizie e i rapporti sociali della giovane ragazza, ma accrescer\u00e0 enormemente il suo gi\u00e0 vistoso talento.\nTra la fine del 1985 e l'inizio del 1986 la Graf sembra una delle maggiori candidate a fare da terzo incomodo nell'eterna battaglia tra Martina Navr\u00e1tilov\u00e1 e Chris Evert, ma non riesce ancora a spuntarla con nessuna delle due (perde sei volte con la Evert e tre con la Navr\u00e1tilov\u00e1). Il 13 aprile 1986 Steffi vince finalmente il suo primo titolo battendo la Evert 6-4, 7-5 nella finale del torneo di Hilton Head. Da quel momento inizia un'escalation che la porter\u00e0 a vincere altri 3 tornei, tra cui quello \"casalingo\" di Berlino, in cui, in finale sconfigge per la prima volta anche la Navr\u00e1tilov\u00e1 (6-2, 6-3 il punteggio). All'Open di Francia si presenta un po' debilitata a causa di un virus intestinale e si arrende nei quarti contro Hana Mandl\u00edkov\u00e1, decide successivamente di saltare Wimbledon. Durante la convalescenza si rompe un dito del piede, ma recupera prontamente tanto da vincere un torneo durante l'estate. La Navr\u00e1tilov\u00e1 la fermer\u00e0 di nuovo in semifinale all'US Open dopo tre set combattuti finiti per 6-1, 6-7, 7-6 e dopo aver avuto due match-point. Nel finire di stagione vince altri tre tornei portando ad otto il conteggio annuale, ma nel torneo di fine anno viene sconfitta dalla Navr\u00e1tilov\u00e1.\n1987: numero uno al mondo.\nSteffi cominci\u00f2 il 1987 vincendo ben sei tornei tra cui il prestigioso torneo di Key Biscayne, battendo la Navr\u00e1tilov\u00e1 in semifinale e Chris Evert in finale e concedendo solo venti games in tutto il torneo, e gli Internazionali d'Italia battendo in finale 6-0 al 3\u00ba set Gabriela Sabatini.\nSi presenta al Roland Garros come seconda testa di serie e supera facilmente i primi turni concedendo cinque game alle prime tre avversarie. Negli ottavi la canadese Helen Kelesi la impegna per il primo set mentre concede il primo set alle avversarie in semifinale contro la Sabatini. Nella finale ha la meglio su Martina Navr\u00e1tilov\u00e1 in un match conclusosi solo per 8-6 al terzo set ottenendo cos\u00ec il primo titolo dello Slam.\nMartina si prese la rivincita un mese dopo: il 5 luglio nella finale di Wimbledon Steffi venne sconfitta per 7-5, 6-3 ponendo fine ad un'imbattibilit\u00e0 di 45 incontri che durava fin dall'inizio della stagione. Durante l'estate Steffi Graf insieme a Claudia Kohde Kilsch porter\u00e0 alla Germania Ovest la prima Fed Cup della sua storia, dopo aver sconfitto nella finale di Vancouver gli Stati Uniti di Chris Evert e Pam Shriver per 2-1, dopo che nel doppio decisivo le due tedesche si sono trovate sotto per 6-1, 4-0 (1-6, 7-5, 6-4 il risultato finale). La seconda (e ultima) sconfitta stagionale della Graf arriv\u00f2 nella finale dell'US Open ancora dalla Navr\u00e1tilov\u00e1 che vince per 7-6, 6-1. In conclusione di stagione arriv\u00f2 la prima vittoria al Virginia Slims Championships, battendo in finale la Sabatini per 4-6, 6-4, 6-0, 6-4. Grazie al suo ruolino di marcia stagionale di 74 vittorie e 2 sconfitte con 11 titoli conquistati Steffi Graf divenne in agosto la nuova N.1 del mondo togliendo il primato alla Navr\u00e1tilov\u00e1. Martina infatti pur avendo vinto le sfide pi\u00f9 importanti conquist\u00f2 solo 4 tornei in quell'anno non riuscendo a totalizzare abbastanza punti per rimanere in testa alla classifica.\n1988: \"Golden Slam\".\nGraf cominci\u00f2 il 1988 (l'anno migliore della sua carriera) con la brillante vittoria agli Australian Open, battendo Chris Evert in finale con il punteggio di 6-1, 7-6. Steffi Graf non perse nessun set in tutto il torneo e complessivamente perse solo 29 giochi.\nDopo il successo in Australia Steffi sub\u00ec le prime sconfitte dalla Sabatini a Boca Raton e Amelia Island, ma vinse comunque a San Antonio e mantenne il titolo conquistato l'anno prima a Key Biscayne ancora contro la Chris Evert in finale. Vinse anche a Berlino perdendo solo 12 giochi nelle 5 partite del torneo.\nAl Roland Garros Steffi non trov\u00f2 grossi ostacoli sulla sua strada, anche perch\u00e9 la sua principale rivale, Martina Navr\u00e1tilov\u00e1, si present\u00f2 fuori forma e venne eliminata al quarto turno da Nata\u0161a Zvereva. Steffi affront\u00f2 proprio la Zvereva in finale infliggendole una dura umiliazione: un doppio 6-0 in appena 32 minuti nella finale slam pi\u00f9 corta della storia. Lasci\u00f2 in tutto il torneo solo 20 giochi, 9 dei quali glieli strapp\u00f2 la Sabatini in semifinale (6-3, 7-6 il punteggio).\nWimbledon era in quegli anni il regno incontrastato della Navr\u00e1tilov\u00e1, la tennista ceca naturalizzata statunitense vi aveva gi\u00e0 vinto 8 titoli e aveva dominato le ultime 6 edizioni. La finale fu proprio Graf-Navr\u00e1tilov\u00e1 e la tedesca mise fine al dominio della statunitense con il punteggio di 5-7, 6-2, 6-1, conquistando il terzo slam stagionale e il quarto della sua carriera. In quella edizione vinse anche il suo unico slam in doppio femminile, in coppia con l'amica-rivale Sabatini battendo in finale per 12-10 al 3\u00ba set la coppia sovietica formata da Larisa Neiland e da Nata\u0161a Zvereva.\nSteffi vinse anche ad Amburgo e Mahwah prima di presentarsi all'US Open, in cui pieg\u00f2 in finale Sabatini in tre set, realizzando il Grande Slam in un solo anno. Tale impresa \u00e8 riuscita finora solo ad altre due donne (Maureen Connolly-Brinker nel 1953 e Margaret Smith Court nel 1970) e a due uomini (Don Budge nel 1938 e Rod Laver nel 1962 e nel 1969)\nAlle Olimpiadi di Seul 1988, per la prima volta dal 1924, il tennis assegn\u00f2 medaglie dopo l'edizione dimostrativa del 1984 (in cui vinse proprio la giovanissima Graf). Steffi si conferm\u00f2 battendo 6-3, 6-3 ancora la Sabatini e realizzando il \"Golden Slam\", ovvero riuscendo a vincere i 4 titoli dello Slam pi\u00f9 l'oro olimpico. \u00c8 stata la prima tennista a realizzare questa impresa e l'unica a completarla nello stesso anno. In quella stessa olimpiade Steffi vinse anche il bronzo nel doppio femminile per la Germania Ovest insieme a Claudia Kohde Kilsch.\nAlla fine della stagione sub\u00ec la terza sconfitta stagionale contro Pam Shriver in semifinale al Virginia Slims Championships, interrompendo una striscia vincente di 47 incontri.\nConcluse comunque al primo posto incontrastato della classifica mondiale con un bottino totale di 10 tornei a cui va sommato l'oro olimpico.\nQuell'anno vinse il premio \"BBC Overseas Sports Personality of the Year\".\n1989-1990.\nAd inizio stagione molti si domandavano se la Graf sarebbe stata in grado di ripetere l'exploit dell'anno precedente. La sua vittoria netta contro Helena Sukov\u00e1 in finale all'Australian Open port\u00f2 a 5 i successi consecutivi nello Slam. In quell'edizione sconfisse nettamente Sabatini 6-3, 6-0 in semifinale e Ted Tinling comment\u00f2 la partita dicendo \"Credo sia il miglior tennis che io abbia mai visto\".\nSteffi continu\u00f2 a vincere senza sosta, quattro tornei consecutivi andarono a finire nel suo palmar\u00e8s (Washington, San Antonio, Boca Raton e Hilton Head). A Boca Raton incontr\u00f2 per l'ultima volta in una finale Chris Evert che si ritir\u00f2 quell'anno dall'agonismo: Steffi vinse 4-6, 6-2, 6-3, ma Chris fu capace di strappare l'unico set alla tedesca di tutto il torneo.\nNella finale di Amelia Island Steffi perse la sua prima partita della stagione contro la Sabatini, ma si rifece vincendo agevolmente ad Amburgo contro Jana Novotn\u00e1 e a Berlino contro la Sabatini.\nLa striscia di vittorie nei tornei dello Slam di Steffi si interruppe all'Open di Francia. Dopo aver perso appena 13 giochi fino ai quarti di finale, Steffi fu trascinata al 3\u00ba set in semifinale da una quindicenne jugoslava che incontrer\u00e0 spesso negli anni successivi: Monica Seles. In finale la Graf si fece sorprendere da un altro fenomenale talento in ascesa: la diciassettenne spagnola Arantxa S\u00e1nchez Vicario che vinse il titolo con il punteggio di 7-6, 3-6, 7-5. Nell'ultimo set Steffi serv\u00ec per il match sul 5-3, ma non fu in grado di chiudere.\nSteffi dimostr\u00f2 di essere ancora la numero uno a Wimbledon, battendo nella finale l'eterna Navr\u00e1tilov\u00e1 in tre set 6-2, 6-7, 6-1. Sulla strada per il titolo sconfisse la Seles negli ottavi, Sanchez Vicario nei quarti ed Evert in semifinale.\nSteffi arriv\u00f2 agli US Open dopo aver vinto agevolmente due tornei meno impegnativi a San Diego e Mahwah. Nella semifinale Steffi si impose sulla Sabatini in tre set e nella finale affront\u00f2 ancora Martina Navr\u00e1tilov\u00e1. Martina vinse il primo set per 6-3 e conduceva 4-2 nel secondo, ma Steffi rimont\u00f2 vincendo il secondo set per 7-5 e il terzo per 6-1, conquistando cos\u00ec il suo terzo Slam stagionale ed ottavo in carriera.\nSteffi vinse a Zurigo e Brighton prima di arrivare al Virginia Slims Championships, in cui vinse battendo ancora la Navr\u00e1tilov\u00e1 in finale 6-4, 7-5, 2-6, 6-2 il punteggio.\nSteffi concluse il 1989 al primo posto del ranking mondiale, come lo aveva iniziato, con uno record di 86 vittorie e 2 sconfitte stagionali.\nNel 1990 Steffi debutt\u00f2 vincendo per la terza volta consecutiva l'Australian Open, battendo in finale Mary Joe Fern\u00e1ndez e dopo aver rischiato molto in semifinale contro Helena Sukov\u00e1, battuta solo 6-4 al 3\u00ba. Steffi continu\u00f2 la serie vincente a Tokyo, ma poi si ferm\u00f2 due mesi per infortunio, lasciando cos\u00ec spazio all'ascesa di Monica Seles. Torn\u00f2 in aprile vincendo ad Amelia Island e Amburgo contro Arantxa S\u00e1nchez Vicario, ma a Berlino proprio Monica Seles interruppe la serie di 66 vittorie consecutive di Steffi, che durava dalla finale di Parigi persa l'anno prima. Questa striscia di vittorie \u00e8 seconda solo a quella stabilita da Martina Navr\u00e1tilov\u00e1 che vinse 74 incontri consecutivi tra il 1983 e il 1984.\nIn questo periodo i tabloid tedeschi insistettero molto su una relazione tra il padre (e manager) di Steffi e una modella di Playboy di nome Nicole Meissner che in seguito ebbe un figlio e lo ricatt\u00f2 per 600 milioni di lire. Nel 1992 l'esame del dna scagion\u00f2 Peter Graf e Nicole fu condannata a 2 anni di carcere. \nA ogni modo Steffi fu molto turbata dalle insistenti domande dei giornalisti sul padre e in una occasione scoppi\u00f2 anche a piangere. In queste condizioni emotive Steffi Graf perse 7-6, 6-4 contro Monica Seles nella finale dell'Open di Francia dopo essere stata in vantaggio 6-2 nel tie-break del 1\u00ba set. A Wimbledon fu eliminata a sorpresa in semifinale da Zina Garrison. Le vittorie nel Canada Masters e l'Acura Classic di San Diego durante l'estate sembrarono segnare la sua ripresa, ma fu sconfitta in finale all'US Open dalla Sabatini. Dopo altre 4 vittorie nei tornei indoor autunnali (Lipsia, Zurigo, Brighton e New England) fu di nuovo battuta dalla Sabatini in semifinale al WTA Tour Championships. Nonostante gli insuccessi nei tornei maggiori la Graf termin\u00f2 comunque l'anno in testa alla classifica, potendo contare su un bottino totale di 10 tornei contro i 9 della Seles, diventata intanto N.2 del mondo.\n1991-1993: la supremazia di Monica Seles.\nNel 1991 Steffi Graf fu alle prese con alcuni problemi fisici, problemi personali e cali di forma e non fu in grado di ostacolare l'affermazione di Monica Seles come nuova dominatrice mondiale.\nAgli Australian Open Steffi venne eliminata ai quarti di finale da Jana Novotn\u00e1: per la prima volta dall'Open di Francia 1986 non riusc\u00ec a raggiungere le semifinali in uno Slam. Il torneo venne vinto dalla Seles che in marzo mise fine alle 186 settimane consecutive di permanenza al vertice della classifica mondiale di Steffi Graf.\nNei tre tornei successivi Steffi perse sempre contro la Sabatini, poi vinse a San Antonio battendo proprio Monica Seles in finale, ma ad Amelia Island perse ancora contro la Sabatini.Trov\u00f2 parziale riscossa nei tornei casalinghi di Amburgo e Berlino, battendo in finale Monica Seles e Arantxa S\u00e1nchez Vicario. All'Open di Francia pat\u00ec una durissima e bruciante eliminazione in semifinale ad opera di Arantxa, perdendo tra l'altro il 1\u00ba set per 6-0, cosa che non le accadeva dal 1984. Anche questa prova del Grande Slam venne vinta dalla Seles.\nA Wimbledon, con la Seles assente per infortunio, Steffi vinse il suo terzo titolo battendo la Sabatini in una finale combattutissima (8-6 al 3\u00ba set) e riusc\u00ec a riconquistare per un breve periodo la vetta della classifica mondiale che perse in seguito alla sconfitta contro l'intramontabile Martina Navr\u00e1tilov\u00e1 nella semifinale degli US Open. In seguito Martina venne sconfitta in finale da Monica Seles che vinse il suo terzo Slam stagionale. Dopo aver di nuovo trionfato in tre tornei indoor in autunno (Lipsia, Zurigo e Brighton) fu battuta da Jana Novotn\u00e1 nei quarti del Virginia Slims Championships, lasciando di nuovo spazio alla vittoria di Monica Seles.\nIl 1992 inizi\u00f2 particolarmente male per Steffi: un infortunio le imped\u00ec di partecipare agli Australian Open (vinti ancora da Monica Seles), poi ebbe un periodo di assestamento tecnico dovuto al cambio di allenatore (da Pavel Slo\u017eil pass\u00f2 ad Heinz G\u00fcnthardt); ci\u00f2 non le permise di esprimere il suo tennis migliore. L'unica vittoria la ottenne a Boca Raton, in cui comunque fatic\u00f2 pi\u00f9 del previsto per avere ragione delle avversarie, mentre fu sconfitta due volte dalla Sabatini e una da Jana Novotn\u00e1 negli altri tornei.\nSi riprese in patria vincendo ad Amburgo e a Berlino, battendo in finale Arantxa S\u00e1nchez Vicario in entrambe le occasioni. Le due si ritrovarono contro in semifinale al Roland Garros: come l'anno prima Arantxa si aggiudic\u00f2 il primo set per 6-0, ma questa volta la tedesca fu in grado di reagire e raggiunse la finale contro Monica Seles. La partita fu memorabile: Monica vinse 6-2 3-6 10-8 dopo 5 match-points annullati da Steffi. Nonostante la sconfitta Steffi diede a tutti l'impressione di essere tornata ai suoi livelli e infatti si riprese la rivincita a Wimbledon. Dopo aver faticato fino al 3\u00ba set per eliminare le meno quotate Mariaan de Swardt e Patty Fendick, sconfisse con grande autorit\u00e0 Nata\u0161a Zvereva nei quarti, la Sabatini in semifinale e soprattutto Monica Seles in finale con un netto 6-2 6-1 in meno di un'ora. Con la squadra della Germania unita Steffi vinse la Fed Cup battendo in finale la Spagna.\nQuando ormai Steffi sembrava di nuovo sulla sc\u00eca di Monica Seles, sub\u00ec due inaspettate sconfitte: contro Jennifer Capriati nella finale delle Olimpiadi di Barcellona e nei quarti degli US Open contro Arantxa S\u00e1nchez Vicario (battuta poi in finale da Monica Seles).\nDomin\u00f2 ancora la stagione indoor (4 tornei vinti), ma fu eliminata al primo turno al Virginia Slims Championships da Lori McNeil.\nNel 1993 Steffi arriv\u00f2 in finale agli Australian Open venendo sconfitta in tre set da Monica Seles che ad appena 19 anni vinse il suo ottavo titolo nel Grande Slam, consolidando ancora il suo primato in classifica. Il rendimento della tedesca rimase altalenante: vinse a Boca Raton e Hilton Head (sempre contro Arantxa S\u00e1nchez Vicario), ma sub\u00ec le sconfitte da Martina Navr\u00e1tilov\u00e1 (in semifinale a Tokyo) e perse la finale di Miami contro Arantxa. In quel periodo Monica rimase fuori per infortunio e rientr\u00f2 nel torneo di Amburgo, il pubblico sperava nel ripetersi della sfida tra le due campionesse.\nPurtroppo la rivalit\u00e0 tra le due tenniste pi\u00f9 forti del momento fin\u00ec proprio ad Amburgo il 30 aprile 1993 e non per questioni sportive: un uomo di 38 anni di nome G\u00fcnter Parche, ammiratore (fino all'ossessione) della Graf, accoltell\u00f2 alla schiena Monica Seles, \"rea\" di aver rubato la scena tennistica mondiale a Steffi, durante la partita dei quarti tra la jugoslava e Magdalena Maleeva. La ferita fu abbastanza superficiale, ma lo spavento e la paura furono tali da tenere Monica lontano dal tennis giocato per ventotto mesi, consentendo alla Graf di ritornare agevolmente al N.1 della classifica mondiale.\n1993-1996: il secondo dominio.\nCon Monica Seles fuori dal circuito, Chris Evert che si era ritirata nel 1989, la trentaseienne Martina Navr\u00e1tilov\u00e1 oramai in fase calante e la Sabatini che non giocava pi\u00f9 il suo tennis migliore, Steffi Graf aveva come unico ostacolo degno di nota la spagnola Arantxa S\u00e1nchez Vicario. Proprio la spagnola batt\u00e9 Steffi nella finale del torneo di Amburgo, ma poi non riusc\u00ec pi\u00f9 ad impensierirla nel corso del 1993.\nLa Graf torn\u00f2 alla vittoria al Roland Garros dopo 5 anni battendo in finale Mary Joe Fern\u00e1ndez, sconfitta 4-6 6-2 6-4. Questa vittoria le consent\u00ec di ritornare in vetta alla classifica WTA. Si riconferm\u00f2 a Wimbledon dopo una rocambolesca finale in cui la sua avversaria, la talentuosa e discontinua Jana Novotn\u00e1, fu in vantaggio 4-1 e servizio nel 3\u00ba, prima di gettare tutto all'aria con una serie di errori incredibili (7-6 1-6 6-4 il punteggio finale). Quella partita pass\u00f2 alla storia anche per le lacrime che la ceca Jana vers\u00f2 sulla spalla della Duchessa di Kent durante la premiazione.\nIn estate sub\u00ec un'inaspettata sconfitta contro l'australiana Nicole Bradtke nel 1\u00ba turno di Fed Cup che quell'anno si giocava proprio in Germania, ma poi Steffi si riprese prontamente vincendo a San Diego e al Canadian Open e consolid\u00f2 la sua leadership con la vittoria agli US Open in cui sconfisse in finale Helena Sukov\u00e1 6-3 6-3. Durante la stagione autunnale vinse di nuovo a Lipsia, ma fu battuta in finale a Filadelfia dalla spagnola Conchita Mart\u00ednez. Al Virginia Slims Championships torn\u00f2 al successo dopo 4 stagioni, battendo Arantxa S\u00e1nchez Vicario 6-1 6-4 3-6 6-1.\nSteffi Graf inizi\u00f2 il 1994 nel migliore dei mod\u00ec: vinse i 5 tornei a cui prese parte cedendo in tutto un set nella finale di Miami contro Nata\u0161a Zvereva (che nel frattempo aveva cambiato il suo nome in Nata\u0161a). Il primo di questa serie fu l'Australian Open, in cui sconfisse in finale con un perentorio 6-0 6-2 Arantxa S\u00e1nchez Vicario.\nProprio la spagnola ferm\u00f2 la striscia vincente di Steffi (36 vittorie consecutive) nella finale di Amburgo dopo una partita combattutissima, terminata 4-6 7-6 7-6. La tedesca riprese subito vincendo a Berlino, ma nella semifinale dell'Open di Francia l'astro nascente di casa Mary Pierce le inflisse un pesante 6-2 6-2 e a Wimbledon Lori McNeil la elimin\u00f2 al 1\u00ba turno: in una prova del Grande Slam non le accadeva dagli US Open del 1984. Durante l'estate duell\u00f2 a lungo con la S\u00e1nchez, vincendo a San Diego, ma venendo battuta dalla spagnola in finale al Canadian Open e soprattutto agli US Open (1-6 7-6 6-4 il punteggio). Salt\u00f2 tutto il resto della stagione per un infortunio alla schiena fino al Virginia Slims Championships in cui perse nei quarti ancora contro la Pierce.\nI postumi dell'infortunio le impedirono di partecipare agli Australian Open nel 1995: ci\u00f2 consenti ad Arantxa Sanchez di soffiarle il primato in classifica, anche se fu battuta in finale a Melbourne da Mary Pierce. Torn\u00f2 in campo a febbraio nel torneo indoor di Parigi e fu di nuovo inarrestabile: vinse tutti e 6 i tornei a cui prese parte (i primi 4 senza perdere un set). Dopo la vittoria di Miami torn\u00f2 in vetta alla classifica. Al Roland Garros fu portata al 3\u00ba dalle sue rivali spagnole Conchita Mart\u00ednez e Arantxa S\u00e1nchez Vicario, battute rispettivamente 6-3 6-7 6-3 in semifinale e 7-5 4-6 6-0 in finale. A Wimbledon fu ancora Jana Novotn\u00e1 a metterla in difficolt\u00e0: in semifinale la ceca si trov\u00f2 sopra di un set e un break prima di cedere al 3\u00ba. Nella finale contro Arantxa S\u00e1nchez venne scritta un'altra pagina indimenticabile del tennis femminile: sul 5 pari al 3\u00ba le due giocatrici diedero vita a un gioco terminato dopo ben 32 punti, in cui la spagnola sprec\u00f2 8 palle per il 6-5 e la tedesca 5 palle break. Alla sesta occasione Steffi strapp\u00f2 il servizio ad Arantxa e vinse il suo sesto titolo ai Championships (4-6 6-1 7-5 il punteggio).\nDurante l'estate due eventi minarono seriamente il dominio di Steffi. Il primo vide la magistratura tributaria tedesca che la mise sotto inchiesta per evasione fiscale avvenuta nei primi anni della sua carriera. Tuttavia Steffi in quegli anni era minorenne e tutti i suoi guadagni venivano amministrati dal padre: pertanto Steffi usc\u00ec a testa alta da questo processo mentre il padre venne condannato a 45 mesi di detenzione (venne poi scarcerato dopo 25 mesi). L'altro, pi\u00f9 prettamente tennistico, fu il ritorno all'attivit\u00e0 di Monica Seles, precisamente al Canadian Open. Quel torneo fu vinto in maniera quasi disarmante dalla ex-jugoslava, nel frattempo diventata cittadina statunitense. In quel torneo Steffi fu subito sconfitta da Amanda Coetzer e sembr\u00f2 a tutti che la presenza di Monica Seles (sommata anche alle vicissitudini familiari) potessero far riemergere in Steffi antichi fantasmi. Sotto questi auspici i successivi US Open divennero un evento che andava al di l\u00e0 del fatto tennistico: le due campionesse si ritrovarono in finale, in quello che fu definito il \"match del secolo\" al pari di quello che nel 1926 vide di fronte a Cannes Suzanne Lenglen ed Helen Wills Moody. La tedesca s'impose 7-6 0-6 6-3, scacciando cos\u00ec molte delle sue paure.\nDurante l'autunno Steffi rimase a lungo distante dalla scena, anche a causa di ci\u00f2 che stava accadendo a suo padre. Torn\u00f2 a Brighton e fu subito battuta da Mariaan de Swardt, ma si riprese prontamente vincendo a Filadelfia e al WTA Tour Championships battendo in finale la connazionale Anke Huber 6-1 2-6 6-1 4-6 6-3.\nNon partecip\u00f2 agli Australian Open neanche nel 1996. Il torneo fu vinto da Monica Seles, ma non fu lei la principale rivale della tedesca nel corso della stagione. Steffi inizi\u00f2 la stagione a marzo vincendo a Indian Wells e Miami (in finale rispettivamente contro Conchita Mart\u00ednez e Chanda Rubin). Sub\u00ec le prime sconfitte in Fed Cup dalla giapponese Kimiko Date e a Roma fu battuta ai quarti dalla quindicenne svizzera Martina Hingis, nuovo talento del tennis mondiale. Si riprese vincendo a Berlino e al Roland Garros riconquist\u00f2 il titolo sconfiggendo dopo una dura battaglia Arantxa S\u00e1nchez Vicario (6-3 6-7 10-8 il punteggio). A Wimbledon fu messa in seria difficolt\u00e0 in semifinale da Kimiko Date, che la port\u00f2 al 3\u00ba set prima che il giudice di sedia decretasse la sospensione per oscurit\u00e0 quando la tedesca sembrava ormai in balia della giocatrice giapponese. Steffi concluse vittoriosamente quel match e poi sconfisse in finale con minori difficolt\u00e0 Arantxa Sanchez (6-3 7-5). Durante l'estate non partecip\u00f2 per infortunio al ginocchio alle Olimpiadi di Atlanta e sub\u00ec la sconfitta in semifinale a Los Angeles da un'altra giocatrice in ascesa, la statunitense Lindsay Davenport (fresca medaglia d'oro olimpica). Tuttavia riusc\u00ec lo stesso ad imporsi agli US Open senza perdere un set battendo in finale Monica Seles (7-5 6-4). A causa di alcuni infortuni si ritir\u00f2 dai tornei di Lipsia e Filadelfia, ma riusc\u00ec a riprendersi in tempo per vincere per la quinta volta il Chase Championships battendo Martina Hingis 6-3 4-6 6-0 4-6 6-0 (fu l'ultimo match durato 5 set nella storia del tennis femminile).\n1997-1999: gli ultimi anni.\nIl 1997 fu un anno particolarmente difficile per Steffi perch\u00e9 dovette passare quasi tutta la stagione in infermeria per via di continui fastidi. Agli Australian Open fu battuta agli ottavi da Amanda Coetzer, lasciando cos\u00ec spazio all'affermazione di Martina Hingis nel frattempo salita al N.2 della classifica. Nel successivo torneo di Tokyo le due si sarebbero dovuto incontrare in finale, ma a causa di un serio infortunio della tedesca quel match non si gioc\u00f2. Steffi rimase fuori tre mesi e il 31 marzo la Hingis le rub\u00f2 il primato in classifica dopo 94 settimane consecutive al vertice (di cui 65 in \"compropriet\u00e0\" con Monica Seles) e 377 totali; Steffi non riuscir\u00e0 mai pi\u00f9 a riprendersi la testa del ranking mondiale. Rientrata a Berlino verr\u00e0 battuta ancora da Amanda Coetzer ai quarti, per 6-0 6-1 (peggior sconfitta mai subita dalla tedesca), ma riuscir\u00e0 ad imporsi contro la sudafricana in semifinale a Strasburgo per poi vincere contro Mirjana Lu\u010di\u0107 in finale (unico successo per Steffi nel 1997). Ancora la Coetzer la fermer\u00e0 nei quarti di finale a Parigi e il persistere dei problemi al ginocchio la terrano fuori dai campi per il resto della stagione.\nSteffi torn\u00f2 all'attivit\u00e0 nel febbraio del 1998 ai tornei di Hannover e Indian Wells senza entusiasmare e si ferm\u00f2 di nuovo fino a giugno quando ormai era uscita dalla classifica WTA a causa nell'esiguo numero di tornei disputati. Fece poca strada a Wimbledon (terzo turno con Nata\u0161a Zvereva) e all'US Open (quarto turno con Patty Schnyder), tuttavia la sua forma andava crescendo come dimostrarono le vittorie di New Haven, Lipsia e Filadelfia, tornei nei quali sconfisse le nuove regine del tennis mondiale: Martina Hingis e Lindsay Davenport.\nAi Chase Championships perse in semifinale proprio contro la Davenport, ma riuscendo comunque a concludere l'anno di nuovo nelle prime 10 della classifica.\nNel 1999 (sua ultima stagione agonistica), arriv\u00f2 ai quarti di finale dell'Australian Open. Fu fermata da Monica Seles e, negli altri tornei, raggiunse la finale solo a Indian Wells, qui Serena Williams la sconfisse 6-3 3-6 7-5.\nIndimenticabile fu per\u00f2 il suo ultimo Open di Francia: sconfisse nei quarti la N\u00b02 del mondo Lindsay Davenport 6-1 6-7 6-3, rimont\u00f2 Monica Seles (N\u00b03) in semifinale (6-7 6-3 6-4) e in una finale rocambolesca e dai risvolti quasi drammatici sconfisse la N\u00b01 Martina Hingis 4-6 7-5 6-2, dopo essere stata sotto 1-3 e 4-5 servizio Martina Hingis nel 2\u00ba set.\nA Wimbledon prese parte al suo ultimo Slam arrivando in finale, dopo aver battuto dopo due match spettacolari Venus Williams nei quarti e Mirjana Lu\u010di\u0107 in semifinale. Nel match decisivo fu per\u00f2 sconfitta da Lindsay Davenport per 6-4 7-5.\nNell'agosto del 1999, dopo essersi ritirata contro Amy Frazier nel 2\u00ba turno del torneo di San Diego, Steffi annuncia improvvisamente il suo ritiro dalle scene nonostante i recenti successi e l'et\u00e0 non avanzatissima (30 anni). Al momento del ritiro era ancora posizionata al n.3 del ranking mondiale.\nIn seguito all'annuncio di ritirarsi dichiarer\u00e0:\nStile di gioco.\nSteffi Graf era una giocatrice da fondo campo le cui armi migliori erano il dritto molto potente e il gioco di gambe. Quando impattava la pallina di rovescio, tendeva a darle un effetto tagliato (backspin) molto preciso e basso, tanto da essere quasi un colpo offensivo. Il suo servizio era uno dei pi\u00f9 veloci a livello femminile. Giocando in doppio, era abile anche a rete.\nRivalit\u00e0.\nDurante la sua carriera Steffi Graf ha avuto diverse rivali storiche, le prime due furono sicuramente Chris Evert e Martina Navr\u00e1tilov\u00e1, poi si aggiunsero Gabriela Sabatini, Arantxa S\u00e1nchez Vicario e Monica Seles.\nChris Evert.\nIn totale Steffi e Chris si sono affrontate in 14 occasioni e la differenza d'et\u00e0 tra le due campionesse (15 anni) ha inciso sui risultati dei loro incontri: la statunitense vinse le prime sei sfide mentre la tedesca le successive 7 pi\u00f9 una per walk-over. In totale Steffi ha un saldo positivo di 8-6.\nMartina Navr\u00e1tilov\u00e1.\nSteffi Graf e Martina Navr\u00e1tilov\u00e1 si sono affrontate 18 volte in tornei ufficiali. Il bilancio \u00e8 di perfetta parit\u00e0: 9-9. Va segnalato che Martina non \u00e8 mai riuscita a battere Steffi sul campo di terra (2 incontri) mentre la tedesca pu\u00f2 vantarsi di aver sconfitto la rivale almeno una volta per ogni superficie di gioco. In questa rivalit\u00e0 ha inciso meno la differenza d'et\u00e0 (comunque di quasi 13 anni), considerando in particolare l'andamento pi\u00f9 altalenante dei risultati dei loro incontri.\nGabriela Sabatini.\nA differenza delle due precedenti rivali, la Sabatini \u00e8 quasi coetanea di Steffi. Ci\u00f2 comporta che le due hanno vissuto la loro carriera in contemporanea aumentando il numero delle sfide rispetto alla Evert e alla Navr\u00e1tilov\u00e1. Steffi e Sabatini si sono affrontate 40 volte. Il bilancio \u00e8 nettamente a favore di Steffi: 29-11. Le vittorie dell'argentina si collocano tutte tra il 1988 e il 1992, anni in cui anche la Sabatini gioc\u00f2 un ruolo primario nelle vicende tennistiche femminili. In quegli anni il bilancio \u00e8 di perfetta parit\u00e0 (11 vittorie per parte), con qualche particolarit\u00e0: nei match giocati nei tornei principali (Grande Slam e WTA tour championships) la tedesca conduce ancora 7-2, mentre negli incontri giocati solo in Florida il bilancio diventa di addirittura di 8-0 per la Sabatini.\nMonica Seles.\nLe due rivali si sono incontrate 15 volte con un bilancio complessivo di 10-5 per la tedesca. 10 di queste sfide avvennero prima del ritiro momentaneo dell'atleta slava e hanno un bilancio di 6-4 per la tedesca. Altre 5 sfide sono state disputate dopo il ritorno di Monica Seles (Steffi 4- Monica 1). Se si guarda solo il periodo 1990-1993 (il periodo migliore di Monica, poi bruscamente interrotto dai fatti di Amburgo), l'atleta tedesca \u00e8 sotto 3-4.&lt;br&gt;\nPer quanto riguarda i trofei pi\u00f9 ambiti nel tennis, vale a dire quelli del Grande Slam, nel periodo tra il 1991 e l'aggressione dell'aprile 1993 subita dalla Seles ad Amburgo il bilancio \u00e8:&lt;br&gt;\n- Graf 2 (doppietta a Wimbledon 1991 e 1992)&lt;br&gt;\n- Seles 7 (tutti i restanti tornei a disposizione: tripletta all'Australian Open 1991, 1992 e 1993; doppietta al Roland Garros 1991 e 1992; doppietta all'US Open 1991 e 1992).\nArantxa S\u00e1nchez Vicario.\nSteffi Graf e Arantxa hanno giocato 36 partite, il bilancio \u00e8 nettamente a favore della Graf: 28-8. Steffi ha giocato contro la spagnola il maggior numero di finali nelle prove del Grande Slam: 7, con un bilancio di 5-2 per la tedesca.\nAltre giocatrici in top 10 (Jana Novotn\u00e1, Conchita Mart\u00ednez, e Mary Joe Fern\u00e1ndez).\nSteffi e Jana si sono affrontate 33 volte, il bilancio \u00e8 a favore di Steffi 29-4. La ceca ha battuto Steffi per 5-7, 6-4, 8-6 durante i quarti di finale degli Australian Open 1991.\nSteffi e Conchita hanno giocato 14 partite, il bilancio \u00e8 a favore della tedesca per 13-1.\nSteffi e Mary Joe si sono affrontate 17 volte, il bilancio \u00e8 a favore di Steffi per 17-0. Giocarono due finali Slam, la prima agli Australian Open 1990 e la seconda al Roland Garros 1993, e in entrambi i casi fu la Graf a trionfare.\nVita privata.\nQuando Steffi era sottoposta al regime paterno non ebbe molte occasioni di incontrare persone e di costituire delle solide amicizie. Dal 1995, anno in cui il padre fu coinvolto e imprigionato per evasione fiscale sui guadagni della figlia, Steffi ha intrapreso delle relazioni sociali come non aveva mai fatto in tutta la sua vita.\nConobbe il collega Andre Agassi, con cui intrecci\u00f2 una relazione. I due si sono sposati il 22 ottobre 2001 e quattro giorni dopo Steffi ha dato alla luce il loro primo figlio (prematuro di sei settimane) a cui \u00e8 stato dato nome Jaden Gil (in onore del preparatore atletico e grande amico di Agassi, Gil Reyes). I due hanno avuto una seconda figlia il 3 ottobre 2003, a cui hanno dato il nome Jaz Elle.\nStatistiche.\nFinali del Grande Slam singolare (31).\nLa tennista tedesca \u00e8 arrivata ben 31 volte in finale di un torneo del Grande Slam. Di queste, 22 volte \u00e8 uscita vincitrice, mentre in 9 occasioni \u00e8 stata sconfitta."}
{"id": "111575", "revid": "1318658", "url": "https://it.wikipedia.org/wiki?curid=111575", "title": "Riserva della biosfera", "text": "Riserva della biosfera \u00e8 una qualifica internazionale assegnata dall'UNESCO per la conservazione e la protezione dell'ambiente all'interno del Programma sull'Uomo e la biosfera - MAB \"(Man and Biosphere)\".\nLe riserve della biosfera sono aree di ecosistemi terrestri, costieri e marini in cui, attraverso un'appropriata gestione del territorio, si associa la conservazione dell'ecosistema e la sua biodiversit\u00e0 con l'utilizzo sostenibile delle risorse naturali a beneficio delle comunit\u00e0 locali: ci\u00f2 comprende attivit\u00e0 di ricerca, controllo, educazione e formazione. Tutte queste attivit\u00e0 realizzano l'Agenda 21, la Convenzione sulla Diversit\u00e0 Biologica ed altri accordi internazionali.\nTutte le aree hanno differenti funzioni. La distribuzione degli spazi prevede la presenza di un nucleo, di un'area di separazione e di un'area esterna di passaggio: il limite esterno \u00e8 sempre flessibile. La rete mondiale di riserve della biosfera constava, nel 2020, di 701 riserve in 124 stati dei cinque continenti."}
{"id": "111576", "revid": "486946", "url": "https://it.wikipedia.org/wiki?curid=111576", "title": "Penisola Arabica", "text": ""}
{"id": "111578", "revid": "533647", "url": "https://it.wikipedia.org/wiki?curid=111578", "title": "Antonio Baldassarre", "text": "Biografia.\nAttivit\u00e0 accademica.\nDiplomatosi al Liceo Classico \"G.C. Tacito\" di Terni, nel 1963 si laurea in Giurisprudenza presso l'Universit\u00e0 di Roma. Cattedratico a 29 anni, ha insegnato Diritto Costituzionale presso le Universit\u00e0 di Camerino e Perugia. Baldassarre \u00e8 stato professore ordinario presso la Facolt\u00e0 di Giurisprudenza dell'Universit\u00e0 Libera universit\u00e0 internazionale degli studi sociali Guido Carli (Luiss) di Roma, di cui \u00e8 stato anche vicepreside. \u00c8 inoltre docente di \"Institutiones iuris civilis publici\" presso la Pontificia Universit\u00e0 Lateranense. \u00c8 membro dell'Albo d'Onore della UNINTESS di Mantova.\nGiudice costituzionale (1986-95).\nL'8 agosto 1986 viene nominato giudice costituzionale dal presidente della Repubblica Italiana Francesco Cossiga (giura l'8 settembre 1986). Il 23 febbraio 1995 \u00e8 eletto a presidente della Corte Costituzionale. A 45 anni \u00e8 uno dei pi\u00f9 giovani giudici ad aver mai ricoperto tali funzioni. Cessa dalla carica di Presidente l'8 settembre 1995. Nei nove anni alla Corte Costituzionale ha redatto quasi 400 sentenze.\nSuccessivi incarichi.\nNegli anni successivi \u00e8 stato presidente del Giur\u00ec di autodisciplina pubblicitaria (1996), presidente della filiale italiana della banca inglese Greenwich National Westminster (1998), presidente del Comitato di autocontrollo della Borsa di Milano, presidente della SISAL (1999-2003) e presidente del Consiglio di amministrazione della RAI (2002), nominato durante il Governo Berlusconi II.\nAttivit\u00e0 politica.\nNegli anni ottanta Baldassarre ricopr\u00ec, per pochi mesi, l'incarico di consigliere comunale del Partito Comunista Italiano al Comune di Terni.\nAlle elezioni amministrative del 2009, si \u00e8 poi candidato come Sindaco della stessa citt\u00e0. Appoggiato dalle liste civiche \"Rinnoviamo insieme Terni\", \"Baldassarre Sindaco\" e dal Popolo della Libert\u00e0, ha ottenuto il 37,13% delle preferenze al primo turno. Al successivo ballottaggio del 21 e 22 giugno 2009 ha poi ricevuto il 46,99% dei voti contro il 53,01% ottenuto dall'avversario Leopoldo Di Girolamo (centrosinistra). Baldassarre \u00e8 stato quindi eletto consigliere comunale ed ha ricoperto anche gli incarichi di componente della commissione consiliare permanente Garanzia e Controllo del Comune di Terni e presidente del gruppo consiliare \"Baldassarre Sindaco\".\nCaso Alitalia e sanzioni disciplinari (2007).\nNel 2007 \u00e8 stato advisor legale di un gruppo di imprese in corsa per l'acquisto di Alitalia.. La Consob gli ha irrogato una sanzione di 400.000 \u20ac, con la perdita per 4 mesi dei requisiti di onorabilit\u00e0, per i seguenti motivi, citati nel provvedimento disciplinare:\nProcedimenti giudiziari.\nPer la vicenda Alitalia, il 25 novembre 2010 la procura di Roma ha chiesto il processo per il reato di aggiotaggio; secondo l'accusa Baldassarre present\u00f2 un'offerta di acquisto con finte garanzie di disponibilit\u00e0 economiche, in quanto due documenti che dimostravano la disponibilit\u00e0 di un fondo di 500\u00a0000 euro erano falsi. Nel 2013 \u00e8 stato condannato dal Tribunale di Roma a 2 anni di reclusione e alla sanzione di 300.000 euro. Nel luglio 2016 \u00e8 stato assolto in appello perch\u00e9 il fatto non sussiste Nel 2018 la Corte di Cassazione ha ordinato un nuovo processo di appello, che si \u00e8 concluso il 27 maggio 2021 con la condanna a 3 anni di reclusione."}
{"id": "111580", "revid": "247222", "url": "https://it.wikipedia.org/wiki?curid=111580", "title": "Nino Buonocore", "text": "Biografia.\nIl fratello Dino lavora nel mondo discografico, in quanto responsabile dell'ufficio vendite della casa discografica Vedette.\nDopo aver lavorato come turnista in varie sale di incisione, tra il 1976 ed il 1978 incide due 45 giri con lo pseudonimo di Davy Jones e poi altri due 45 giri come Adelmo Ferrari (\"Io e te &amp;\" \"In vestaglia).\"\nNel 1978 esce il primo 45 giri a come Nino Buonocore, in lingua napoletana, per la Fonia Records (\"'Nnammurato\").\nIncide sempre per la Fonia, il primo album \"Sferisterio\", che per\u00f2 non verr\u00e0 pubblicato, ma di cui esiste la lacca con 10 canzoni ad oggi inedite.\nScrive, arrangia e cura, tra il 1978 ed il 1979, i due singoli del gruppo Enter 'o Clisma.\nNel 1979 firma un contratto per la RCA Italiana. Il debutto avviene proprio in quell'anno, con il 45 giri \"Amico coccodrillo/Due x due.\"\nNel 1980 pubblica il Q-Disc \"Acida\", in cui \u00e8 contenuta la canzone \"Se\".\nNel 1981 il brano \"Se\" viene utilizzato come sigla della serie televisiva \"L'uomo da sei milioni di dollari\" e pubblicato come 45 giri dalla RCA Italiana.\nNel 1982 viene pubblicato il primo vero 33 giri, intitolato \"Yaya\", prodotto da Simon Boswell e suonato con la band wave inglese Live Wire, con cui partecipa nella sezione \"Discoverde\", al Festivalbar.\nNel 1983 \u00e8 per la prima volta al Festival di Sanremo con il brano \"Nuovo amore\", che riceve ampi consensi di critica (Renzo Arbore, durante la diretta della prima serata, seduto in prima fila, ne parla come il miglior giovane in gara). Alla fine del 1985, il brano verr\u00e0 pubblicato nei paesi dell'America latina, vendendo oltre tre milioni di copie. Alla fine dell'estate 1983 esce il singolo \"Notte chiara\" (di cui viene realizzato anche un video), sigla della telenovela \"Cara a cara\" ed il 33 giri \"Nino in copertina\", ed entrambi fanno la loro presenza in classifica.\nNel 1984 Nino firma per dieci anni con la Emi, e alla fine di quell'anno esce il 33 giri \"Nino Buonocore\", seguito, pochi mesi dopo, dal singolo \"Soli\", sigla di chiusura di \"Domenica in, e di cui viene realizzato anche un video.\"\nNel 1985 partecipa al Festival di Saint Vincent con \"Io mi inventer\u00f2\".\nNel 1987 la vera svolta verso un tipo di musica molto pi\u00f9 raffinata e meno rock. \u00c8 l'anno di \"Rosanna\", presentata a Sanremo e, a oggi, una delle sue maggiori hit. Durante l'estate partecipa al Festival di Saint Vincent ed al Festivalbar, con il nuovo singolo \"Se io fossi in te\", dove inizia il sodalizio artistico, per la scrittura delle canzoni, con il paroliere Michele De Vitis.\nNel 1988 \u00e8 di nuovo a Sanremo con il brano \"Le tue chiavi non ho\", cui segue un importante 33 giri: \"Una citt\u00e0 tra le mani\", ove nei ricchissimi crediti dei musicisti che vi hanno preso parte, figura anche il grande jazzista Chet Baker. Di rilievo la partecipazione al programma musicale \"Doc\", con Chet Baker, Nicola Stilo, Rino Zurzolo, Massimo Volpe, Peppe Sannino e altri prestigiosi musicisti. Durante l'estate partecipa al Festivalbar con il brano \"Con l'acqua alla gola\", stampato anche in versione remix.\nIl 1990 \u00e8 l'anno di Buonocore: vengono pubblicati contemporaneamente il 33 giri \"Sabato, domenica e luned\u00ec\" ed il singolo \"Scrivimi\". Entrambi nella top ten delle classifiche per mesi, totalizzeranno oltre 200.000 copie vendute l'album e, a oggi, con pubblicazione in diverse versioni e lingue e paesi, oltre 3 milioni di copie per Scrivimi, inserita anche nella colonna sonora del film di Castellitto \"Non ti muovere\". Buonocore si classifica terzo tra gli italiani al Festivalbar e secondo al Cantagiro. Nel 2006, Laura Pausini inserisce il brano \"Scrivimi\" nell'album \"Io canto\" e Mango nel disco \"L'amore \u00e8 invisibile\" (2014). Nell'album \"Non smetto di ascoltarti\" uscito il 6 maggio 2016, Fabio Concato chiude la track list del disco proprio con \"Scrivimi.\"\nNel 1992 viene pubblicato l'album \"La naturale incertezza del vivere\", da cui vengono estratti i singoli \"Il mandorlo\" e \"E non dire\". L'album resta 20 settimane in classifica. Partecipazione al Festivalbar e \"Vota la voce\".\nAll'inizio del 1993, come ultimo impegno contrattuale con la Emi, Nino partecipa a Sanremo con il brano \"Una canzone d'amore\", cui segue la raccolta del periodo con la Emi, \"Un po' di pi\u00f9\", che contiene anche tre inediti. Per un improvviso raffreddore e conseguente abbassamento della voce \u00e8 costretto a riarrangiare il pezzo in occasione della serata finale del Festival.\nAnni di riflessione e silenzio, per poi tornare alla fine del 1998, con un album \"di passaggio\", inciso per la Easy di Claudio Mattone e intitolato \"Alti &amp; Bassi\", da cui vengono estratti i singoli \"Nemmeno un momento\" e \"Prima o poi\".\nAll'inizio del 2001, Nino intraprende un delicato e raffinato cammino di ulteriore avvicinamento al jazz, mettendo su un sestetto di grande qualit\u00e0 e pubblicando del 2004 il CD \"Libero passeggero\", cui \u00e8 allegato un DVD \"In viaggio\", in cui lo stesso Nino ed i musicisti del sestetto, spiegano il senso, le origini e gli sviluppi del progetto. Da segnalare anche un raro e inedito video di Nino del 1988, in una session di presentazione alla stampa dell'album \"Una citt\u00e0 tra le mani\", con una favolosa band e con Chet Baker e immagini inedite girate a New York, ai Green Street Studios, durante le registrazioni di \"Sabato, domenica e luned\u00ec\".\nA questo album seguono tre tourn\u00e9e (2004, 2005 e 2006) nei teatri italiani e in quegli spazi ove \u00e8 possibile creare raffinate atmosfere.\nDurante il 2007, \u00e8 proseguito il lavoro nei suoi Grooves Studios di Napoli, alla realizzazione del nuovo album, concedendosi - nel contempo - dal vivo in importanti location come il \"Musicultura Festival\" di Macerata (tra i tanti artisti presenti c'era Franco Battiato), o il \"The Place\" di Roma e partecipando alla registrazione dello spettacolo di Alessandro Siani \"Tienimi presente\" suonando e cantando la sua canzone \"Scrivimi\".\nDurante il 2008 Nino \u00e8 al lavoro sul seguito naturale di \"Libero Passeggero\", intitolato nei progetti \"Greatest Studio Unplugged\", contenente le altre hit reinterpretate e riarrangiate in chiave jazz col il sestetto. In estate \u00e8 in tour di rito. Prosegue il lavoro sulle nuove canzoni per il nuovo disco di inediti.\nIl 2009 \u00e8 iniziato con il grande concerto evento al Teatro Delle Palme a Napoli, dove sono stati eseguiti anche alcuni inediti che saranno contenuti nel disco nuovo, a cui Nino sta lavorando. Nel frattempo la Azzurra Music ha pubblicato con il titolo di Scrivimi, la raccolta in studio con il sestetto, delle altre hit non contenute in Libero passeggero.\nIl 4 giugno 2013 (anticipato negli stores on-line il 27 maggio 2013), viene pubblicato dalla Hydra Music il nuovo album \"Segnali di umana presenza\".\nA settembre 2013, \"Nessuno\", scritta da Buonocore e De Vitis e arrangiata dallo stesso Nino, \u00e8 il singolo di lancio dell'album \"Nella casa di Pepe\", inciso da Serena Rossi, gi\u00e0 protagonista della soap \"Un posto al sole\".\nIl 20 maggio 2015, viene pubblicato il nuovo album di Enzo Gragnaniello, intitolato \"Misteriosamente\", che contiene un duetto con Nino: \"Quale futuro vuoi\".\nIl 27 febbraio 2020, in occasione del concerto all'Auditorium Parco della Musica a Roma, registra il primo album dal vivo e dvd, in pubblicazione.\nIl 6 Novembre 2020 l'Egea Music pubblica il 45 giri \"Meglio cos\u00ec/Rosanna\" anticipazione dell'Album \"In Jazz\" che uscir\u00e0 nel Gennaio 2021.\nIl 19 Febbraio 2021, Egea Music pubblica il nuovo album. \u00c8 il primo live in assoluto, dopo oltre quarant'anni di carriera. Il disco, intitolato \"In jazz live\", \u00e8 stato registrato in diretta in occasione del concerto all'Auditorium Parco della Musica di Roma, tenutosi a febbraio 2020. La formazione \u00e8 di assoluto prestigio. Oltre ai musicisti \"storici\" come Antonio Fresa al piano e rhodes e Antonio De Luise al contrabbasso, abbiamo per la prima volta in un album Amedeo Ariano alla batteria. Impreziosiscono il disco due assoluti talenti del jazz italiano: Flavio Boltro alla tromba e Max Ionata al sax. La tracklist del compact disc \u00e8 quella completa del concerto mentre, per questioni di spazio, sul vinile sono state selezionate 10 tracce. Altra curiosit\u00e0, dopo 27 anni \u00e8 stato pubblicato un nuovo vinile. Le ultime canzoni pubblicate anche su vinile furono quelle dell'album \"Un po' di pi\u00f9\", pubblicato dalla Emi nel 1993, in occasione del Festival di Sanremo."}
{"id": "111581", "revid": "120694209", "url": "https://it.wikipedia.org/wiki?curid=111581", "title": "Steadicam", "text": "La steadycam (o steadicam nel caso si tratti di sistemi prodotti da case diverse dalla Cinema Products o dalla Tiffen che attualmente commercializza il prodotto) \u00e8 un supporto meccanico, su cui pu\u00f2 essere montata una macchina da presa, o una telecamera, sostenuto dall'operatore per mezzo di un sofisticato sistema di ammortizzazione agganciato ad un \"corpetto\" indossabile.\nGrazie al corpetto, l'operatore (detto \"steady-man\") ha le mani libere per controllare la macchina, ed allo stesso tempo pu\u00f2 muoversi liberamente, o addirittura correre, senza che il sistema da lui sorretto riceva vibrazioni od oscillazioni eccessive (essendo collegato al corpetto da un \"braccio\" con molle o pistoni a gas - a seconda del modello). Al posto del mirino classico, si adotta un piccolo monitor di servizio, che consente di tenere d'occhio l'inquadratura ed anche il terreno sul quale si cammina. L'operatore pu\u00f2 eventualmente essere aiutato da un assistente che lo guidi negli arretramenti e sorregga eventuali cavi. Questi ultimi sono presenti in particolare nelle steadicam utilizzate per le riprese televisive anche se sempre pi\u00f9 spesso si ricorre alle radiocamere che trasmettono il segnale video via etere.\nIntrodotta a met\u00e0 degli anni settanta dall'operatore Garrett Brown, rappresent\u00f2 subito una piccola rivoluzione, scatenando la fantasia dei registi. La steadicam pu\u00f2 essere infatti utilizzata nelle situazioni pi\u00f9 disparate, dalle carrellate tipiche del cinema, alle riprese sul palco di un concerto, o a quelle effettuate in luoghi angusti, dove altre attrezzature pi\u00f9 ingombranti, come i dolly, non possono arrivare o necessitano di tempi di messa in opera troppo lunghi. \u00c8 inoltre utilizzata spesso nelle riprese di scene d'azione o di guerra, poich\u00e9 le immagini ottenute riescono a simulare il punto di vista dei protagonisti, aumentando il realismo e, di conseguenza, la partecipazione dello spettatore.\nIl primo film girato con la steadycam.\nI testi di storia del cinema offrono varie interpretazioni su quale possa essere stato il primo film in assoluto girato utilizzando la steadicam. Queste differenze derivano, probabilmente, dal fatto che l'inventore di questo supporto per la macchina da presa, Garrett Brown, cre\u00f2 diversi prototipi prima di giungere al modello definitivo, per cui non esiste ancora una posizione univoca che stabilisca da quale momento quest'invenzione, nelle sue svariate versioni, possa essere considerata giunta alla sua forma finale. Tuttavia, \u00e8 ragionevole individuare nel periodo compreso tra il 1979 e il 1980 il momento che vide definirsi la steadicam nel senso odierno del termine.\nNel 1976 furono fatti i primi esperimenti con quello che ancora era chiamato \"Brown stabilizer\". Questo avvenne nel corso delle riprese di tre film: \"Questa terra \u00e8 la mia terra\" di Hal Ashby, \"Il maratoneta\" di John Schlesinger e \"Rocky\" di John Avildsen. Un nuovo modello fu messo a punto nel 1978, e usato per le riprese di \"Halloween - La notte delle streghe\" di John Carpenter. Lo stesso modello si pu\u00f2 vedere in una breve scena nella sequenza finale in \"Convoy - Trincea d'asfalto\" di Sam Peckinpah.\nTutti questi prototipi, ancora troppo ingombranti, pesanti e non semplici da maneggiare, non soddisfecero appieno il suo creatore, il quale si dedic\u00f2 alacremente ad apportare tutte quelle miglior\u00ece e modifiche che sarebbero sfociate, a cavallo tra il 1979 e il 1980, nella steadicam cos\u00ec come la conosciamo oggi.\nProprio nel 1980, l'invenzione di Garrett Brown conobbe quella che \u00e8 rimasta, ad oggi, la sua pi\u00f9 celebre applicazione: Stanley Kubrick la us\u00f2, infatti, per girare moltissime scene di \"Shining\", con un risultato finale - a detta dello stesso Brown - tuttora insuperato, per eleganza e capacit\u00e0 espressiva. Oltre alle famosissime scene del bambino che percorre gli inquietanti corridoi dell'hotel con il triciclo o alle claustrofobiche scene ambientate nel labirinto, giova ricordare le impressionanti primissime inquadrature del film, girate issando la steadicam a bordo di un elicottero (Kubrick fu quindi il precursore della moderna \"wescam\") e che ci propongono delle immagini - filmate con un grandangolare molto potente - di una potenza visiva vanamente imitata negli anni successivi da molti registi.\nVale la pena anche di citare \"La casa\", il primo film della nota trilogia di Sam Raimi in cui, anch'egli fra i precursori (e secondo alcuni il primo ad utilizzare quella che pi\u00f9 si avvicina alle moderne steadycam) di questa tecnologia, in cui il regista, in maniera molto efficace e d'effetto, utilizza in diverse scene un prototipo da lui stesso ideato e costruito.\nAltri produttori.\nNel 2001 Sachtler e Curt O. Schaller hanno lanciato sul mercato lo stabilizzatore artemis per videocamere. Si trattava del primo stabilizzatore modulare al mondo, mentre i sistemi HD Artemis HD erano all'epoca le prime soluzioni di questo tipo per videocamera Full HD a livello globale. Sviluppato nel 2015 da Curt O. Schaller insieme con l'ingegnere con dottorato Roman Foltyn, artemis Trinity \u00e8 il primo stabilizzatore per videocamera al mondo a unire un impianto meccanico a un sistema elettronico. Nell'aprile 2016 ARRI ha acquisito da Sachtler / Vitec Videocom gli stabilizzatori per videocamera inventati da Curt O. Schaller."}
{"id": "111592", "revid": "181699", "url": "https://it.wikipedia.org/wiki?curid=111592", "title": "Tullio De Piscopo", "text": "Biografia.\n\u00c8 nato a Napoli il 24 febbraio 1946. Cresciuto nella zona di Porta Capuana a Napoli il padre Giuseppe, era a sua volta un batterista e percussionista che suonava nell'orchestra del Regio Teatro San Carlo di Napoli e nell'orchestra del Maestro Giuseppe Anepeta, uno dei pi\u00f9 famosi arrangiatori e direttori d'orchestra della canzone napoletana, mentre il fratello maggiore Romeo (1937-1957) faceva parte di complessi che suonavano nella zona di Bagnoli, gravitando attorno alla base NATO. \nAll'et\u00e0 di tredici anni De Piscopo lavorava in night-club della medesima zona, molto frequentati dai soldati americani, mentre in seguito entr\u00f2 a far parte di gruppi jazz cittadini.\nNel 1969, all'et\u00e0 di ventitr\u00e9 anni, si trasfer\u00ec a Torino, riuscendo ad affermarsi sulla scena musicale ottenendo una scrittura come batterista fisso allo \"Swing Club\", locale jazz torinese dell'epoca. Nel 1970 si trasfer\u00ec a Milano e da qui in poi la sua carriera sarebbe stata contraddistinta da moltissime collaborazioni di prestigio con artisti d'oltre oceano in tourn\u00e9e in Europa, da prestazioni in orchestre, qualche album solista e qualche album in cui accompagna musicisti di alto livello. Fu anche turnista per gruppi dance e per importanti maestri, fra cui Franco Battiato, Tony Mimms, Augusto Martelli, Victor Bach, Bill Conti, Franco Cassano, Pino Calvi, Quincy Jones, Astor Piazzolla, Aldemaro Romero, Armando Trovajoli, Pino Presti, con il quale form\u00f2 per gran parte degli anni settanta una della sezioni ritmiche pi\u00f9 innovative e richieste anche a livello internazionale.\nNel 1973 partecipa alla prima Opera Rock italiana ORFEO 9 di Tito Schipa junior, l'opera divenne un doppio album e poi un film. Fra gli interpreti Penny Brown, Edoardo Nevola e gli ancora sconosciuti Loredana Bert\u00e8 e Renato Zero. La direzione musicale fu curata da Bill Conti. Fra i musicisti dell'album Tullio De Piscopo alla batteria.\nNei primi anni settanta entr\u00f2 nel \"Franco Cerri Quartet\", il gruppo formato dal chitarrista Franco Cerri, in cui suona insieme al chitarrista Angelo Arienti e al contrabbassista Giorgio Azzolini. Nel 1973 partecip\u00f2 anche alla nuova formazione, il \"Franco Cerri Quintet\", con Nando De Luca al pianoforte, Pino Presti al basso elettrico, Giorgio Baiocco al sax e flauto. Nel 1973 e nel 1974 fece parte dei New Trolls Atomic System. Sempre nel 1974, a luglio, partecip\u00f2 allo storico concerto che ottenne grande consenso di pubblico e di critica ad Umbria Jazz, a Orvieto assieme a Gerry Mulligan, Gianni Basso, Renato Sellani, Dodo Goya. A cavallo tra gli anni settanta e ottanta fu endorser Slingerland, Premier e delle batterie italiane HiPercussion, diventando assieme ai piatti Tosco tutto il made in Italy del tempo.\nNel 1977-78-79-80-81-82, per sei anni di seguito, riceve il Premio Speciale 'Oscar', organizzato da E.P.T. O.L.M.A., votato dai giornalisti italiani, come miglior musicista dell'anno.\nNel 1979 Tullio De Piscopo riceve come miglior sessionman dell'anno l'ambito premio Telegatto assegnato dal settimanale Sorrisi e Canzoni TV.\n Nel 1981 realizz\u00f2 con il pianista Oscar Rocchi l'album \"Metamorphosis\", con la collaborazione di Hugo Heredia al sax soprano e al flauto, Cicci Santucci alla tromba e al flicorno, Sergio Farina alle chitarre e Julius Farmer al basso.\nDe Piscopo vanta collaborazioni con musicisti di rango fra i quali Max Roach M'Boom Re Percussion, Quincy Jones, Chet Baker, Pantaleon Perez Prado, Dizzy Gillespie, Gerry Mulligan, Bob Berg, Don Cherry, Gil Evans, Sal Nistico, Wayne Shorter, Slide Hampton, Billy Cobham, Kay Winding, Gato Barbieri, Vin\u00edcius de Moraes, Toquinho, John Lewis, Buddy DeFranco, Massimo Urbani, Astor Piazzolla, Eumir Deodato, Aldo Zunino, Don Costa, Severino Gazzelloni, Franco Cassano, Alphonso Johnson, Bob Brookmeyer, Nan\u00e1 Vasconcelos, Niels-Henning \u00d8rsted Pedersen, Richie Havens, Mike Melillo, Dave Samuels, Dado Moroni, Franco Cerri, Enrico Intra, Guido Manusardi, Mario Rusca, Sante Palumbo, Stefano Cerri, Gianni Basso, Angel Pocho Gatti, Renato Sellani, Massimo Moriconi, Giorgio Azzolini, Luciano Milanese, Giancarlo Barigozzi, Aldemaro Romero, Giovanni Fenati, Roberto Fabbriciani, Mina, Adriano Celentano, Lucio Dalla, Manu Chao, Shirley Bunnie Foy, George Aghedo, Franco Battiato, Fabrizio De Andr\u00e9, Enzo Jannacci, e tanti altri.\nFu inoltre batterista nel gruppo di Pino Daniele nei dischi \"Vai mo\"', \"Bella 'mbriana\", \"Sci\u00f2\", \"Common Ground\", \"Acqua e Viento\", \"Assaje\", \"Ricomincio da 30\", \"Anema e core\"; fece parte anche dei grandi tour con Alphonso Johnson, Gato Barbieri, Mel Collins, Mino Cinelu, Karl Potter, Tony Esposito, James Senese, Rino Zurzolo e Joe Amoruso.\nNella trasmissione di Rai 1 Fantastico nel 1986 De Piscopo e Billy Cobham si esibirono in un \"Drum Contest\", presentato da Pippo Baudo in diretta.\nTullio De Piscopo \u00e8 anche autore di colonne sonore, tra cui ricordiamo \"Mi manda Picone\" di Nanni Loy, \"Razza selvaggia\" e \"Naso di cane\" di Pasquale Squitieri, e \"32 dicembre\" di Luciano De Crescenzo.\nNel 1987 Tullio De Piscopo in tour europeo con Gato Barbieri, Joe Amoruso, Rino Zurzolo. Lo stesso anno partecipa con questo gruppo allo spettacolo 'VOTA LA VOCE' trasmesso da CANALE 5 da Piazza Maggiore di Bologna.\nNegli anni '90 ha prodotto, insieme all\u2019Associazione Nazionale Musicisti Jazz, Splasc(H) Records e Symphonos Italia, la collana musicale \"Sicilian Jazz Collection\", un progetto discografico in tre album con Mimmo Cafiero, Diego Spitaleri, Gianni Gebbia, Domenico Caliri, Sergio Munaf\u00f2, Giuseppe Milici e Gaetano Riccobono.\nCome cantante ottenne successo con la canzone \"M'briachete tu\", poi la consacrazione con \"Andamento lento\" (con la quale partecip\u00f2 a Sanremo 1988 e vinse il Festivalbar nello stesso anno). Altre canzoni celebri sono \"E allora e allora\" (Sanremo 1989) \"Stop Bajon\" (1984, rap composto da Pino Daniele), \"He' fatte 'e solde, eh?\" (1985), \"Jastao\" (estate 1990), e \"Qui gatta ci cova\" (Sanremo 1993). I suoi pezzi sono apprezzati per le sonorit\u00e0 jazz-pop, talvolta con venature africane, come in \"Radio Africa\", incisa con Mory Kant\u00e9, dove compare anche un curioso campionamento di una celebre frase di Tot\u00f2 \"Ammesso e non concesso\".\nAd aprile del 1992 dal Teatro Mercadante di Napoli partecipa assieme al Maestro Sergio Bruni ad uno spettacolo televisivo in diretta su RAI2 - Napoli Punto e Basta.\nNel 1999 partecipa all'iniziativa di beneficenza pro-Sarno \"Un'onda nel mare.\"\nCon \"Moto perpetuo di un percussionista schizofrenico\" fu uno dei protagonisti del \"Lombardia Festival\" (diretto dai fratelli Luigi e Carmelo Pistillo), nell'edizione del 2000 e del 2002. La suite era stata presentata per la prima volta all'Auditorium della RAI di Napoli con l'Orchestra della Scarlatti diretta da Eric Johnson nel 1986.\nNel 2008 \u00e8 tornato a suonare, dopo quasi trent'anni, con Pino Daniele, insieme agli stessi musicisti dell'epoca (James Senese, Tony Esposito, Rino Zurzolo e Joe Amoruso).\nIl 5 aprile 2009 RAI1 trasmise uno spaccato sulla vita di Tullio De Piscopo all'interno del programma \u201cSabato e Domenica\u201d.\nNel mese di dicembre fu in Kenya, dove tenne anche alcuni concerti in con la sua formazione, testimonial per \"Malindi Protegge i Bambini\", la campagna lanciata dal CISP-Sviluppo dei Popoli, con l'UNICEF e l'Associazione turistica di Malindi e Watamu (Malindi &amp; Watamu Tourism Welfare Group) contro ogni forma di sfruttamento sessuale e commerciale dei bambini e a favore di un turismo responsabile sulla costa del Kenya. La campagna fu patrocinata dal Ministero degli Affari Esteri.\nNei maggio 2010 usc\u00ec il singolo \"Conga Milonga\" che ottenne un grande successo nelle radio e tra i giovani DJ. Il brano precedette l'uscita a giugno dell'antologia \"Questa \u00e8 la Storia\", due CD che raccolgono i primi quarant'anni della sua lunga carriera. Il primo dei due dischi riunisce i \"sempreverdi\", interpretati con ospiti e nuovi remix di brani storici quali \"Andamento lento\", \"Stop Bajon\" e \"E Fatto 'E Sorde! E?\". Il secondo CD, invece, vede come protagonista il grande amore di De Piscopo: La batteria. Con questo strumento in primo piano interpreta famosi pezzi di blues, jazz e musica classica, come \"Carmina Burana\", \"Dies Irae\" e il \"Requiem\" di Verdi.\nNel mese di luglio viene premiato all'\"Ischia Global Film Fest\" per il 150\u00ba Anniversario dell'Unit\u00e0 d'Italia.\nIl 2011 si apr\u00ec all'insegna di numerosi eventi e concerti. Il 10 febbraio a La lunga notte della batteria, al Teatro della Luna - Forum di Assago, De Piscopo venne riconosciuto come il \"guru\" dei batteristi italiani.\nIl 27 febbraio, all'Auditorium dello Sheraton di Bari, inizi\u00f2 la collaborazione con la \"Jazz Studio Orchestra\" di Paolo Lepore. Lo stesso concerto sarebbe stato riproposto il 21 luglio alla Villa Scheibler di Milano in un tributo \"Jazz Alchemy\", omaggio a Buddy Rich. Esibizione il 2 aprile al Teatro Alessandro Bonci di Cesena con l'Orchestra Sinfonica Giuseppe Verdi di Milano, diretta da Giorgio Leardini, nella suite per piano trio e orchestra da camera, con Carlo Pari al pianoforte e Yuri Goloubev al contrabbasso. Il 2 settembre suon\u00f2 alla \"Notte di Stelle\" a Bergamo, con la Big Band diretta da Gabriele Comeglio. Il 17 settembre fu in piazza Santo Stefano a Bologna per l'evento \"La strada del Jazz\", dedicato a Chet Baker e Alberto Alberti, con un premio conferito a Tullio De Piscopo per commemorare il suo esordio come jazzista, avvenuto proprio nella citt\u00e0 emiliana.\nRitorn\u00f2 dopo trent'anni al Teatro Lauro Rossi di Macerata con il MTM (Mike Melillo, Tullio De Piscopo e Massimo Moriconi). Il 2011 si concluse con un grande concerto a favore degli alluvionati: \"Jazz per Genova\".\nIl 2012 vide impegnato De Piscopo in una fitta serie di concerti live: Il 12 giugno apr\u00ec il \"Percfest\" di Laigueglia, un evento con cadenza annuale organizzato in memoria del percussionista Naco. Il 4 agosto apr\u00ec il Cernobbio Festival (Dal Classico al Jazz). Il 5 agosto si esib\u00ec con il violinista Glauco Bertagnin (per anni violino dei Solisti Veneti) all'\"Estate Musicale del Garda Gasparo da Sal\u00f2\", in occasione del 54\u00ba Festival Violinistico Internazionale. A Sal\u00f2, la serata \"Gasparo All Stars 4et\", vide ancora una volta il connubio tra musica classica e jazz; con la collaborazione del pianista Sergio Vecerina e del bassista Franco Catalini vennero eseguite la \"Suite per violino e trio jazz\" di Bolling, musiche di Piazzolla, composizioni dello stesso De Piscopo e brani a sorpresa. L'8 agosto partecip\u00f2 al \"World Music Project\" di Frosinone. Il 23 agosto fu a Torrepaduli, nel Salento, nel corso di una rassegna di world music.\nIl 2012 si conclude al Palapartenope di Napoli con sei concerti in uno spettacolo intitolato \"Tutta 'nata storia\", con Pino Daniele James Senese, Tony Esposito, Joe Amoruso, Rino Zurzolo, Enzo Gragnaniello, Raiz e Antonio Onorato.\nNel 2013 De Piscopo ha partecipato al tour mondiale con Pino Daniele, suonando in teatri e jazz festival, con la partecipazione di artisti come Marcus Miller e Mino Cinelu.\nNello stesso anno partecipa al tour di Pino Daniele \u201cNero a Met\u00e0\u201d. Nel 2015 uscir\u00e0 un doppio CD, con la documentazione dell'ultimo concerto di Pino Daniele (il 22 dicembre 2014) a Milano al Forum di Assago.\nAlla fine del 2015 esce \"50 \u2013 Trilogy\", CD triplo che racconta l'intera carriera di Tullio De Piscopo attraverso una compilation di 56 brani, fra cui tre inediti (\"Destino e Speranza\", dedicato allo scomparso Pino Daniele, \"Funky Virus\", \"Canto d'oriente\"). Il CD viene poi portato in tour nel 2016 in tutta Italia con la collaborazione della Nuova Compagnia di Canto Popolare, Toni Esposito, Rino Zurzolo, Joe Amoruso.\nIl 10 giugno 2017 l'Accademia Internazionale Medicea - Comune di Firenze &lt;http://www.accademiainternazionalemedicea.it&gt; ha insignito Tullio De Piscopo con il premio Lorenzo il Magnifico presso il salone CINQUECENTO - Palazzo Vecchio - FIRENZE\nA febbraio 2018 Tullio De Piscopo partecipa al Festival di Sanremo, come ospite del gruppo The Kolors.\nA novembre 2018 partecipa alla trasmissione televisiva Guarda Stupisci su RAI 2, con Renzo Arbore e l'Orchestra Italiana.\nIl 29 novembre 2018 Tullio De Piscopo \u00e8 annoverato fra le 100 Eccellenze Italiane nel mondo nella quarta edizione del Premio 100 Eccellenze Italiane presso la Sala della Lupa in Montecitorio.\nNel 2019 prende parte ad uno spettacolo chiamato \"Cor Unum, Unum Sonum\" organizzato dall'Ente Corsa all'Anello durante l'edizione della Rivincita della Corsa All'Anello. Lo spettacolo vedr\u00e0 la partecipazione dell'artista Napoletano insieme agli Sbandieratori Citt\u00e0 di Narni, ai Milites Gattamelata, ai Gruppi Musici e Tamburini della Citt\u00e0 di Narni ed al gruppo Taberna del diavolo\nNel 2020 insegna batteria presso NAM MILANO in Via Ponte Seveso 27 a Milano.\nPremi.\nHa ottenuto il premio artistico culturale e musicale \"Armando Gill\", nella seconda edizione agosto 2009 a Grottolella, (Avellino)."}
{"id": "111595", "revid": "486946", "url": "https://it.wikipedia.org/wiki?curid=111595", "title": "Umar ibn al-Khattab", "text": ""}
{"id": "111596", "revid": "1522738", "url": "https://it.wikipedia.org/wiki?curid=111596", "title": "Yoshi", "text": " \u00e8 un personaggio immaginario della serie di videogiochi Mario. Introdotto come alleato del protagonista Mario nel videogioco \"Super Mario World\" (1990), nel corso degli anni \u00e8 diventato uno dei principali personaggi Nintendo, protagonista di numerosi titoli eponimi.\nIl personaggio.\nYoshi fu inizialmente concepito dal team di sviluppo Nintendo Research &amp; Development 1 per esordire in \"Super Mario Bros.\" e nei titoli successivi per Famicom, tuttavia i limiti tecnici della console Nintendo impedivano a Mario di poter cavalcare un dinosauro. Il dinosauro verde venne introdotto solamente nel quarto titolo della serie \"Super Mario\", \"Super Mario World\". Originariamente ispirato ai Koopa Troopa, il suo aspetto \u00e8 stato poi modificato basandosi sul protagonista di \"Devil World\", altro videogioco realizzato da Shigeru Miyamoto. Takashi Tezuka, uno sviluppatore della serie \"Mario\", ha ipotizzato che l'amore di Miyamoto per l'equitazione e per i temi country e il western abbia influenzato la creazione di Yoshi.\nLa versione di Yoshi vista nel film \"Super Mario Bros.\" \u00e8 stata realizzata utilizzando un animatronic alto 0,91 metri. Yoshi \u00e8 stato disegnato nel film da Dave Nelson. L'animatronic aveva quasi 60 metri di cavo e centinaia di parti mobili al suo interno ed era controllato da nove burattinai. Il corpo era telecomandato, mentre la testa era radiocomandata. La creazione di Yoshi venne gestita da una societ\u00e0 indipendente dai realizzatori.\nIn giapponese significa \"migliore\", \"meglio\" o \"felice\". Nell'alfabeto fonetico internazionale il suo nome \u00e8 . La sua simpatia e il suo coraggio hanno conquistato il pubblico giovanile, che ne ha chiesto (e ottenuto) l'inserimento nei giochi della serie Mario Kart. In questi titoli, il dolce dinosauro verde si segnala come uno dei \"piloti\" pi\u00f9 veloci e facili da controllare. Per \"Yoshi\" si intende anche un'intera specie di Yoshi tutti identici nell'aspetto, che differiscono soltanto per il colore. Esistono, ad esempio, Yoshi rossi, gialli, blu, rosa e celesti, ma anche arancioni, viola, bianchi e neri. \nBiografia.\nYoshi \u00e8 un esemplare verde dell'omonima razza presente in diversi colori nella Terra dei dinosauri. Dotato di una lingua estendibile, possiede diverse abilit\u00e0 tra cui quella di essere cavalcato come un cavallo da Mario. Per questo motivo \u00e8 talvolta rappresentato con una sella al posto del guscio collocato sulla schiena.\nYoshi mangia di tutto e mettersi tra lui e il cibo rappresenta una sfida persa in partenza. Il corpo ha una tonalit\u00e0 verde vivace con il ventre bianco, inoltre possiede un guscio rosso sulla schiena, tre scaglie arancioni dietro la testa e degli stivali dello stesso colore. Ha una lingua molto lunga e appiccicosa con cui pu\u00f2 afferrare praticamente tutto, persino cose che sono molto pi\u00f9 grandi di lui, in modo simile alle rane; pur avendo tanti denti, raramente sono stati visti o sono stati usati nelle sue comparse videoludiche\n\u00c8 presente in vari giochi (tra cui \"Super Mario World\", \"Super Mario 64 DS\", \"New Super Mario Bros. Wii\" e \"Super Mario Galaxy 2\"), dove solitamente mangia oggetti e creature viventi, in particolare i nemici (ad esempio i Koopa Troopa), dai quali acquisisce capacit\u00e0 particolari come il soffio di fuoco o l'abilit\u00e0 di volare. Il piccolo Yoshi ha oltretutto uno stomaco senza fondo (letteralmente): quasi tutto ci\u00f2 che ingoia viene subito digerito o trasformato in un uovo a pois verdi e di altri colori che pu\u00f2 usare come un'arma da lancio; nonostante le apparenze, in realt\u00e0 \u00e8 alquanto leggero di peso: riesce, infatti, a compiere notevoli balzi e, sbattendo le zampe, a rimanere in aria per qualche istante.\nPensato inizialmente come personaggio \"a parte\" rispetto a Mario, Yoshi compare in scena come amico del protagonista fin dal gioco \"Super Mario World\". Sar\u00e0 poi presente in tutti i titoli dell'amico baffuto (tranne che in \"Dr. Mario\") per poi diventare lui stesso protagonista (in \"Yoshi's Island\" e \"Yoshi's Story\"). \u00c8 presente anche in molti giochi per Game Boy, Super Nintendo, Nintendo 64 e GameCube.\nIn cinque \"Mario Kart\" \u00e8 presente un circuito dedicato a Yoshi: in \"Mario Kart 64\" \"Valle di Yoshi\", in \"\" \"Circuito di Yoshi\", in \"Mario Kart DS\" e \"Mario Kart Wii\" \"Cascate di Yoshi\", e in \"Mario Kart 8\" \"Valle di Yoshi\" e ancora una volta \"Circuito di Yoshi\" (ottenibile tramite DLC)\nI tre kart di Yoshi in \"Mario Kart DS\" sono la \"Ovomobile\", la \"Cetriobolide\" e la \"YS Standard\".\nIn \"Mario Kart 7\" viene ripresa \"Ovomobile\".\nLe macchine di Yoshi hanno una velocit\u00e0 alta ed \u00e8 bravo anche di abilit\u00e0 sui kart. Per \"Mario Kart 7\", Yoshi ha avuto l'onore di essere Perfetto nella pista \"Monte Wuhu\".\nIn \"Mario Slam Basketball\" Yoshi \u00e8 un personaggio molto versatile. Il suo colpo speciale pu\u00f2 esser eseguito disegnando una \"M\". Yoshi, cos\u00ec come Tipo Timido, pu\u00f2 cambiare colore. Il suo colpo speciale si chiama \"Svolazzo Bomba\".\nA differenza di \"Super Mario Galaxy\", Yoshi \u00e8 presente nel gioco \"Super Mario Galaxy 2\" ed \u00e8 liberamente controllabile dal giocatore, che pu\u00f2 cavalcarlo.\nYoshi diventa disponibile dal momento in cui Mario sconfigge Kamek e libera il dinosauro da una maledizione che il magikoopa gli aveva inflitto. In questo gioco, Yoshi possiede diverse abilit\u00e0:\nAltri media.\nYoshi appare nella pellicola \"Super Mario Bros.\" con le sembianze di un cucciolo di velociraptor; per realizzarlo si \u00e8 ricorso ad un animatrone.\n\u00c8 anche uno dei protagonisti della serie televisiva \"Super Mario World\". Qui Yoshi \u00e8 in grado di parlare e considera Luigi sua madre.\nAccoglienza.\nDal suo debutto in \"Super Mario World\", Yoshi ha ricevuto un'accoglienza ampiamente positiva. \u00c8 infatti uno dei personaggi pi\u00f9 riconoscibili della serie di \"Mario\" ed \u00e8 presente in numerosi oggetti di merchandising. Yoshi \u00e8 apparso anche in due delle promozioni Happy Meal dei giocattoli di \"Mario\", che includevano solo Mario, Donkey Kong e Yoshi. In un sondaggio condotto nel 2008, Yoshi \u00e8 stato votato come il terzo personaggio dei videogiochi preferito in Giappone, con Cloud Strife e Mario rispettivamente al secondo e al primo posto. GameTrailers ha creato uno speciale video tributo per Yoshi per l'uscita di \"Super Mario Galaxy 2\".\nGameSpy ha classificato Yoshi come il settimo miglior compagno di videogiochi. Complex ha classificato Yoshi al quarto posto tra \"I 25 draghi pi\u00f9 potenti nei videogiochi\", aggiungendo \"Yoshi dovrebbe essere uno dei migliori compagni di tutti i tempi\". La rivista ufficiale Nintendo australiana ha definito Yoshi un \"carino, affidabile, il migliore amico di un idraulico\" e ha paragonato la lealt\u00e0 di Yoshi a quella di un cane. Yoshi \u00e8 classificato al 52\u00ba posto tra i 100 migliori eroi dei videogiochi di GamesRadar. L'edizione 2011 della \"Guinness World Records Gamer's Edition\" ha classificato Yoshi al 21\u00ba posto nella loro lista dei \"Migliori 50 personaggi dei videogiochi di tutti i tempi\", rendendolo il secondo personaggio di Mario con il punteggio pi\u00f9 alto nell'elenco, nel quale Mario stesso si \u00e8 classificato primo."}
{"id": "111597", "revid": "125717029", "url": "https://it.wikipedia.org/wiki?curid=111597", "title": "Panoramica", "text": "Una panoramica \u00e8 una ripresa realizzata facendo ruotare (o inclinando) una macchina da presa, o una telecamera, sul proprio asse.\nTale movimento \u00e8 solitamente reso possibile dalla testata di un cavalletto, che consente di ottenere la fluidit\u00e0 necessaria. Possiamo distinguere vari tipi di movimento: orizzontale (in inglese \"panning\"), verticale (in inglese \"tilting\"), obliquo (sbloccando completamente la testata), a 360 gradi, circolare, o composto (sommando pi\u00f9 movimenti).\nLa panoramica pu\u00f2 naturalmente essere combinata con tutti gli altri movimenti di macchina, ed in particolare con la carrellata. Ad esempio, partendo da un particolare, si pu\u00f2 allargare dolcemente l'inquadratura spostandosi allo stesso tempo verso sinistra e concludendo in un \"campo lungo\".\nLa realizzazione pratica segue spesso delle regole di base: l'inquadratura di \"partenza\" e quella di \"arrivo\" sono immagini fisse, e la panoramica deve essere condotta con precisione, senza oscillazioni, aumentando la velocit\u00e0 nella parte centrale per poi rallentare all'arrivo. In effetti, non \u00e8 un movimento naturale per l'occhio umano (che tende piuttosto ad esplorare un paesaggio muovendosi a scatti da un punto interessante ad un altro), e per questo \u00e8 usato con moderazione o con movimenti lentissimi, a volte impercettibili.\nIn base alla scena ripresa e al movimento seguito, possiamo distinguere panoramiche \"ad allargare\", \"a stringere\", \"a seguire\" (inseguendo un soggetto), o \"a schiaffo\": quest'ultima \u00e8 una velocissima panoramica, detta \"swish pan\", spesso usata in scene drammatiche per rendere l'idea della velocit\u00e0 di oggetti lanciati, come un coltello o una pallottola. La panoramica \"descrittiva\", infine, pu\u00f2 essere usata con efficacia per presentare un personaggio (ad esempio iniziando dai piedi per poi salire lentamente fino a rivelare il volto), o un ambiente (una panoramica di una stanza ci d\u00e0 l'idea anche di chi ci vive)."}
{"id": "111600", "revid": "125359536", "url": "https://it.wikipedia.org/wiki?curid=111600", "title": "Composizioni di Ludwig van Beethoven", "text": "Ludwig van Beethoven (Bonn 17 dicembre 1770 \u2013 Vienna, 26 marzo 1827) fu un compositore e pianista tedesco. Inizi\u00f2 a scrivere varie opere gi\u00e0 all'et\u00e0 di 11 anni. Considerato uno dei pi\u00f9 grandi compositori di tutti i tempi, \u00e8 annoverato tra i pi\u00f9 grandi geni della storia della musica. Nonostante la sordit\u00e0 (ipoacusia) che lo colp\u00ec prima ancora d'aver compiuto i trent'anni, egli continu\u00f2 a comporre, condurre e suonare, anche dopo aver perso completamente l'udito. Beethoven ha lasciato una produzione musicale fondamentale, straordinaria per forza espressiva e per la capacit\u00e0 di evocare emozioni.\nMusica vocale.\nComposizioni per voci soliste.\nCanzoni popolari.\n\"La maggior parte per voce solista, alcuni duetti e trii; accompagnati da pianoforte, violino, violoncello\""}
{"id": "111601", "revid": "767487", "url": "https://it.wikipedia.org/wiki?curid=111601", "title": "Rossana Casale", "text": "Carriera.\nFiglia del fotografo statunitense Giac Casale, inizia la sua carriera negli anni Settanta come corista per Riccardo Cocciante, Mina, Donatello (nell'album del 1975 \"Il tempo degli dei\"), Al Bano e Romina Power (\u00e8 presente all'Eurovision Song Contest 1976 come corista del duo) e, soprattutto, nei concerti dal vivo per Mia Martini e successivamente per la sorella Loredana Bert\u00e8. Compare anche come cantante in molte produzioni di musica dance (Klein &amp; MBO, Kano, N.O.I.A., Mike Francis). Il primo singolo a suo nome, scritto da lei con Alberto Fortis, esce nel 1982 e si intitola \"Didin\". Nel 1984 esce il suo primo album \"Rossana Casale\", prodotto dalla Premiata Forneria Marconi. Nel 1983 recita nel film di Pupi Avati, \"Una gita scolastica\", e partecipa alla colonna sonora con i brani \"L'incanto\" e \"A tu per tu\".\nNel 1986 ottiene un buon successo al Festival di Sanremo con \"Brividi\", brano scritto da Maurizio Fabrizio, come pure la sua canzone di Sanremo dell'anno successivo, \"Destino\". Del 1986 \u00e8 l'album \"La via dei Misteri\". Nell'autunno del 1986 partecipa a \"Premiatissima 86\" che vince con la canzone \"Nuova vita\". Inizia a cantare jazz ed ottiene i suoi primi riconoscimenti all'Umbria Jazz. Partecipa a Sanremo altre tre volte: nel 1989 con \"A che servono gli dei\" (contenuto nell'album \"Incoerente Jazz\"), nel 1991 con \"Terra\" (contenuto nell'album \"Lo stato naturale\", in cui vengono fuse sonorit\u00e0 etniche e jazz), e nel 1993, quando arriva terza cantando in coppia con Grazia Di Michele \"Gli amori diversi\" (poi seguito dall'album \"Alba Argentina\").\nNel 1992 \u00e8 interprete, insieme con Bobby Solo, della colonna sonora di \"Eddy e la banda del sole luminoso\", film d'animazione di Don Bluth, prodotto in italiano da Victorio Pezzolla. Nel 1994 esce \"Jazz in Me\", primo lavoro completamente jazz. Nel 1995 debutta nella commedia musicale \"Un americano a Parigi\" al fianco di Raffaele Paganini, ottenendo un grande successo e molti riconoscimenti. Nel 1996 \u00e8 la volta di \"Nella notte un volo\". Nel 1999 pubblica \"Jacques Brel in Me\". Nel 2000 esce \"Strani frutti\", nello stesso anno \u00e8 impegnata a teatro nella commedia musicale \"A qualcuno piace caldo\" al fianco di Alessandro Gassmann e Gianmarco Tognazzi, per la regia di Saverio Marconi. Nella stagione teatrale 2001/2002 \u00e8 protagonista della commedia musicale \"La piccola bottega degli orrori\", accanto a Manuel Frattini, sempre diretta da Saverio Marconi.\nNel 2002 partecipa come direttrice dell'\"Accademia\" al programma musicale di Italia 1 che cercava nuovi talenti canori, \"Operazione trionfo\". Confermando la sua passione per la musica jazz, nel 2003 pubblica \"Billie Holiday in Me\". Anticipato dal brano \"Gioir d'amore\", nel 2006 pubblica \"Circo immaginario\", album ispirato dall'omonimo libro di Sara Cerri. Nel 2008 canta una canzone del cartone animato giapponese \"My Melody Sogni di Magia\" in onda su Italia 1 nell'autunno 2008. Il 21 giugno 2009 \u00e8 una delle protagoniste del concerto evento allo stadio San Siro di Milano in favore dei terremotati del Terremoto dell'Aquila del 2009. Per l'iniziativa benefica intitolata Amiche per l'Abruzzo, ideata da Laura Pausini, ha duettato con Mariella Nava e Andrea Mir\u00f2 in \"Spalle al muro\".\nNel 2010 approda su Rai 2 come vocal coach ad \"X-Factor\" per la categoria Under24 Uomini capitanata da Mara Maionchi; nello stesso anno partecipa ai \"Concerti sotto le Stelle\" del Pescara International Music Festival, accompagnata dal chitarrista Maurizio Di Fulvio. Nel 2013 approda su SKY come Vocal Coach ad \"X-Factor\" per la categoria 16-24 Donne capitanata da Mika. Nel 2014 pubblica \"Il Signor G e l'amore\", album tributo a Giorgio Gaber.\nNel settembre 2015 partecipa all'iniziativa della rivista \"Musica Jazz\" in ricordo di Sergio Endrigo per il decennale della scomparsa, interpretando \"Era d'estate\" nella raccolta \"Momenti di jazz\".\nNel 2015 \u00e8 docente della sezione Canzone dell'Officina delle Arti Pier Paolo Pasolini, progetto di alta formazione della Regione Lazio nell'ambito della canzone, del teatro e del multimediale, coordinato rispettivamente da Tosca, Massimo Venturiello e Simona Banchi, in cui si accede per bando pubblico.\nNel 2016 e 2017 nuovamente a XFactor come Vocal Coach.\n\u00c8 docente di Canto Jazz indirizzo Popular Music presso il Conservatorio di Musica Ghedini di Cuneo dal 2009 al 2011, successivamente al Conservatorio Arrigo Boito di Parma fino al 2016, Docente di Canto Jazz nel 2017 presso il Conservatorio Licino Refice di Frosinone e nel 2018 al Conservatorio Luisa D'Annunzio di Pescara. Insegna Canto Pop Rock al Conservatorio A. Boito di Parma.\nNel 2018 realizza l'album Round Christmas distribuito Egea."}
{"id": "111603", "revid": "38120", "url": "https://it.wikipedia.org/wiki?curid=111603", "title": "Societ\u00e0 Cibernetica Sirio", "text": ""}
{"id": "111604", "revid": "3535", "url": "https://it.wikipedia.org/wiki?curid=111604", "title": "Steadycam", "text": ""}
{"id": "111609", "revid": "1318658", "url": "https://it.wikipedia.org/wiki?curid=111609", "title": "Societ\u00e0 Adriatica di Elettricit\u00e0", "text": "La Societ\u00e0 Adriatica Di Elettricit\u00e0 (SADE) era una societ\u00e0 elettrica privata.\nStoria.\nVenne fondata da Giuseppe Volpi, futuro conte di Misurata, e dal conte Ruggero Revedin il 31 gennaio 1905 a Venezia, \"\u00abper la costruzione e l'esercizio di impianti per la generazione, trasmissione e la distribuzione di energia elettrica in Italia e all'estero\u00bb\". Ruggero Revedin e Amedeo Corinaldi ne furono i primi presidenti e Giuseppe Volpi, inizialmente consigliere delegato, ne divenne presidente dal 1912.\nAll'atto della costituzione, la SADE aveva un capitale di lire suddiviso in azioni da 100 lire cadauna. La societ\u00e0 rappresent\u00f2 la base tecnica e indispensabile per la trasformazione sociale del Veneto da agricolo a industriale.\nA Venezia la societ\u00e0 aveva la propria sede legale e principale a Palazzo Balbi, che acquist\u00f2 nel 1925 e che provvide a far restaurare e riallestire a cura dell'architetto Samuele Mantegazza, con l'affiancamento dell'ingegnere Giuseppe Muzzi.\nDalle origini alla prima guerra mondiale.\nLe prime attivit\u00e0 della SADE sono modeste e si limitano all'acquisto degli impianti di produzione e distribuzione di Cividale del Friuli, Palmanova e successivamente di quelli di Oderzo e Motta di Livenza, per una potenza che non raggiunge complessivamente 300 kW. Con l'aumento del capitale, portato a lire nel novembre del 1905, la nuova societ\u00e0 d\u00e0 l'avvio al suo programma con l'acquisto nelle provincie di Bari e Padova di alcuni gruppi di impianti di produzione e distribuzione, tra cui l'impianto idroelettrico del Caorame (affluente del Piave) della potenza di 300 kW.\nNello stesso anno viene nominato direttore della societ\u00e0 Achille Gaggia, che alla elettrificazione delle zone comprese tra il Carnaro e il Marecchia, dedica con entusiasmo passione e competenza vent'anni della sua vita. Lo sviluppo della SADE prosegue con l'acquisto degli impianti di produzione e distribuzione di Chioggia, di Faenza e di alcuni centri della provincia di Vicenza. Vengono inoltre assunte partecipazioni nelle societ\u00e0, successivamente incorporate: Forze Motrici Cismon Brenta, concessionaria dell'impianto idroelettrico del Cismon, uno dei pi\u00f9 arditi dell'epoca (centrale di Pedesalto della potenza di ) ed Elettrica Milani di Verona, che dispone degli impianti di produzione dell'Adige (centrali di Sorio Vecchia e Colombarolo della potenza complessiva di ).\nLa SADE, per assicurare una adeguata e regolare fornitura di energia nelle zone gi\u00e0 servite, costruisce una rete di trasporto a alimentata anche dagli impianti del Cellina (centrali di Malnisio e Giais della potenza complessiva di ) e del Lago di Santa Croce (centrali di Fadalto Vecchia e Nove Vecchia della potenza complessiva di ) della Societ\u00e0 Italiana per l'Utilizzazione delle Forze Idrauliche del Veneto (S.I.U.F.I.V), nota come Societ\u00e0 del Cellina che pi\u00f9 tardi verr\u00e0 pure incorporata dalla SADE. Il funzionamento in parallelo delle centrali di produzione, collegate tra loro e con i centri di consumo attraverso la sempre pi\u00f9 estesa rete di trasporto, consente non soltanto una maggior utilizzazione delle disponibilit\u00e0 idrauliche ma anche l'esclusione dal servizio continuo delle centrali termoelettriche di Venezia, Padova, Ferrara, Ravenna ecc., ridotte cos\u00ec a funzione di riserva.\nAll'inizio del 1915 la SADE esercita ormai la distribuzione in numerosi centri delle provincie di Udine, Belluno, Treviso, Vicenza, Venezia, Verona, Padova. Rovigo, Ferrara, Forl\u00ec, Ravenna, oltre che nelle Puglie. Con l'entrata in guerra dell'Italia nel 1915 gran parte della attivit\u00e0 della SADE viene a svolgersi nelle zone del Fronte. L'organizzazione tecnica della Societ\u00e0 \u00e8 cos\u00ec posta al servizio del Paese e a completa disposizione dell'Esercito per far fronte alle esigenze belliche: ci\u00f2 vale alla SADE l'apprezzamento e l'elogio da parte del Sottosegretario alle Armi e Munizioni e dell'Intendente Generale dell'Esercito.\nPer lo stato di guerra, la SADE non pu\u00f2 intraprendere lavori per la realizzazione di nuovi impianti, infatti il primo impianto della SADE messo in esercizio dopo il conflitto fu la centrale del Partidor, nel 1919, terzo salto degli impianti del Cellina, della potenza di , ed effettua l'aumento della tensione della rete di trasporto, passando a le linee che dalle centrali di Fadalto, Nove, Giais e Malnisio si diramano nella pianura veneto-emiliana fino a Bologna, per l'allacciamento con la Societ\u00e0 Bolognese di Elettricit\u00e0. La SADE estende il proprio campo di azione alle Marche, assicurandosi centrali di produzione e zone di distribuzione nelle provincie di Ancona e Macerata ed attuando quel collegamento tra gli impianti alpini e quelli appenninici che pochi mesi dopo si riveler\u00e0 provvidenziale. Proprio mentre pi\u00f9 si fa feroce la lotta sul fronte di guerra, va ricordato che la SADE d\u00e0 particolare impulso ad una grande opera di pace: l'elettrificazione delle bonifiche.\nIl disastro di Caporetto colpisce direttamente e gravemente la SADE che tra il 5 e l'11 novembre 1917 perde le sue maggiori fonti di energia, situate nel territorio occupato dal nemico. Le poche centrali idroelettriche rimaste in esercizio (il cui nucleo principale \u00e8 dato dagli impianti dell'Adige) ed i collegamenti per quell'epoca arditi, realizzati a tempo di primato tra le reti della Romagna e le reti marchigiane e tra gli impianti dell'Adige e gli impianti lombardi, consentono di apportare, capovolgendo in certo qual modo il sistema di produzione e di trasporto fino allora in atto, un servizio sufficiente ai principali bisogni della zona di operazioni, servizio che tra crescenti difficolt\u00e0 prosegue fino alla battaglia di Vittorio Veneto, nel novembre 1918.\nDalla prima alla seconda guerra mondiale.\nIl lavoro di ripristino degli impianti distrutti e danneggiati dalla guerra \u00e8 intenso e rapido, cos\u00ec per il Natale del 1918 le centrali idroelettriche di Malnisio e di Nove possono di nuovo far convergere la loro energia a Mestre. La ricostruzione \u00e8 praticamente compiuta entro il 1919, nel mentre la distribuzione viene estesa alla Venezia Giulia e all'Istria e si iniziano i lavori per i nuovi impianti idroelettrici del Lago di Santa Croce. Alla realizzazione del Porto Industriale di Venezia-Marghera, ideata e voluta da Giuseppe Volpi, che ha inizio nel 1919, la SADE partecipa con la costruzione di una centrale termoelettrica (caldaie alimentate a carbone per la produzione di vapore, turbogruppi) che dalla potenza iniziale di si svilupper\u00e0 gradualmente fino a raggiungere la potenza di .\nContemporaneamente viene sempre pi\u00f9 estesa la rete di trasporto: i quantitativi di energia da convogliare e le distanze da superare conducono, nel 1924, alla costruzione della prima linea a dalle centrali degli impianti Piave-Santa Croce a Portomaggiore (Ferrara) da una parte e a Trieste dall'altra. La zona di attivit\u00e0 della SADE, che si sviluppa dalle Alpi Venete al mare Adriatico fino alla Romagna, viene ulteriormente estesa all'Emilia con l'assunzione di una partecipazione nella Societ\u00e0 Bolognese di Elettricit\u00e0, che distribuisce energia in Bologna e dispone degli impianti idroelettrici del Brasimone (centrali di Santa Maria e Le Piane della potenza originaria complessiva di ).\nNel 1930, con l'entrata in esercizio della centrale del Livenza, presso Sacile risultano completati gli impianti Piave-Santa Croce, che possono sviluppare in otto centrali una potenza di circa , mentre sul Basso Piave sono in funzione gi\u00e0 dall'anno precedente le due centrali di Pederobba e Croce del Gallo, di complessivi . In un vasto programma di scambi di energia con le societ\u00e0 limitrofe si effettua la costruzione di una linea collegamento a fra gli impianti della SADE e quelli di Cardano della SIP attraverso Feltre. Nel 1933 viene acquistato dalla Societ\u00e0 Forze Idrauliche dell'Alto Cadore l'impianto Piave-Ansiei (centrale di Pelos della potenza di ), costruito intorno al 1930.\nDal 1936 al 1943, per far fronte al sempre crescente fabbisogno di energia, tenuto conto delle caratteristiche della zona di distribuzione, la SADE costruisce gli impianti Medio Cordevole, la diga del Ghirlo con le centrali di Cencenighe, Agordo e La Stanga della potenza complessiva di , gli impianti dell'Isonzo, centrali di Doblari della potenza complessiva di e la centrale di Sorio Nuova sull'Adige della potenza di , in sostituzione ed ampliamento delle vecchie centrali di Colombarolo e Sorio Vecchia. Si iniziano inoltre i lavori dell'impianto Lumiei-Alto Tagliamento e quelli preparatori dell'impianto Piave-Boite-Mae-Vajont, destinato a divenire il pi\u00f9 importante della SADE. Ma per la seconda volta nel giro di pochi lustri la SADE si trova a subire direttamente le conseguenze di un'altra grande guerra.\nAchille Gaggia diventa presidente. Nel luglio e settembre 1943, gli avvenimenti politico-militari impongono variazioni e riduzioni nei programmi di lavoro tuttavia, per quanto consentito dalle eccezionali circostanze, continuano quelli dell'impianto Lumiei-Alto Tagliamento. Le operazioni belliche investono in vario modo tutte le zone della SADE, dalla linea gotica alle Alpi. Aumentano di giorno in giorno le distruzioni e i danni agli impianti di produzione e distribuzione e conseguentemente le difficolt\u00e0 per assicurare un regolare e continuo servizio.\nDalla fine della seconda guerra mondiale al 1955.\nLa fine della guerra pone la SADE di fronte ai complessi e imponenti problemi della ricostruzione, aggravati dalla perdita di due fra le pi\u00f9 importanti e moderne centrali di produzione, quelle di Doblari e Plava, localit\u00e0 sull'Isonzo del comune di Canale d'Isonzo, e delle zone di distribuzione delle provincie di Fiume a Pola e di parte delle provincie di Trieste e Gorizia. Il 16 novembre 1947, muore a Roma il conte Giuseppe Volpi fondatore della SADE. L'opera di ricostruzione viene condotta con grande velocit\u00e0, tanto da poter sino dal giugno 1945 riprendere regolare servizio anche a sud del Po a mezzo delle stazioni di trasformazione di Ferrara, Codigoro e Bologna e successivamente di quelle di Portomaggiore, Forl\u00ec e Ravenna.\nVengono ripresi a pieno ritmo i lavori per l'impianto Lumiei- Alto Tagliamento, con la diga di Sauris e la centrale Giuseppe Volpi di Ampezzo, della potenza di inaugurata nel 1948, e quelli per l'impianto Piave-Boite-Mae-Vajont, mentre viene iniziata la costruzione degli impianti Alto Cordevole e Cordevole-Mis-Piave. Alla fine del 1949 viene completata la diga di Pieve di Cadore dell'impianto Piave- Boite-Mae-Vajont, nel 1951 la diga di Val Gallina (con serbatoio facente funzione da vasca di carico) cos\u00ec da permettere l'entrata in servizio la centrale di Soverzene nel 1953, con i primi due gruppi della potenza complessiva di , che raggiunger\u00e0 i su quattro gruppi, entro il 1955. Nel 1952 si collauda la diga di Valle di Cadore sul Boite, costruita nella stretta del ponte di Pocroce.\nNel 1951 si d\u00e0 inizio ai lavori per l'utilizzazione del Medio e Basso Cellina. L'alluvione del Polesine, nel novembre dello stesso anno, colpisce gravemente una vasta zona della distribuzione e compromette la continuit\u00e0 del trasporto di energia dalle centrali alpine alla pianura emiliana, tuttavia si provvede rapidamente ad assicurare le forniture nella zona allagata e il ripristino degli impianti danneggiati. Mentre si completa la linea a da Soverzene a Bologna, con le stazioni di trasformazione di Scorz\u00e8 e Colunga (Bologna), viene costruita la linea a Lienz-Pelos, primo passo per gli scambi di energia tra le reti austriache e quelle della SADE.\nNel 1952 si d\u00e0 inizio alla costruzione della diga \"La Stua\" in Val Canzoi sul torrente Caorame. Il suo serbatoio alimenter\u00e0 la centrale di \"La Guarda\". Nel periodo 1953-1955 entrano in servizio le centrali di Barcis, San Foca e Villa Rinaldi (impianti del Cellina) della potenza complessiva di , alimentate dal serbatoio di Barcis. Il 18 marzo 1953, muore a Roma il presidente Achille Gaggia. Prende il suo posto il conte Vittorio Cini. Nel 1954, viene stipulato un accordo con il Consorzio Canale della Vittoria a fini irrigui, per la restituzione dell'acqua del Piave sottratta dalla traversa di Soverzene per alimentare il lago di Santa Croce e gli impianti del Fadalto e del Livenza.\nNel 1955 entra in servizio la centrale di Gardona (impianto Piave-Boite-Mae-Vajont), alimentata dalla diga provvisoria sul Ma\u00e8, della potenza di . Degli impianti del Cordevole, viene pure portata a termine la costruzione della diga di Fedaia e la centrale di Malga Ciapela, della potenza di con le centrali di Saviner (), Taibon, (presa torrente Tegnas) e Camolino alimentata provvisoriamente dagli scarichi della centrale della Stanga (). Viene dato nel contempo inizio alla costruzione dell'impianto idroelettrico di Somplago, sul Medio Tagliamento, della potenza di .\nDal 1955 alla nazionalizzazione del 1963.\nNel 1955, al compimento del suo cinquantesimo anno di vita, la consistenza tecnica ed organizzativa della SADE si riassume nei seguenti dati:\nIl gruppo che fa capo alla Societ\u00e0 Adriatica di Elettricit\u00e0 comprende le Aziende: Idroelettrica, Servizio Primario, di Distribuzione Cellina, Elettrica Euganea, Elettrica Padana, Elettrica Val Brenta, Elettrica Veneto Centrale e le Societ\u00e0 Consociate: Bellunese per l'Industria Elettrica, Bolognese di Elettricit\u00e0, Priulana di Elettricit\u00e0, Elettrica Interprovinciale, Elettrica Romagnola, Anonima Elettrica Trevigiana, Elettrica della Venezia Giulia e Termoelettrica Veneta. La SADE \u00e8 inoltre largamente interessata nelle Societ\u00e0 Impianti Medio Adige (SIMA), Idroelettrica del Grappa, Elettricit\u00e0 Ponale ed Idroelettrica dell'Alto Savio.\nL'organizzazione della SADE comprende lavoratori, dei quali, 100 dirigenti, impiegati e operai. Tra le molteplici istituzioni assistenziali vanno ricordate: la colonia alpina \u00abVena d'Oro\u00bb a Ponte nelle Alpi e le sue colonie marine al Lido di Venezia e a Marebello di Rimini, capaci complessivamente di ospiti all'anno. Le provvidenze hanno consentito l'assegnazione al personale di oltre abitazioni, fornite direttamente o tramite convenzioni con Enti Immobiliari (Istituti Autonomi per le Case Popolari delle varie provincie e piano INA-Casa).\nNel 1956, viene completata la diga di Pontesei sul Ma\u00e8. Entra in funzione la centrale di Malga Ciapela, alimentata dal serbatoio della diga di Fedaia. Nel 1957, si d\u00e0 inizio ai lavori per la costruzione di due dighe. La diga del Vajont, tra le provincie di Udine e Belluno, e la diga del Mis, nel comune di Sospirolo. Nello stesso anno, la SADE, diede inizio alla costruzione di una nuova sede operativa, edificando sul Rio Nuovo a Venezia, un palazzo in vetro e cemento, opera degli architetti milanesi Luigi Vietti e Cesare Pea.\nNel 1959 iniziano i lavori di costruzione del canale Castelletto-Nervesa. Lungo oltre 20 km, parte a valle dallo scarico della centrale di Castelletto in funzione dal 1923 (nei pressi di Cappella Maggiore) passando a . Il suddetto canale, per due terzi all'aperto e per il resto in galleria e in sifone, sbocca nel Piave all'altezza di Nervesa della Battaglia. Cos\u00ec si \u00e8 pervenuti a una pi\u00f9 elastica e regolare alimentazione, con congruo aumento di dotazione, del Consorzio Canale della Vittoria, eliminando le gravi perdite lungo I'alveo del Piave nel percorso fra lo scarico di Soverzene e Ia presa di Nervesa. La nuova sistemazione \u00e8 inoltre collegata con l'aumento di competenze di altri Consorzi irrigui che sono stati tutti avvantaggiati dalla costruzione del Canale Castelletto-Nervesa. Si \u00e8 ottenuto in tal modo un aumento di produzione per le centrali dell'impianto Piave-Santa Croce.\nNel 1960, sono terminate le dighe di Vodo di Cadore, sul Boite, e del Vajont sul torrente omonimo. Viene messa in funzione la centrale di Pontesei, alimentata dal serbatoio di Vodo, andando cos\u00ec ad incrementare la produzione della centrale di Gardona. Sempre nello stesso anno, viene terminata la diga di Busche, e messa in funzione la centrale di Quero. Nel 1961, entra in funzione in relazione al canale Castelletto-Nervesa la centrale di San Floriano Nuova, nei pressi di Vittorio Veneto, dotata di un gruppo a \"bulbo\" composto da una turbina Kaplan e alternatore ad asse orizzontale completamente sommersi, della potenza efficiente di . Si completa la costruzione della galleria di by-pass sul Vajont.\nNel 1962 si termina la costruzione diga del Mis, e il canale Castelletto-Nervesa. Entra in servizio la centrale del Colomber, presso la diga del Vajont. A livello operativo, la SADE era articolata in \"servizi\", ciascuno con le proprie competenze e una propria \"direzione\", immediati riporti di due distinti \"direttori generali\".\nAl termine del 1962, le linee di trasporto dell'energia erano cos\u00ec suddivise:\nIl trasporto, veniva disciplinato da un \"Ufficio Movimento Energia\", con un ripartitore di carico avente sede presso la stazione di trasformazione di Scorz\u00e8, il quale controllava le manovre ed i programmi di produzione e carico della rete. Per le scelte tecniche, sia di gestione del sistema idraulico, sia di produzione di energia elettrica e di distribuzione, questa societ\u00e0 elettrica rimase sempre all'avanguardia, non solo in Italia, ma in Europa e nel mondo. La SADE diversific\u00f2 i propri investimenti ed in particolare assunse il controllo di alcune societ\u00e0 gestrici di acquedotti, come la Societ\u00e0 Acque Potabili di Torino e la Societ\u00e0 dell'Acqua Pia Antica Marcia di Roma.\nCon la legge del 6 dicembre 1962 n. 1643, tutte le imprese elettriche vennero nazionalizzate, diventando propriet\u00e0 dell'Enel (Ente Nazionale Energia Elettrica). La nazionalizzazione innesc\u00f2 un processo di differenziazione finanziaria e operativa delle varie societ\u00e0 elettriche interessate. La SADE venne successivamente travolta dalle vicende giudiziarie conseguenti alla tragedia del Vajont e giunse alla fusione con la Montecatini."}
{"id": "111611", "revid": "287204", "url": "https://it.wikipedia.org/wiki?curid=111611", "title": "XoloX", "text": "Xolox era un client per la rete Gnutella. Lo sviluppo \u00e8 attualmente cessato: il sito \u00e8 stato messo offline nel giugno 2007.\nPunta tutto sulla semplicit\u00e0 d'uso, l'interfaccia gradevole e pulita, la connessione al network Gnutella rapida ed automatica ed l'utilizzo del multi-sourcing.\nLa societ\u00e0.\nLa societ\u00e0 che sviluppa Xolox \u00e8 la XoloX B.V. che ha sede nei Paesi Bassi.\nDi questa societ\u00e0 si sa veramente poco, per cui non \u00e8 possibile dare altre informazioni al riguardo.\nLa storia.\nXolox fu il primo software, della rete Gnutella, a supportare il multi-sourcing, ovvero la possibilit\u00e0 di scaricare un file da pi\u00f9 fonti (per velocizzare il download).\nXolox salvato dagli utenti.\nNel 2001 il team di sviluppo decise di sospendere lo sviluppo a causa delle pressioni legali che la RIAA fece contro gli utilizzatori della rete FastTrack ed in particolar modo di Kazaa (all'epoca software numero uno e sviluppato, come Xolox, nei Paesi Bassi).\nMolti utenti non presero di buon occhio questa decisione, in quanto credevano che Xolox era un ottimo programma per la rete Gnutella. Alcuni appassionati riuscirono a \"sbloccare\" il programma in modo da renderlo funzionante anche senza l'autorizzazione da parte del team ufficiale.\nIn pratica veniva rimosso il messaggio di \"cessazione dell'attivit\u00e0 di Xolox\" tramite un piccolo programmino (per gli amanti della storia \u00e8 ancora possibile scaricarlo da qui).\nCon questa semplice mossa tutto tornava alla normalit\u00e0 e si poteva tornare ad utilizzarlo tranquillamente.\nLo sviluppo continua.\nA met\u00e0 del 2002 i programmatori di Xolox decisero di riprendere lo sviluppo del programma.\nTale sviluppo non \u00e8 mai stato molto veloce ed \u00e8 quasi un anno che non viene pubblicata nessuna nuova versione (si \u00e8 rimasti alla 2.0 del maggio 2004).\nProprio con la versione 2.0 anche Xolox ha abbracciato il concetto di software multi piattaforma.\nInfatti, con Xolox, si pu\u00f2 ricercare qualsiasi file sulle reti Gnutella, Gnutella2, eDonkey ed Overnet con tutti i pregi ed i difetti che questa concezione porta con s\u00e9.\nIl futuro.\nLa rete Gnutella sta perdendo a poco a poco utenti che stanno migrando verso network pi\u00f9 moderni e performanti (eDonkey o BitTorrent) per cui Xolox sembra destinato ad una lenta agonia. Anche i suoi concorrenti \"interni\" come LimeWire e Bearshare lo hanno superato sia tecnicamente sia come caratteristiche tecniche sia come numero totale di utenti."}
{"id": "111613", "revid": "1507870", "url": "https://it.wikipedia.org/wiki?curid=111613", "title": "Alta via", "text": "Il termine alta via identifica un percorso escursionistico solitamente percorribile in pi\u00f9 giorni (in genere da 3/4 a 10) e suddivisibile in pi\u00f9 tappe che fanno capo a rifugi e/o bivacchi.\nComprende generalmente sentieri o parti di sentiero che nel loro insieme hanno una valenza storica, geografica, o culturale.\nIn taluni casi un'alta via viene creata dalle pro loco di una certa zona allo scopo di promuovere il turismo escursionistico in una zona interessante, ma poco sfruttata. Solitamente quando il percorso escursionistico supera la durata di una giornata, allora si parla di trekking, che pu\u00f2 essere tradotto in \"fare un lungo viaggio\"."}
{"id": "111617", "revid": "118726322", "url": "https://it.wikipedia.org/wiki?curid=111617", "title": "\u00c1lvaro Cunhal", "text": "Biografia.\nNel 1934 divenne segretario dell'\"Organizzazione Studentesca dei Giovani Comunisti Lusitani\". Contrario alla dittatura di Antonio Salazar, fu arrestato per \"attivit\u00e0 antifascista\" nel 1940, anno in cui si sarebbe dovuto laureare in legge. Riusc\u00ec comunque a ottenere la laurea con lode, seppur obbligato dalla polizia del Portogallo a essere scortato fin dentro l'Universit\u00e0.\nCondannato successivamente a trent'anni di carcere per la sua attivit\u00e0 comunista e filo-sovietica, visse parte della sua esistenza in clandestinit\u00e0, dopo essere evaso dal carcere di \"Forte de Peniche\" nel 1960. Al momento dell'arresto, avvenuto nel 1949, un gruppo di intellettuali quali Jorge Amado e Pablo Neruda scrissero in suo onore il componimento \"La l\u00e0mpara marina\". In seguito, si trasfer\u00ec in URSS.\nSoggiorn\u00f2 a Mosca e a Parigi, tornando poi nel suo paese durante la Rivoluzione dei garofani che cacci\u00f2 il dittatore Marcello Caetano e fece tornare la democrazia in Portogallo. A causa del suo carisma, nel 1961 venne nominato per acclamazione segretario del Partito Comunista Portoghese, che guider\u00e0 per pi\u00f9 di trent'anni. Durante il periodo di transizione democratica che precedette le elezioni del 1976, fu nominato ministro (senza portafoglio) dell'azione governativa.\nContrario all'\"eurocomunismo\" di Enrico Berlinguer, egli rester\u00e0 sempre un ardente marxista-leninista convinto, e non rinunci\u00f2 mai alla sua ortodossia, che lo spinse a rifiutare la collaborazione con le forze della sinistra moderata, aderendo poi, nel 1979, alla coalizione di estrema sinistra APU, formata dal PCP, dal Movimento Democratico Portoghese e da altri gruppi di ispirazione stalinista e maoista.\nNel 1982 l'APU ottenne il 18,8% dei voti e 47 seggi al parlamento. Per il comunismo portoghese, questo sar\u00e0 il miglior risultato della storia. Nel 1986 Cunhal si candid\u00f2 come vicepresidente del comunista Salgado Zenha durante le elezioni presidenziali, in cui il duo otterr\u00e0 il 20,6% dei voti. Nel 1987, dopo che nelle elezioni legislative aveva ottenuto il 12,2% delle preferenze e 31 seggi, Alvaro Cunhal decise di concludere l'alleanza con il Movimento Democratico Portoghese, giudicato troppo moderato, e di aderire al nuovo progetto \"Coalizione dell'Unione Democratica\", insieme a verdi e socialisti rivoluzionari.\nLa nuova formazione ottenne il suo maggior risultato durante le elezioni europee del 1989 (il 14,4% dei consensi e 595.000 voti circa). Dopo la clamorosa sconfitta alle politiche di due anni dopo (l'8,8% dei voti e 500.000 suffragi), Cunhal decise di dimettersi da segretario del partito e della coalizione, pur rimanendo presidente onorario dell'alleanza, che, pur tra mille difficolt\u00e0, continua a esistere ancor oggi.\nDa quel momento fino alla morte egli, sotto lo pseudonimo di Manuel Tiago, scrisse numerosi saggi, libri ed articoli. Mor\u00ec alle sei del mattino del 12 giugno 2005: il suo partito ne diede l'annuncio \u00abcon profondo dolore ed emozione\u00bb."}
{"id": "111621", "revid": "686936", "url": "https://it.wikipedia.org/wiki?curid=111621", "title": "Washington Commanders", "text": "I Washington Commanders, precedentemente noti come Washington Redskins e Washington Football Team, sono una squadra di football americano della National Football League, la cui sede si trova ad Ashburn, Virginia. Competono nella East Division della National Football Conference. La squadra disputa le sue gare interne al FedExField a Landover, Maryland. Il quartier generale e le strutture della squadra sono a Redskins Park ad Ashburn, Virginia, e di recente hanno costruito il Redskins Complex a Richmond, Virginia. La squadra ha disputato pi\u00f9 di mille partite dal 1932 e ha vinto cinque titoli di campioni (due pre-fusione e tre Super Bowl). Inoltre ha vinto tredici titoli di division e sei di conference.\nIl logo e il nome Redskins hanno attirato diverse controversie nel corso della storia, venendo ritenuto offensivo da molti verso i nativi americani. All'alba delle proteste per la morte di George Floyd nel 2020, la squadra annunci\u00f2 il ritiro del nome Redskins che sarebbe stato sostituito successivamente, mentre per quella stagione e la successiva sarebbe temporaneamente stata chiamata Washington Football Team. Il 2 febbraio 2022 la squadra comunica ufficialmente la nuova denominazione, ovvero quella di Washington Commanders.\nAl 2019, secondo \"Forbes Magazine\", Washington \u00e8 la settima franchigia di maggior valore della NFL ed \u00e8 valutata circa 3,4 miliardi di dollari. Detiene il record NFL per avere fatto registrare il maggior numero di presenze stagionali consecutive, nove.\nStoria.\nLa squadra nacque come Boston Braves, con base a Boston, Massachusetts, nel 1932. L'anno seguente cambiarono il loro nome in Boston Redskins e si trasferirono a Washington, D.C. nel 1937. La franchigia ha disputato pi\u00f9 di mille partite nella NFL dalla fondazione a oggi, vincendo cinque titoli (due prima della fusione tra NFL e AFL e tre Super Bowl). Inoltre la squadra ha vinto 13 titoli di division e sei titoli di conference.\nI Redskins hanno vinto i campionati del 1937 e del 1942, guidati dal quarterback Sammy Baugh, oltre che i Super Bowl XVII, XXII e XXVI tra gli anni ottanta e l'inizio degli anni novanta. Grandi giocatori di quel periodo furono il running back John Riggins, il quarterback Joe Theismann, il cornerback Darrell Green e il ricevitore Art Monk. La squadra disput\u00f2 anche, perdendo, le finali del 1936, 1940, 1943 e 1945 e i Super Bowl VII e XVIII. Complessivamente ha raggiunto 24 volte i playoff, con un record di 23 vittorie e 19 sconfitte. Solo cinque squadre hanno disputato pi\u00f9 Super Bowl dei Redskins: i New England Patriots (9), i Pittsburgh Steelers (8), i Dallas Cowboys (8), i Denver Broncos (8) e i San Francisco 49ers (6).\nI Redskins hanno avuto anche periodi negativi nella loro storia. Il peggiore fu quello tra il 1946 e il 1970, quando la squadra non raggiunse mai i playoff. Tra il 1956 e il 1968 inoltre non ebbero mai una stagione con un saldo positivo di vittorie. Dal 1992, i Redskins hanno raggiunto solo cinque volte i playoff, l'ultima delle quali nel 2015.\nStadi.\nA Boston, Massachusetts\nA Washington, D.C.\nA Landover, Maryland\nRivalit\u00e0.\nEssendo la NFC East casa di franchigie storiche ed essendo cambiata poco nel corso degli anni, i Commanders mantengono rivalit\u00e0 accese con i New York Giants, i Philadelphia Eagles e, soprattutto, con i Dallas Cowboys. Molte fonti sportive si riferiscono alla rivalit\u00e0 con i Cowboys come la pi\u00f9 sentita di tutta la lega e una delle pi\u00f9 accese nello sport mondiale.\nDallas Cowboys.\nDefinita dalla rivista \"Sports Illustrated\" come la pi\u00f9 accesa rivalit\u00e0 nella NFL e una delle pi\u00f9 sentite nel mondo dello sport, la rivalit\u00e0 tra i Cowboys e i Redskins decoll\u00f2 fin da subito. Alcune fonti dicono sia nata prima ancora della nascita dei Cowboys, in seguito a dissapori tra George Preston Marshall, proprietario dei capitolini, e Clint Murchison Jr., imprenditore e fondatore della squadra texana. Il motivo sarebbe da ricercarsi nei piani di Marshall di mettere le mani sul bacino di tifosi provenienti dagli stati del sud, dove, fino alla fondazione dei Cowboys, non esistevano squadre di football professionistiche (per ingraziarsi ancora di pi\u00f9 il pubblico abituato alla segregazione, non mise sotto contratto nessun giocatore afro-americano fino al 1962). Redskins e Cowboys erano tra le franchigie pi\u00f9 competitive a cavallo tra gli anni '70 e '80 e le prestazioni sul campo contribuirono al nascere di una forte antipatia tra le due franchigie. Negli anni 2000 e 2010 entrambe le compagini hanno avuto una flessione nei risultati, ma questo non ha alterato l'intensit\u00e0 e la durezza nelle partite disputate.\nNew York Giants.\nQuella tra Redskins e Giants \u00e8 la pi\u00f9 antica rivalit\u00e0 della NFC East, risalente al 1932, e sebbene non cos\u00ec accesa come le rivalit\u00e0 rispettivamente con i Cowboys e gli Eagles, era considerata dallo storico proprietario dei Giants Wellington Mara la rivalit\u00e0 pi\u00f9 \"autentica\" della division. La reciproca antipatia deriva anche dalla rivalit\u00e0 tra New York (primo centro del paese per popolazione e principale piazza economica) e Washington, D.C. (capitale federale degli Stati Uniti e primo centro politico del paese). La rivalit\u00e0, dopo una forte ascesa negli anni '70 e '80, si \u00e8 leggermente placata, anche se dal 2010 i rapporti fra le franchigie e i loro tifosi hanno ripreso a inasprirsi.\nPhiladelphia Eagles.\nI continui incontri tra le squadre e la relativa vicinanza tra Philadelphia e Washington D.C. (si veda anche la rivalit\u00e0 in NHL tra i Flyers e i Capitals) hanno portato al nascere di una rivalit\u00e0 tra i Redskins e gli Eagles. Le partite tra le due squadre sono spesso molto dure e cariche di tensione, fino ad arrivare a casi come il cosiddetto \"Body Bag Game\", quando nel 1990 in una partita al Veterans Stadium di Philadelphia 9 giocatori dei Redskins furono costretti a lasciare il campo infortunati a causa del gioco duro imposto dagli Eagles.\nRisultati stagione per stagione.\nLa seguente \u00e8 la lista delle ultime dieci stagioni del Washington Football Team:\nGiocatori importanti.\nNumeri ritirati.\nNumeri ritirati in maniera non ufficiale.\nDopo il ritiro del numero di Baugh, la politica dei Redskins \u00e8 stata quella di non ritirare i numeri di maglia fino all'annuncio del 20 giugno 2020 che sarebbe stato ritirato anche il numero 49 di Bobby Mitchell. Tuttavia, altri numeri sono ritirati non ufficialmente e generalmente non assegnati a nuovi giocatori. I seguenti numeri, appartenuti a grandi giocatori dei Redskins del passato, appartengono a questa categoria.\nIl numero 21 di Sean Taylor non \u00e8 pi\u00f9 stato assegnato dalla sua morte nella stagione 2007 ma \u00e8 sconosciuto se sia da considerare \"ritirato non ufficialmente\". Diverse petizioni sono state promosse dai tifosi perch\u00e9 il numero venga ritirato ufficialmente. Il free agent O.J. Atogwe che firm\u00f2 coi Redskins e aveva sempre portato il 21 per tutta la propria carriera, scelse di passare al numero 20 in segno di rispetto verso Taylor.\nMembri della Pro Football Hall of Fame.\n\"Fonte\":\n80 Greatest Redskins.\nPer celebrare il 70\u00ba anniversario dei Redskins, il 13 giugno 2002, un comitato scelse i 70 membri pi\u00f9 rappresentativi della ricca storia della franchigia. Essi furono onorati con una cerimonia a met\u00e0 gara nella vittoria dei Redskins 26\u201321 sugli Indianapolis Colts. Il 24 agosto 2012, in occasione dell'ottantesimo anniversario, altre dieci persone furono aggiunte alla lista.\nRecord di franchigia.\nCarriera\nStagionali"}
{"id": "111625", "revid": "124123", "url": "https://it.wikipedia.org/wiki?curid=111625", "title": "Sophie Sandolo", "text": "Dopo una carriera da dilettante, culminata col titolo europeo 1999, passa professionista l'anno successivo.\nDal 2000 al 2007 vince numerosi piazzamenti, dal 2008 al 2009 non partecipa al Ladies European Tour per un problema alla schiena totalmente risolto rientrando nel circuito internazionale nel 2010 conquistando immediatamente 5 top ten e due secondi posti.\nNel 2011 \u00e8 parte della Nazionale Italiana ed \u00e8 uscito il suo primo libro dedicato al mondo del Golf."}
{"id": "111628", "revid": "123370818", "url": "https://it.wikipedia.org/wiki?curid=111628", "title": "Eurovision Song Contest 1989", "text": "Il trentaquattresimo Gran Premio Eurovisione della Canzone si tenne a Losanna (Svizzera) il 6 maggio 1989.\nStoria.\nNel 1989 tutti e 21 i paesi dell'anno precedente parteciparono al concorso, pi\u00f9 Cipro che fece il suo ritorno, portando il numero dei partecipanti a 22. La partecipante francese, Nathalie Paque, aveva 11 anni, mentre uno dei cantanti israeliani, Gili, ne aveva 12; l'EBU nel 1990 introdurr\u00e0 la regola secondo la quale, l'et\u00e0 minima per partecipare al \u201cGran Premio dell'Eurovisione\u201d \u00e8 di 16 anni. Un'altra regola che venne introdotta era quella che prevedeva, in caso di pareggio, la vittoria della nazione che aveva ricevuto pi\u00f9 volte i 12 punti; nel caso ci fosse stato ancora una situazione di pareggio, avrebbe vinto la nazione con pi\u00f9 10 punti.\nC\u00e9line Dion, ospite della manifestazione, interpret\u00f2 due canzoni: \"Ne partez pas sans moi\", con la quale aveva vinto l'anno precedente, e \"Where Does my Heart Beat Now\". Il \u201cGran Premio\u201d fu vinto, a sorpresa, dalla Jugoslavia con la canzone \"Rock me\" interpretata da Riva. L'Italia si esibisce per prima e si piazza al nono posto con Anna Oxa e Fausto Leali, che interpretano il brano \"Avrei voluto\".\nStati partecipanti.\nArtisti ritornanti.\nQuest'anno, nessun artista aveva partecipato prima del concorso.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nDiretta dai maestri: Haris Andreadis (Cipro), Anders Berglund (Svezia), Juan Carlos Calder\u00f3n (Spagna), Luis Duarte (Portogallo), Ronnie Hazlehurst (Regno Unito), Nikica Kalogjera (Jugoslavia), Beno\u00eet Kaufman (Lussemburgo, Danimarca e Svizzera), Noel Kelehan (Irlanda), Pete Knutsen (Norvegia), Henrik Krogsg\u00e5rd (Danimarca), Guy Matteoni (Francia), Mario Natale (Italia), Giorgos Niarchos (Grecia), Shaike Paikov (Israele), Ossi Runne (Finlandia), Timur Sel\u00e7uk (Turchia), Freddy Sunder (Belgio) e Harry Van Hoof (Paesi Bassi). Le canzoni austriache, islandesi e tedesche non hanno utilizzato l'accompagnamento orchestrale.\nClassifica.\n12 punti"}
{"id": "111629", "revid": "11959", "url": "https://it.wikipedia.org/wiki?curid=111629", "title": "Inguscezia", "text": "La Repubblica d'Inguscezia (in russo \u0420\u0435\u0441\u043f\u0443\u0431\u043b\u0438\u043a\u0430 \u0418\u043d\u0433\u0443\u0448\u0435\u0442\u0438\u044f, \"Respublika Ingu\u0161etija\"; in inguscio \u0413I\u0430\u043b\u0433I\u0430\u0439 \u041c\u043e\u0445\u043a, \"\u011eal\u011faj Moq\") \u00e8 una repubblica della Federazione Russa abitata dagli ingusci.\nGeografia fisica.\nL'Inguscezia si trova sulle pendici settentrionali del Caucaso.\nFuso orario.\nL'Inguscezia si trova nel fuso orario di Mosca (MSK/MSD). UTC +03:00\u00a0(MSK)/+04:00\u00a0(MSD).\nFiumi.\nI fiumi principali comprendono:\nMontagne.\nUna parte del Caucaso, lunga 150\u00a0km, attraversa il territorio della repubblica.\nRisorse naturali.\nL'Inguscezia \u00e8 ricca di riserve di petrolio e gas naturale.\nClima.\nIl clima dell'Inguscezia \u00e8 prevalentemente continentale.\nGeografia antropica.\nSuddivisioni amministrative.\nLa divisione amministrativa di secondo livello della Repubblica dell'Inguscezia comprende quattro \"rajon\" (\"distretti\") e quattro citt\u00e0 sotto la giurisdizione della \"oblast'\".\n\"Rajon\".\nLa Repubblica dell'Inguscezia comprende quattro \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri urbani della Repubblica dell'Inguscezia con \"status\" di citt\u00e0 sono quattro, tutte poste sotto la giurisdizione della Repubblica, e che pertanto costituiscono una divisione amministrativa di secondo livello:\nInsediamenti di tipo urbano.\nNella Repubblica dell'Inguscezia non si trova alcun centro urbano con \"status\" di insediamento di tipo urbano.\nSociet\u00e0.\nEvoluzione demografica.\nGli Ingusci sono strettamente imparentati con i Ceceni e parlano una lingua appartenente allo stesso ceppo, appartenente alla famiglia linguistica delle lingue caucasiche nord-occidentali. Con 361.057 persone al censimento del 2002, costituiscono il 77% della popolazione della repubblica, seguiti da Ceceni (95.403 o 20,4%), Russi etnici (5.559 o 1,19%), Turchi (903 o 0,2%) e altri. In tutto, nella repubblica sono presenti 78 differenti gruppi etnici.\nReligione.\nLa maggioranza degli Ingusci \u00e8 costituita da musulmani di orientamento sunnita.\nStoria.\nL'Inguscezia fa parte della Russia fin dal 1810. Dal 1921 al 1924 fece parte della Repubblica Sovietica delle Montagne fondata nel Caucaso. L'Oblast' Autonomo Inguscio venne fondato nel 1924. Dal 1934 al 1992 venne unita alla vicina Cecenia, nella Repubblica Socialista Sovietica Autonoma Ceceno-Inguscia, ad eccezione di un breve periodo nel corso della seconda guerra mondiale, quando Josif Stalin accus\u00f2 gli Ingusci di collaborare con i tedeschi e deport\u00f2 l'intera popolazione nell'Asia Centrale. Il loro territorio autonomo venne dissolto, e il Distretto di Prigorodny venne trasferito alla confinante Ossezia Settentrionale. Gli Ingusci vennero riabilitati negli anni 1950 e poterono fare ritorno a casa, ma il Distretto di Prigorodny rimase parte dell'Ossezia Settentrionale, e gli Ingusci dovettero affrontare la notevole animosit\u00e0 degli Osseti che si erano insediati nel territorio.\nLa tensione esplose dopo il collasso dell'Unione Sovietica. Il Caucaso settentrionale fu teatro delle prime gravi violenze interetniche che piagano la Federazione Russa. Alla fine di ottobre del 1992, decine di migliaia di Ingusci vennero costretti a lasciare le loro case nel Distretto di Prigorodny. Il problema di questi rifugiati \u00e8 da allora uno dei principali per il governo dell'Inguscezia, gi\u00e0 confrontato con una disoccupazione crescente (fino al 50%), una crisi ecologica in peggioramento, un'alta concentrazione di truppe russe qui stazionate per via del conflitto con la vicina Cecenia, e il flusso di rifugiati ceceni provocato da tale conflitto. Anche se alcuni accordi sono stati raggiunti con l'Ossezia Settentrionale riguardo ai rifugiati Ingusci, la questione non \u00e8 ancora prossima ad una conclusione.\nLa capitale venne spostata da Nazran' a Magas nel dicembre del 2002. Nel giugno 2004, circa 570 militanti ceceni hanno invaso la repubblica ed attaccato la citt\u00e0 di Nazran', uccidendo pi\u00f9 di 90 persone. La Russia ha incolpato il signore della guerra ceceno \u0160amil Basaev per l'organizzazione dell'attacco..\nNel 2009 una serie di attentati terroristici ha colpito le pi\u00f9 alte cariche della repubblica: il 10 giugno \u00e8 stata uccisa Aza Gazgireeva, vice presidente della Corte suprema; il 13 giugno \u00e8 stato ucciso l'ex vicepremier Ba\u0161ir Ausgev; il 22 giugno il presidente della repubblica Junus-Bek Jevkurov \u00e8 rimasto ferito in un attentato, mentre tre suoi agenti sono deceduti, il 12 agosto il ministro dell'edilizia, Ruslan Amerkhanov, \u00e8 stato ucciso nel suo ufficio nella citt\u00e0 di Magas ed un suo collaboratore \u00e8 stato ferito gravemente.\nPolitica.\nIl capo del governo in Inguscezia \u00e8 il capo della Repubblica. Dall'ottobre 2008 tale carica \u00e8 ricoperta da Junus-bek Bamatgireevi\u010d Evkurov.\nEconomia.\nCon poche risorse naturali, l'Inguscezia \u00e8 stata dichiarata zona di libero scambio per incoraggiare gli investimenti. Il governo locale sta considerando lo sviluppo del turismo, ma ci\u00f2 \u00e8 problematico a causa della tesa situazione politica della regione.\nVarie.\nL'Inguscezia \u00e8 membro dell'Organizzazione delle nazioni e dei popoli non rappresentati."}
{"id": "111630", "revid": "180559", "url": "https://it.wikipedia.org/wiki?curid=111630", "title": "Veronica Zorzi", "text": "Biografia.\nInizia la pratica sportiva a 12 anni sotto le guida del padre Adriano Zorzi, uno dei pi\u00f9 famosi maestri di golf del veronese. Dai 15 ai 20 anni gioca nella squadra nazionale italiana, vincendo 6 titoli nazionali, 5 internazionali e un campionato d'Europa juniores.\nNel 2000 passa al professionismo, vincendo con la squadra nazionale il campionato del mondo e posizionandosi al quarto posto nella classifica individuale.\nNegli ultimi cinque anni \u00e8 leader azzurra del ranking europeo e staziona nelle pi\u00f9 alte vette della classifica nazionale e internazionale.\nHa partecipato ai pi\u00f9 grandi eventi mondiali ed \u00e8 fra le pro sul Ladies European Tour (LET).\nHa vinto l'Open di Francia 2005 e 2006.\nNel 2007 si classifica al terzo posto nella Golf World Cup.\nNel 2008 si classifica seconda al Dubai Ladies Master.\nAd aprile 2009 gareggia in coppia con Giulia Sergas nella Comunitat Valenciana European Nations Cup, svoltasi sul percorso del La Sella Resort di Alicante. Qui ottiene il secondo posto.\nA luglio 2009 ha ottenuto il terzo posto nel SAS Masters di Norvegia.\nA settembre 2009 ha ottenuto il sesto posto nell'UNIQA Ladies Golf Open (LET), migliore fra le italiane in gara.\n\u00c8 stata madrina dell'edizione internazionale del \"Salone Italiano del Golf\" alla fiera di Verona (28/02/09 - 02/03/09)."}
{"id": "111633", "revid": "468892", "url": "https://it.wikipedia.org/wiki?curid=111633", "title": "Tullia Calzavara", "text": "Passa professionista nel 2003, dopo che nei dilettanti \u00e8 arrivata con la nazionale alla finale degli Europei a squadre 1999 e dopo aver vinto il British Girls del 2000.\nNel 2005 \u00e8 stata 25\u00aa nel ranking europeo."}
{"id": "111634", "revid": "5016", "url": "https://it.wikipedia.org/wiki?curid=111634", "title": "Brit pop", "text": ""}
{"id": "111635", "revid": "180559", "url": "https://it.wikipedia.org/wiki?curid=111635", "title": "Margherita Rigon", "text": "Diventa professionista nel 2003, dopo aver giocato quattro anni nella nazionale dilettanti; in questo periodo ha vinto 3 campionati juniores e 1 titolo di doppio.\nFra i pro finora ha come miglior risultato l'11\u00ba posto nel \"Ladies English Open\" 2004."}
{"id": "111636", "revid": "180559", "url": "https://it.wikipedia.org/wiki?curid=111636", "title": "Federica Piovano", "text": "Biografia.\nDa dilettante ha vinto 6 titoli italiani, \u00e8 arrivata seconda nel mondiale a squadre 1998 e ha vinto l'Europeo a squadre 2000\nPassa professionista nel 2003.\nFra i pro finora ha come risultato pi\u00f9 interessante la vittoria nel Siemens austrian ladies Open 2005.\nNel 2005 \u00e8 stata 27a nel ranking europeo."}
{"id": "111637", "revid": "6923", "url": "https://it.wikipedia.org/wiki?curid=111637", "title": "T.A.T.u.", "text": "Le t.A.T.u. ( - tradotto: \"Questa Quella\", inteso come \"questa ragazza, quella ragazza\"), a volte scritto anche Tatu, sono state un duo femminile russo nato a Mosca nel 1999 e composto dalle cantanti Lena Katina e Julia Volkova.\nGiovanissime, dopo un iniziale successo nei paesi dell'Est Europa con l'album d'esordio multiplatino \"200 po vstre\u010dnoj\" (2001), ottennero notoriet\u00e0 internazionale nei primi anni 2000 con il singolo di debutto in inglese \"All the Things She Said\", che raggiunse la prima posizione in molti paesi del mondo, rimanendo in cima alla classifica britannica per quattro settimane consecutive. Anche l'album di debutto internazionale, \"200 km/h in the Wrong Lane\" (2002), versione inglese del loro precedente disco, si rivel\u00f2 un best seller, affermandosi sul panorama discografico globale. Complici del loro successo furono anche l'immagine controversa del duo e la presunta relazione lesbica tra le due componenti, smentita dalle stesse cantanti nel documentario \"Anatomy of t.A.T.u.\".\nLe t.A.T.u. hanno realizzato in totale 6 album in studio (tre in lingua russa e tre in lingua inglese), 1 greatest hits e numerosi singoli per il mercato russo e internazionale, tra cui \"Not Gonna Get Us\", che raggiunse l'apice della classifica dance statunitense e la top-10 in diversi paesi europei, Regno Unito incluso, e la hit \"All About Us\", brano dagli ottimi riscontri nelle classifiche e singolo d'apertura del loro secondo album internazionale, \"Dangerous and Moving\".\nDopo aver annunciato nel 2009 una pausa del gruppo a tempo indeterminato, il duo si \u00e8 ufficialmente sciolto nel 2011 e le due componenti hanno avviato le rispettive carriere soliste. Negli anni seguenti sono tornate a esibirsi insieme occasionalmente, ma nel febbraio 2014, dopo la reunion alle Olimpiadi invernali di So\u010di, un conflitto personale ha portato nuovamente le cantanti a decidere di separare le proprie strade artistiche.\nCon numerosi premi e riconoscimenti ottenuti nel corso della propria carriera, dagli esordi il duo ha venduto oltre 15 milioni di dischi in tutto il mondo, risultando finora l'esportazione musicale russa di maggior successo.\nStoria.\n1999-2000: la formazione del gruppo e il debutto.\nIl progetto t.A.T.u. \u00e8 stato sviluppato da un ex-psicologo ed operatore di marketing russo Ivan \u0160apovalov, divenuto produttore discografico e loro manager. Lena e Julia si conoscevano gi\u00e0 da tre anni prima di formare il gruppo; entrambe cantavano in un popolare coro di musica pop russo, il Neposedy (\u041d\u0435\u043f\u043e\u0441\u0435\u0434\u044b), dal quale pare che Julia fosse stata espulsa per comportamenti inappropriati: Julia inizialmente sosteneva di esser stata cacciata per aver molestato altre ragazze del coro; pi\u00f9 tardi neg\u00f2 questa versione, affermando di esser stata punita per aver fumato, bevuto e bestemmiato. A poco tempo dall'abbandono di Julia, anche Lena lasci\u00f2 il coro.\n\u0160apovalov inizialmente scelse Lena Katina a un casting del 1999 per farle cantare una canzone sulla guerra in Jugoslavia. Pi\u00f9 tardi decise di formare un duo, scegliendo anche Julia Volkova. In quel periodo entrambe avevano 14 anni. Elena Kiper, ex-fidanzata di \u0160apovalov e responsabile del progetto t.A.T.u., afferm\u00f2 che l'idea alla base dell'immagine del gruppo fosse sua, e non di \u0160apovalov. La scelta di imprimere una connotazione gay al duo sarebbe stata ispirata da un sogno provocatole dall'anestetico di un dentista, nel quale baciava una donna ascoltando le parole \"Ja so\u0161la s uma\" (\"sono impazzita\"). Quindi la donna scrisse una canzone dallo stesso titolo, che divenne il primo singolo del gruppo. Kiper afferm\u00f2 anche che l'idea per l'immagine del gruppo sarebbe derivata da un film svedese del 1998, \"Fucking \u00c5m\u00e5l - Il coraggio di amare\", diretto da Lukas Moodysson. \u0160apovalov neg\u00f2 il ruolo creativo di Kiper nel progetto, negandole ogni rimborso per la propriet\u00e0 intellettuale.\nIl videoclip di \"Ja so\u0161la s uma\", versione originale in russo della loro hit internazionale \"All the Things She Said\", inizialmente non venne trasmesso n\u00e9 da MTV Russia, n\u00e9 altri canali televisivi. Nelle scene incriminate le cantanti, vestite in uniforme scolastica, si esibiscono in un bacio saffico che provoc\u00f2 molto scalpore. Una volta trasmesso nell'autunno del 2000, il video arriv\u00f2 direttamente in prima posizione e nel dicembre di quell'anno il CD del singolo fu presentato e pubblicato ufficialmente in una conferenza stampa tenutasi nella scuola superiore di Julia, in cui le ragazze apparivano insieme al loro manager di fronte alle telecamere di MTV. Furono vendute oltre copie in brevissimo tempo.\n2001-2002: \"200 po vstre\u010dnoj\" e il successo oltreconfine.\nIl successo di \"Ja so\u0161la s uma\" fu eguagliato dal secondo singolo \"Nas ne dogonjat\", pubblicato nella primavera del 2001, che piomb\u00f2 alla numero 1 sui canali musicali in Russia e successivamente, come per il singolo precedente, anche in Est Europa, diventando una hit di quell'anno. Nel frattempo, gli esiti positivi raggiunti portarono le ragazze, allora sedicenni, a firmare un contratto con la Universal Music Russia, sotto la quale sarebbe stato pubblicato il loro primo album. Prima della firma con la Universal, la societ\u00e0 di gestione del duo era la Neformat, fondata da \u0160apovalov e dal socio Boris Renskij.\n\"200 po vstre\u010dnoj\", titolo dell'album d'esordio, fu commercializzato in Russia il 21 maggio 2001 e, mediante anche l'immagine lesbica e provocatoria del duo, ottenne un ottimo riscontro con oltre due milioni di copie vendute in quell'anno, riuscendo a scalare anche le classifiche degli album nei paesi dell'Europa orientale. Una nuova versione del disco fu ripubblicata il 15 febbraio 2002, contenente, oltre alle tracce gi\u00e0 note, il brano \"Klouny\" e due remix inediti. Nella sola prima settimana, la ristampa vendette oltre copie. In Europa le unit\u00e0 di vendita attestate arrivarono a oltre un milione, risultato mai ottenuto prima da nessun artista proveniente dai paesi dell'est.\nNel settembre del 2001 fu distribuito il terzo singolo \"30 minut\", che entr\u00f2 nella fascia di rotazione pi\u00f9 frequente nelle principali radio FM russe e il relativo videoclip si mantenne ai vertici delle classifiche di MTV Russia e Muz-TV per tutto l'autunno-inverno. Nello stesso mese le t.A.T.u. ricevettero a New York il loro primo premio internazionale agli MTV Video Music Awards 2001: il video di \"Ja so\u0161la s uma\" era infatti risultato vincitore nella categoria \"Miglior video scelto dal pubblico (Russia)\".\nDurante lo stesso anno il gruppo esord\u00ec in tour. Le loro routine sul palco erano descritte come \"precise\" e caratterizzate da momenti in cui le ragazze dovevano scambiarsi baci e carezze, sfilare le loro uniformi da collegiali, rimanere in canottiera e slip e scegliere persone dello stesso sesso tra il pubblico per farle baciare sul palco. Oltre alla Russia, il \"200 po vstre\u010dnoj Tour\" apparve, con pi\u00f9 di 150 concerti, in numerosi paesi est-europei, terminando l'anno successivo.\n2002-2003: \"200 km/h in the Wrong Lane\" e il successo mondiale.\nNei primi mesi del 2002, le t.A.T.u. firmarono un contratto con la Interscope Records e iniziarono le registrazioni di \"200 km/h in the Wrong Lane\", una versione in lingua inglese (co-prodotta da Trevor Horn) del loro disco di debutto. Fu un successo, con pi\u00f9 di otto milioni di copie vendute nel mondo. Le vendite furono spinte soprattutto dal primo estratto \"All the Things She Said\", che dopo la sua pubblicazione a fine estate 2002 raggiunse la prima posizione in oltre venti paesi, con circa cinque milioni di copie vendute. L'album fu commercializzato ufficialmente in Europa il 7 ottobre 2002, negli Stati Uniti e in Canada il 10 dicembre 2002.\nPer la promozione del singolo e dell'album, a partire dall'autunno 2002 le due ragazze cominciarono un tour promozionale che le port\u00f2 in giro per tutta l'Europa, il Regno Unito e il Nord America, dove apparvero in molteplici trasmissioni e programmi musicali, esibendosi anche nell'edizione 2002 degli MTV Europe Music Awards. Tuttavia, molte loro esibizioni live venivano registrate e poi censurate da alcuni canali televisivi, dato che solitamente le cantanti non risparmiavano baci ed effusioni.\nIl secondo singolo \"Not Gonna Get Us\", pubblicato a inizio 2003 (in alcuni paesi europei gi\u00e0 a fine 2002), rientr\u00f2 nelle prime dieci posizioni in numerosi paesi e raggiunse il vertice della classifica dance statunitense. Fu famosa l'esecuzione del brano agli MTV Movie Awards 2003, con il duo attornato da centinaia di ballerine vesite da collegiali. Altri due singoli furono estratti dall'album: \"30 Minutes\", pubblicato promozionalmente solo in alcune nazioni d'Europa, e \"How Soon Is Now?\", una cover della celebre canzone degli Smiths che fu molto apprezzata dai creatori originali del brano. La traccia \"Show Me Love\" fu invece soltanto lanciata come singolo promozionale in Polonia.\nLe t.A.T.u. rappresentarono la Russia all'edizione 2003 dell'Eurovision Song Contest con il brano \"Ne ver', ne bojsja\". Il gruppo si classific\u00f2 terzo, nonostante fosse dato per favorito. Seguirono alcune polemiche sul computo dei voti provenienti dall'Irlanda con i quali le t.A.T.u. si sarebbero classificate al primo posto.\nSempre in quell'anno le cantanti partirono con lo \"Show Me Love Tour\", la seconda turn\u00e9e di concerti in supporto al disco internazionale. Per omaggiare il successo dell'album, la casa discografica pubblic\u00f2 nel settembre 2003 \"t.A.T.u. Remixes\", una compilation di remix dell'album con l'aggiunta dei due singoli \"Ne ver', ne bojsja\" e \"Prostye dvi\u017eenija\", brano \"scandalo\" uscito in Russia nell'estate 2002.\nNel dicembre 2003, \"Anatomy of t.A.T.u.\", un documentario realizzato dal regista Vitalij Manskij, fu trasmesso sul canale televisivo russo STS. Davanti alle telecamere le ragazze dichiararono apertamente di non essere amanti, e che l'immagine lesbica era solo una scelta di marketing imposta dal loro manager. Tuttavia, Julia ammise di essersi davvero interessata a un'altra ragazza durante l'esperienza nelle t.A.T.u., nonostante l'attrazione fisica non andasse al di l\u00e0 dei baci.\n2004-2006: il divorzio dal manager, \"Dangerous and Moving\" e \"Ljudi invalidy\".\nNella primavera del 2004 le t.A.T.u. abbandonarono il manager Ivan \u0160apovalov durante le registrazioni del secondo album, convinte che la qualit\u00e0 del materiale fosse troppo bassa e attribuendogli la colpa della crisi che il duo stava affrontando dopo le ultime rivelazioni. \nLe ragazze avevano un contratto con la Universal Music Russia, ma il loro nuovo manager Boris Renskij (ex-partner commerciale di \u0160apovalov) negozi\u00f2 un nuovo contratto con la Universal Music International, che impegner\u00e0 il duo nella registrazione di quattro nuovi CD. Nel frattempo, nel maggio del 2004, Julia annunci\u00f2 di essere incinta e le t.A.T.u. presero una pausa dovuta alla gravidanza della ragazza.\nIl gruppo ritorn\u00f2 sulle scene musicali l'anno successivo con due nuovi album di inediti: per il mercato internazionale \"Dangerous and Moving\", pubblicato il 10 ottobre 2005 in tutto il mondo, che non riusc\u00ec a ripetere il successo del precedente, ottenendo una certificazione solamente in alcune nazioni, e \"Ljudi invalidy\" per il mercato russo, uscito il 21 ottobre 2005 e certificato disco di platino in Russia.\nIl primo singolo tratto da \"Dangerous and Moving\" fu \"All About Us\", scritto da Billy Steinberg, una delle firme responsabili delle maggiori hit degli anni ottanta, inclusi i brani \"Like a Virgin\" di Madonna ed \"Eternal Flame\" delle Bangles. Il video per questo singolo, girato dal celebre regista di Hollywood James Cox, \u00e8 connotato dal parziale abbandono dell'immagine lesbica a favore di quella della donna sexy e indipendente. Il brano divenne una hit in tutto il mondo, stabilendosi nella top 10 delle principali classifiche europee.\nA questo singolo seguirono, con minor successo, \"Friend or Foe\" e \"Gomenasai\", mentre per la versione russa dell'album fu estratto il singolo omonimo \"Ljudi invalidy\", anch'esso accolto tiepidamente.\nPer la promozione di entrambi gli album, cominci\u00f2 nel tardo 2005 il \"Dangerous and Moving Tour\", la terza tourn\u00e9e delle t.A.T.u. che impegn\u00f2 il duo in numerosi concerti in giro per il mondo fino al suo termine alla fine del 2006. Del tour fu nota la tappa a San Pietroburgo dell'aprile 2006, per la quale fu anche registrato un DVD del concerto, \"\", esclusivamente per il mercato giapponese.\nSul terminare dell'estate 2006 le t.A.T.u. lasciarono la Universal/Interscope e proseguirono con l'etichetta indipendente T.A. Music. Le canzoni di maggior successo furono raccolte nell'album \"The Best\", primo greatest hits del duo e ultimo lavoro pubblicato sotto la ex etichetta. Unico singolo estratto fu \"Loves Me Not\", per il quale venne scelto il live del brano nel 2005 al \"Glam As You\" di Parigi come video musicale, che fu tuttavia trasmesso solo in pochi paesi europei.\n2007-2008: il primo film e \"Ves\u00eblye ulybki\".\nNel 2007 inizi\u00f2 la produzione del film \"You and I\" e del nuovo album in russo \"Ves\u00eblye ulybki\" (\"Happy Smiles\"), il cui titolo era in principio \"Upravlenie otbrosami\", poi cambiato un mese prima della sua pubblicazione. Dopo l'ultimazione di tutte le tracce inedite, la data di distribuzione ufficiale dell'album venne continuamente posticipata fino al 21 ottobre 2008 per motivi ancora nascosti. Fu il primo album del duo a essere pubblicato attraverso la sua etichetta indipendente.\nIl primo estratto fu \"Belyj pla\u0161\u010dik\", che anticip\u00f2 l'imminente terzo album in lingua russa. Il video della canzone, non privo della compenente scandalosa tipica del duo in questione, fu trasmesso per la prima volta a fine novembre 2007, riscuotendo un buon successo in internet e arrivando secondo nella classifica \"Video Of The Year 2007\" di MTV Russia. Il maxi singolo fu invece commercializzato nel maggio 2008 con al suo interno anche la versione inglese del brano e la traccia \"220\". Quest'ultima fu estratta come secondo singolo dell'album e il relativo videoclip, pubblicato nel giugno 2008, fu proclamato \"Video Of The Year 2008\" da MTV Russia.\nDopo la seconda gravidanza di Julia, il duo cominci\u00f2 a promuovere l'uscita del nuovo album in diverse manifestazioni e con alcuni concerti in patria e all'estero. Ad esempio, le ragazze si esibirono anche in Italia, in Francia, negli Emirati Arabi e negli Stati Uniti, dove cantarono alcune nuove canzoni dell'opera al tempo ancora inedita. Nel settembre 2008 fu poi trasmesso nelle radio russe il terzo singolo promozionale dell'album, \"You and I\", successivamente in rotazione anche in Ucraina, per il quale non fu girato alcun video musicale.\nSempre nel 2008 le t.A.T.u. apparvero al 61\u00ba festival del cinema di Cannes, a maggio, per presentare insieme all'attrice Mischa Barton il film \"You and I\" \u2013 ispirato al libro \"t.A.T.u. Come Back\" del deputato russo Alexej Mitrofanov \u2013 del regista Roland Joff\u00e9, autore di importanti film come \"La lettera scarlatta\", \"Mission\" e \"Captivity\". L'uscita del film, in cui le due ragazze recitano interpretando loro stesse, era prevista per quell'anno (tuttavia, la pellicola uscir\u00e0 ufficialmente nelle sale cinematografiche soltanto a inizio 2011).\n2009-2011: la pausa, \"Waste Management\" e lo scioglimento.\nA marzo 2009, sul sito ufficiale fu dichiarato che le t.A.T.u. sarebbero entrate in pausa indeterminata: nel messaggio ai fan Julia e Lena annunciarono l'intenzione, maturata dopo una lunga riflessione, di intraprendere carriere soliste e di interrompere il duo come progetto \"full-time\" (lasciando dunque intendere che si convertir\u00e0 in un progetto \"part-time\" con sporadiche riunioni in futuro).\nNonostante la pausa, le pubblicazioni ufficiali del duo continuarono e nell'aprile 2009 fu trasmesso per la prima volta il video di \"Snegopady\", quarto singolo di \"Ves\u00eblye ulybki\", le cui riprese erano avvenute l'estate precedente.\nIl mese successivo le t.A.T.u. si esibirono come ospiti all'Eurovision Song Contest a Mosca: il 10 maggio riproposero la canzone \"Ne ver', ne bojsja\", con la quale avevano gareggiato nell'edizione del 2003, mentre il 12 maggio cantarono \"Not Gonna Get Us\" accompagnate dalle voci del coro dell'armata rossa.\nPur essendo in stato di inattivit\u00e0, mancava ancora la pubblicazione dell'album internazionale \"Waste Management\", le cui registrazioni erano partite parallelamente a quelle della versione russa del disco. Teoricamente l'album era atteso per il 2008, ma si arriv\u00f2 alla sua pubblicazione soltanto dopo la decisione del duo di prendere una pausa. I primi due estratti, \"Snowfalls\" e \"White Robe\", precederono l'uscita dell'album e furono trasmessi soprattutto nei canali musicali in America Latina. \"Waste Management\" fu invece pubblicato il 15 dicembre 2009 sulle piattaforme digitali, e in formato fisico soltanto in Sud America e in Russia, senza alcuna promozione. Il video in inglese del terzo e ultimo estratto, \"Sparks\", usc\u00ec nell'aprile 2010. Malgrado l'assenza di pubblicit\u00e0, i tre singoli raggiunsero anche il primo posto in alcune classifiche sudamericane.\nIntanto, la pausa dal progetto t.A.T.u. diede la possibilit\u00e0 alle cantanti di occuparsi delle proprie carriere soliste, le quali tra il 2009 e il 2010 si recarono a Los Angeles per le registrazioni del rispettivo materiale solista, e cominciarono ad apparire separatamente come artiste singole. Entrambe lanciarono anche un relativo sito internet.\nIl 4 aprile 2011, dopo la pausa durata due anni, fu annunciato da \"Billboard\" lo scioglimento ufficiale del duo e l'inizio della carriera solista delle artiste. Una doppia compilation di remix dell'ultimo album, \"Waste Management Remixes\", fu pubblicata in formato digitale come ultimo lavoro discografico del gruppo.\nNel video del primo singolo di Lena Katina dopo lo scioglimento del duo, \"Never Forget\", pubblicato nel mese di agosto 2011, \u00e8 rappresentato oniricamente il funerale di Julia e di Lena. Sulle lapidi affiancate sono riportati i nomi delle due ragazze, l'anno di nascita e il 2011 come simbolico anno di morte (delle t.A.T.u.).\n2012-2016: le riunioni occasionali e la fine dei rapporti.\nIn occasione del 10\u00ba anniversario dell'album d'esordio internazionale, il 12 novembre 2012 le etichette Cherrytree Records e Universal Music Russia hanno pubblicato una speciale riedizione del disco, \"\", con un nuovo artwork, e all'interno la traccia inedita \"A Simple Motion\", registrata nel 2002. In supporto alla nuova edizione dell'album, l'11 dicembre le t.A.T.u. si sono riunite per una performance a \"The Voice of Romania\", dove hanno cantato le hit \"All the Things She Said\" e \"All About Us\". \u00c8 stata la prima esibizione del duo a distanza di oltre tre anni dall'ultima insieme sul palco. Sono poi apparse anche in diversi eventi radiofonici e televisivi.\nSulla scia della prima reunion in Romania, nel 2013 il duo ha cominciato lentamente a riprendere le attivit\u00e0 insieme; comunque, i progetti in comune hanno riguardato soltanto alcuni concerti e campagne pubblicitarie, come quella giapponese per le barrette di cioccolato Snickers, che ha riproposto le t.A.T.u. abbigliate da collegiali come agli esordi.\nIl 7 febbraio 2014 le t.A.T.u. si sono ricongiunte durante la cerimonia d'apertura delle Olimpiadi Invernali di So\u010di 2014, riproponendo il successo \"Nas ne dogonjat\". Il loro invito a presenziare alla manifestazione ha per\u00f2 sollevato svariate polemiche a seguito della legge anti-gay approvata in territorio russo nel 2013, che non collimerebbe con l'immagine queer del duo. \nPoco dopo la reunion alle Olimpiadi, il gruppo ha annunciato su Facebook la pubblicazione di un nuovo singolo in russo \"Ljubov' v ka\u017edom mgnovenii\", in collaborazione con il rapper Ligalize e con il musicista canadese Mike Tompkins, che verr\u00e0 presentato all'evento annuale russo \"Big Love Show\" il giorno di san Valentino. Il brano far\u00e0 da colonna sonora al cortometraggio \"Together Apart\" (in russo: \"\u0411\u043b\u0438\u0437\u043a\u043e, \u043d\u043e \u0434\u0430\u043b\u0435\u043a\u043e\"), che sar\u00e0 presentato al Festival di Cannes 2014 fuori competizione.\nCiononostante, ancor prima di concretizzarsi, la riunione viene stroncata sul nascere: il 18 febbraio, dopo solo quattro giorni dalla presentazione del brano, Katina ha pubblicato un video su YouTube nel quale afferma che, in seguito a una serie di divergenze avvenute con la ex collega Julia Volkova e il suo team, contrariamente a quanto confermato in precedenza, non potranno pi\u00f9 essere possibili collaborazioni future tra le due artiste. Il videoclip del brano, che viene comunque registrato da entrambe le ragazze ma in momenti separati (una controfigura ha sostituito Lena nelle scene in cui il duo compare insieme) \u00e8 stato pubblicato il 7 aprile, e lo stesso giorno il singolo \u00e8 apparso in download digitale sulle piattaforme musicali, senza la promozione delle cantanti. Il brano non cita le t.A.T.u. tra gli interpreti, risultando un semplice featuring tra le due artiste soliste.\nMalgrado la burrascosa separazione e le parole al veleno che l'hanno accompagnata, in quell'anno Julia e Lena sono riapparse insieme in una sola occasione, dopo nove mesi dalla chiusura dei rapporti, durante uno speciale dedicato al loro mentore, Ivan \u0160apovalov, mandato in onda su Channel One l'11 dicembre 2014.\nLa successiva e ultima apparizione del duo \u00e8 stata il 19 maggio 2016, quando le ragazze si sono inaspettatamente riunite durante lo speciale concerto dedicato al venticinquennale del Neposedy. L'esibizione, che ha visto il duo eseguire \"Nas ne dogonjat\", ha tuttavia destato numerose critiche da parte dei fan poich\u00e9 le cantanti, apparse come due estranee e a doverosa distanza l'una dall'altra sul palcoscenico durante la performance, si sono completamente ignorate.\nLa reunion del 2022.\nNel giugno 2021, in uno speciale dedicato al duo a cura della giornalista Ksenija Sob\u010dak, le due ragazze, intervistate separatamente, hanno confermato di non essere pi\u00f9 in contatto da molti anni. Tuttavia, il 2 e 3 ottobre 2021, Katina e Volkova hanno annunciato sui rispettivi profili Instagram il ritorno del duo per la primavera del 2022 in occasione di un tributo speciale dedicato alla band. Secondo quanto affermato da entrambe le artiste, \u00e8 inoltre in programma la realizzazione di una serie incentrata sull'emblematico duo pop russo, in cui le t.A.T.u. prenderanno parte.\nStile musicale.\nSpesso considerate un duo europop \"urlante\", per via delle note molto acute presenti nel loro repertorio, le due componenti della band hanno mantenuto uno stile musicale ben riconoscibile nel tempo. Il loro genere include elementi di pop e dance con influenze della rivoluzione techno di fine anni novanta. Negli ultimi anni di attivit\u00e0, il gruppo \u00e8 entrato maggiormente in contatto con l'elettronica, nonostante abbia conservato il distinguibile sound tipico. Tra le principali ispirazioni musicali, le t.A.T.u. hanno citato i Pink Floyd.\nControversie.\nIl duo era noto per un atteggiamento insolente e irriverente nei confronti della stampa russa e internazionale. Molte delle loro esibizioni venivano censurate a causa dei baci che le due componenti si scambiavano sul palco. I testi delle loro canzoni e i relativi video suggerivano, infatti, che le ragazze fossero lesbiche ed innamorate tra loro. A volte, in alcune interviste, dichiaravano che fosse tutto vero, offrendo dettagli sulla loro vita sessuale ma, pi\u00f9 frequentemente, le cantanti preferivano sviare le domande sui loro gusti sessuali, affermando di non amare le etichette.\nSempre un bacio tra le ragazze provoc\u00f2 diverse proteste durante la loro prima esibizione in Italia, al Festivalbar 2002: molte associazioni chiesero, inutilmente, di non mandare in onda la puntata in questione. Analoga situazione si present\u00f2 dopo l'annuncio della loro partecipazione al Festival di Sanremo 2003, che sollev\u00f2 polemiche circa gli atteggiamenti che il duo avrebbe potuto assumere sul palco, causando in questo caso la cancellazione dell'ospitata, nonostante i pareri contrari.\nMolti dei loro video vennero censurati, come quello per la canzone \"Prostye dvi\u017eenija\" (in italiano traducibile con \"movimenti semplici\"), realizzato mischiando immagini ambigue con una lunghissima scena nella quale Volkova si masturba in un bagno, lasciando intuire dal video cosa pensa mentre lo fa. \nLe t.A.T.u. girarono anche altri video controversi e con forte ricorrenza al tema saffico o al sesso in generale, e puntualmente venivano censurati (nonostante il gruppo li mettesse a disposizione dei fan sul proprio sito).\nCon il successo internazionale, al gruppo furono mosse numerose critiche. La recensione di \"AllMusic\" per \"200 km/h in the Wrong Lane\" etichetta la band come \"una trovata di cattivo gusto\". Nel 2003, dopo l'uscita del video di \"All the Things She Said\", alcuni presentatori del Regno Unito diedero vita ad una campagna per vietare il videoclip in tutto il mondo. Alcuni critici e giornalisti musicali etichettarono la musica del gruppo come \"pop podofilo\".\nA tal proposito, ad essere al centro di polemiche fu anche il loro ex produttore Ivan \u0160apovalov per la creazione del duo.\n\u0160apovalov ammise in numerose interviste di essersi avvicinato all'immagine del gruppo visitando siti web pornografici, e altri siti relativi alla pedofilia. Il produttore spieg\u00f2 di aver notato che la categoria porno pi\u00f9 gettonata sul web fosse quella del sesso con minorenni, di conseguenza decise di soddisfare le esigenze del pubblico con un gruppo controverso composto da ragazze minorenni, non facendo troppo mistero delle sue altrettante preferenze sessuali verso le ragazze pi\u00f9 giovani.\nInoltre, poco prima delle registrazioni del secondo album \"Dangerous and Moving\", fu annunciata la gravidanza di Julia Volkova. Ci\u00f2 port\u00f2 la critica ad accusare le due ragazze di essere \"false\" per aver dato l'impressione di essere lesbiche, nonostante Julia e Lena avessero gi\u00e0 dichiarato in passato di non avere una relazione sentimentale. Lena spieg\u00f2 anche che non era pi\u00f9 divertente \"giocare a fare ancora le lesbiche\", e ribad\u00ec in un'intervista nel 2005: \"non abbiamo mai detto di essere lesbiche, le persone ci hanno etichettate in questo modo e adesso tutti pensano che abbiamo mentito. Ci amiamo semplicemente a vicenda\".\nEredit\u00e0 artistica e popolarit\u00e0.\nLe cantanti rappresentano le uniche artiste russe ad aver raggiunto la posizione numero 1 nella UK Singles Chart, cos\u00ec come in molti altri paesi, e a essersi classificate nella top-20 della \"Billboard\" Hot 100.\nIl loro album d'esordio \"200 po vstre\u010dnoj\", pubblicato nel 2001, \u00e8 il primo album russo a ricevere una certificazione di platino a livello internazionale. Con la pubblicazione nel 2002 della versione inglese del disco, \"200 km/h in the Wrong Lane\", le t.A.T.u. diventano le prime e uniche cantanti a ricevere l\"'IFPI Platinum Europe Award\" per lo stesso album in due lingue diverse.\nNel 2003, al picco della loro popolarit\u00e0, le t.A.T.u. hanno anche stabilito un record assoluto di vendite in Giappone con 1,8 milioni di copie vendute per l'album d'esordio internazionale, battendo i precedenti record di vendita dei Beatles, Michael Jackson e Madonna.\nNel 2008, il gruppo fu onorato \"Leggenda di MTV\" agli MTV Russia Music Awards per aver contribuito allo sviluppo della cultura musicale contemporanea in Russia. Qualche anno dopo, Lena Katina parl\u00f2 del duo sulla rivista \"Billboard\" con queste parole: \u00abLa gente ci ricorder\u00e0 per le nostre canzoni, per il nostro spirito libero e per non esserci fatte intimorire da niente. [...] Oltre all'immagine provocante di due ragazze che si baciavano c'era la buona musica\u00bb.\nNel 2016, le t.A.T.u. diventano le prime artiste russe a ottenere una Certificazione Vevo per il video di \"All The Things She Said\".\nNel 2019, il \"New York Times Magazine\" cita le t.A.T.u. tra i centinaia artisti il cui materiale \u00e8 andato distrutto durante l'incendio agli Universal Studios Hollywood nel 2008.\nNome del gruppo.\nInizialmente il duo si chiamava Tatu (\"\u0422\u0430\u0442\u0443\" in alfabeto cirillico). Nell'agosto del 2002, quando le ragazze erano gi\u00e0 popolari al di fuori della Russia, optarono per la stilizzazione del nome in t.A.T.u., per distinguersi da un'altra band australiana gi\u00e0 esistente. Talvolta, tuttavia, continuano a comparire le forme Tatu e \u0422\u0430\u0442\u0443 (in patria).\nL'espressione t.A.T.u. in russo \u00e8 un gioco di parole che significa \"questa quella\": \"\u0422\u0430\u0442\u0443\", nome originale in cirillico del duo, sta per \u0442\u0430 \u043b\u044e\u0431\u0438\u0442 \u0442\u0443 [questa (ragazza) ama quella (ragazza)], e quindi l'unione dei pronomi femminili russi \u0442\u0430 (questa) e \u0442\u0443 (quella).\nFormazione.\nMembri della band\nPremi e riconoscimenti.\nPremi e candidature.\n2001\n2002\n2003\n2004\n2005\n2006\n2007\n2008\n2009\n2014"}
{"id": "111645", "revid": "297031", "url": "https://it.wikipedia.org/wiki?curid=111645", "title": "Karel Thole", "text": "Biografia.\nFrequenta la Scuola statale di disegno del Rijksmuseum di Amsterdam. Inizia la sua carriera di illustratore muovendosi nell'ambiente pubblicitario ed editoriale, ma anche disegnando per vetrate e pitture murali. Dagli inizi degli anni quaranta, \u00e8 attivo nell'ambito editoriale, illustrando libri e riviste.\nNel 1958 si trasferisce a Milano, con moglie e quattro figli. Collabora inizialmente con la casa editrice Rizzoli, per poi passare, nel 1960 alla Arnoldo Mondadori Editore.\nNel 1959 sostituisce Kurt Caesar nella realizzazione delle copertine de \"I romanzi di Urania\", collana Mondadori nata quasi un decennio prima, e tuttora esistente sotto il nome \"Urania\". Questa sua produzione lo colloca come uno dei pi\u00f9 originali artisti visionari di fantascienza.\nPer Mondadori nel 1963 realizza anche le illustrazioni \"scraper-board\" per le copertine del ciclo di \"Fantomas\", che mostrano tutte le potenzialit\u00e0 che Thole va scoprendo nella carta nera:\nLe illustrazioni per Fantomas, originariamente in bianco nero, verranno colorate in sede di stampa.\nNel 1976, per l'editore Quadragono di Conegliano Veneto, disegna \"Le primavere del mostro\", grandi tavole dal fascino misterioso dedicate ai \"mostri\" del cinema.\nNegli anni ottanta alcuni problemi alla vista lo costringono ad abbandonare la sua abituale mole di lavoro. Continua comunque la sua opera. L'ultimo numero di \"Urania\" con una sua copertina \u00e8 del 1998 (numero 1330, \"Picatrix. La scala per l'inferno\" di Valerio Evangelisti).\nNel 1982 disegna l'illustrazione della copertina del 33 giri di Antonello Venditti \"Sotto la pioggia\".\nDurante la sua carriera collabora con la Ace Books e la Daw Books di New York, The New English Library di Londra, la IBM di Milano, la Wilhelm Heyne di Monaco di Baviera.\nPer il suo stile pittorico gotico, metafisico e onirico, viene paragonato al compatriota Hieronymus Bosch. Espone in personali e collettive in tutta Europa. Nel 2008 i disegni delle copertine di Thole (insieme a quelle di Ferenc Pinter e Carlo Jacono) furono esposte a Lucca nella grande mostra \"Copertinando\".\nNel 1994 la Galleria Nuages di Milano ristampa i \"Racconti\" di Edgar Allan Poe e ne espone le relative undici illustrazioni realizzate dall'artista olandese.\nCuriosit\u00e0.\nUno dei suoi figli fu l'attore comico e cabarettista Ernst Thole attivo in Italia tra gli anni settanta ed ottanta."}
{"id": "111646", "revid": "124461790", "url": "https://it.wikipedia.org/wiki?curid=111646", "title": "Diana Luna", "text": "Biografia.\nDa dilettante ha vinto 4 titoli italiani e il Campionato europeo juniores a squadre del 2000.\nNel 2001 \u00e8 passata al professionismo. Ha vinto 5 volte sul Ladies European Tour e segnato 41 top ten in carriera. Ha effettuato 6 hole in one. Nel 2009 Diana \u00e8 stata la prima italiana della storia a qualificarsi per la Solheim Cup, e la prima italiana ad aver vinto due tornei consecutivi del circuito europeo, e questo in soli 6 giorni di scarto. Diana \u00e8 stata anche la prima e finora unica donna nella storia del golf a vincere un torneo di 4 giorni senza mai perdere un colpo (bogey) nell'Unicredit Ladies German Open 2011, con -24.\nPalmar\u00e8s.\n \"Vittorie e top10\"\nChampion DeutscheBank Ladies Swiss Open 2011\nChampion Unicredit Ladies German Open 2011\nChampion AIB Ladies Irish Open 2009\nChampion SAS Ladies Masters 2009\nChampion Tenerife Ladies Open 2004\n2\u00ba Ladies Open de France 2016\n2\u00ba Prague Masters 2013\n2\u00ba Open de France F\u00e9minin 2012\n2\u00ba Prague Masters 2012\n2\u00ba RCV Australian Masters 2012\n2\u00ba Open de France F\u00e9minin 2011\n2\u00ba Open de France F\u00e9minin 2010\n2\u00ba ABN AMRO Ladies Open 2009\n2\u00ba Open de Espana Femenino 2009\n2\u00ba Open de Espana Femenino 2008\n3\u00ba UNIQA Ladies Golf Open 2008\n3\u00ba SAS Ladies Masters 2007\n3\u00ba The 18 Finest 2007\n3\u00ba Tenerife Ladies Open 2005\n4\u00ba Ladies Italian Open 2014\n4\u00ba Dubai Ladies Masters 2013\n4\u00ba World Ladies Championship 2012\n4\u00ba ISPS Handa Portugal Ladies Open 2011\n4\u00ba SAS Ladies Masters 2008\n5\u00ba Deloiette Ladies Open 2011\n5\u00ba Turkish Airlines Turkish Ladies Open 2011\n5\u00ba Finnair Ladies Masters 2008\n5\u00ba Volvo Cross Country Challenge 2007\n5\u00ba BMW Ladies Italian Open 2004\n6\u00ba Lancia Ladies Open of Portugal 2003\n6\u00ba Tenerife Ladies Open 2002\n7\u00ba Pegasus New Zealand Women's Open 2011\n8\u00ba Open de Espana Femenino 2016\n8\u00ba S4/C Wales Ladies Championship 2009\n8\u00ba UNIQA Ladies Golf Open 2007\n8\u00ba La Perla Italian Open 2003\n9\u00ba Portugal Ladies Open 2008\n10\u00ba Turkish Airlines Ladies Open 2012\n10\u00ba Ladies Scottish Open 2012\n10\u00ba Nykredit Masters 2007\n10\u00ba Ladies Open of Portugal 2004\n10\u00ba World Cup 2005\nSi aggiungono 11 vittorie ai campionati femminile della Professional Golf Association of Italy 2002, 2004, 2006, 2011, 2012, 2013, 2014, 2015, 2016, 2019, 2021"}
{"id": "111649", "revid": "287204", "url": "https://it.wikipedia.org/wiki?curid=111649", "title": "Senekhtenra Ahmose", "text": "Biografia.\nSenekhtenra Ahmose, la cui esistenza \u00e8 documentata solamente da oggetti e testimonianze postumi, potrebbe essere o non essere stato figlio di Initef (Antef VII). L'egittologo danese Kim Ryholt osserva che \"essendo \"Senekhtenra\" ricordato come uno dei Signori dell'Ovest (principi di Tebe) predecessori di Ta'o e Kamose egli \u00e8 normalmente ritenuto essere stato un membro della famiglia di Ahmose I, pertanto identificato con il peraltro sconosciuto marito della regina Tetisheri, nonna di Ahmose\"\nA lui successe il figlio Seqenenra Ta'o. Tranne appunto che per i suoi successori questo sovrano \u00e8 scarsamente conosciuto ed il suo prenomen compare solamente in fonte risalenti al Nuovo Regno: la citazione nella Sala degli antenati di Thutmose III dell'Akh-Menu a Karnak ed in due tombe della necropoli di Deir el-Medina.\nQuesta scarsit\u00e0 di testimonianze archeologiche potrebbe confermare l'ipotesi avanzata che il suo regno sia stato molto breve: pochi mesi o un anno al massimo.\nRyholt osserva che il nomen avrebbe potuto essere sia Siamun che Ta'a:\n\"questo nome \u00e8 inscritto in uno di due sigilli trovati entrambi in una tomba a Dra Abu el-Naga, mentre l'altro reca il prenomen Seqerenra (seguito dal nomem Ta'a).\n\u00c8 stato suggerito che Siamun sia stato qui usato come epiteto, In questo caso dovrebbe stare al posto del nomen e immediatamente dopo il titolo \"figlio di Ra\". Comunque tenendo anche conto della circostanza che Kamose sostitu\u00ec spesso, per ragioni politiche della guerra contro Ipepi, il suo nomen con l'epiteto 'il potente governante'... il titolo \"figlio di Ra\" \u00e8 di regola, durante il secondo periodo intermedio, seguito da un nome proprio.\nEssendo stato Siamun un nome molto comune durante questo periodo, ed anche il Nuovo Regno, \u00e8 molto probabile che ci si trovi di fronte pi\u00f9 ad un nome che ad un epiteto.\nLa circostanza che i due sigilli siano stati trovati insieme e siano praticamente identici come fattura suggerisce che siano stati prodotti allo stesso tempo e deposti nella tomba insieme al suo destinatario. Siamun dovrebbe quindi essere pi\u00f9 o meno contemporaneo di Seqenenra e quindi non \u00e8 possibile identificarlo con il suo successore (ossia Kamose), \u00e8 possibile allora ipotizzare che Siamun sia stato il nomen del predecessore Senekhtenra\""}
{"id": "111651", "revid": "113054838", "url": "https://it.wikipedia.org/wiki?curid=111651", "title": "Glossario", "text": "Un glossario \u00e8 una raccolta di termini appartenenti ad un ambito specifico e circoscritto. In alcuni casi il termine \"glossario\" \u00e8 utilizzato per indicare la raccolta e relativa spiegazione dei termini desueti o specialistici utilizzati in un libro (generalmente collocato alla fine del testo).\nIl termine ha origine dal termine latino tardo \"glossarium\" che a sua volta deriva dal greco antico \u03b3\u03bb\u1ff6\u03c3\u03c3\u03b1 (gl\u014dssa), lingua. Ma la \"glossa\", gi\u00e0 nel mondo latino e ancor pi\u00f9 in epoca tarda e medievale, indicava una nota esplicativa apposta a fianco di un termine di difficile comprensione.\nSi distingue dal vocabolario e dal dizionario, pur essendo anch'esso una raccolta di lemmi, proprio perch\u00e9 cataloga termini e locuzioni proprie di un ambito di riferimento peculiare e limitato a un argomento, generalmente tecnico.\nI glossari hanno una tradizione che parte dalla fine dell'antichit\u00e0. Sono strumenti e fonti per lo studio del latino volgare e delle lingue romanze. Fra i codici della celebre abbazia di San Colombano di Bobbio si annovera il \"Glossarium Bobiense\", compilato dallo Scriptorium di Bobbio nel IX secolo \u00e8 una delle prime enciclopedie ante litteram dell'alto medioevo."}
{"id": "111652", "revid": "1305772", "url": "https://it.wikipedia.org/wiki?curid=111652", "title": "Charles Wright Mills", "text": "\u00c8 ricordato soprattutto per aver studiato la struttura del potere negli Stati Uniti d'America nel suo libro \"Le \u00e9lite del potere\". Tale struttura secondo Mills \u00e8 costituita dalla triade della \"\u00e9lite\" economica, di quella politica e di quella militare.\nC. W. Mills era un convinto sostenitore della responsabilit\u00e0 degli intellettuali nella societ\u00e0 successiva alla seconda guerra mondiale. Secondo lui erano necessari prese di posizione ed impegno al posto di un disinteressato interesse accademico, in modo da costituire un \"apparato di comprensione pubblica\" e di \"coscienza collettiva\" in grado di contrastare le politiche delle \u00e9lite istituzionali, espresse nella triade economica, politica, militare.\nDal 1941 al 1945 \u00e8 professore associato di sociologia alla University of Maryland di College Park (Maryland). Dal 1945 al 1948 \u00e8 direttore del Labor Research Division del Bureau of Applied Social Research (BASR) della Columbia University di New York City, N.Y. coordinato da Paul F. Lazarsfeld (1901-1976). Dal 1945 al 1962 lavora al dipartimento di sociologia della Columbia University prima come lettore (1945-1946), poi come professore assistente (1946-1950), poi ancora come professore associato (1950-1956), infine come \"full professor\" (1956-1962). Dal 1954 al 1956 \u00e8 anche lettore esterno al William Alanson White Institute of Psychiatry, Psychoanalysis, and Psychology in New York. Mor\u00ec prematuramente nel marzo 1962 di un attacco cardiaco.\nSociologo di fama internazionale, considerato da alcuni uno dei maggiori del nostro tempo, ogni sua opera sollev\u00f2 accese polemiche e scandalo specialmente negli Stati Uniti, la cui societ\u00e0 fu esaminata con grande profondit\u00e0 nella sua analisi. Mentre i conservatori lo bollavano come \"uomo di sinistra\", i \"liberal\" si stupivano non avesse tenuto nella debita considerazione l'importanza politica ed istituzionale della Corte Suprema. D'altro canto l'ex Unione Sovietica, pur pubblicando il suo libro \"Le \u00e9lite del potere\" come critica della societ\u00e0 statunitense, concludeva nell'introduzione che l'autore era comunque schierato \"nelle speranze e nelle simpatie dalla parte del mondo occidentale\".\nIn realt\u00e0 l'analisi di Mills prendeva in considerazione i profondi cambiamenti maturati nella societ\u00e0 statunitense anche e soprattutto a causa della seconda guerra mondiale, al punto di arrivare a definirla \"post-moderna\". Tali cambiamenti spazzavano via le illusioni settecentesche di una possibile divisione dei poteri e vedevano anzi crescere in modo irresistibile la concentrazione dei poteri politico, militare, industriale. Concentrazione che si sarebbe poi chiaramente manifestata in quello che lo stesso presidente Eisenhower defin\u00ec nel suo ultimo discorso \"il pericoloso complesso militare-industriale\".\n\"Le \u00e9lite del potere\" fu attentamente studiato da Fidel Castro e Che Guevara nelle prime fasi della rivoluzione cubana, che all'epoca Mills vedeva con simpatia come possibile terza alternativa tra capitalismo e bolscevismo. Per dare un'idea dell'importanza di C. W. Mills, si pensi che alcuni studiosi (John H.Summers che insegna storia delle idee ad Harvard) sostengono che: \"In relazione ai movimenti di rivolta globale del sessantotto, la CIA identificava C.W. Mills come uno dei pi\u00f9 influenti intellettuali della Nuova Sinistra a livello mondiale, nonostante fosse morto gi\u00e0 da sei anni\".\nOpere.\nI suoi libri sui nuovi leader, \"The new men of the power: America's Labor Leaders\" (1948), e sulla classe media americana, \"Colletti bianchi\" (1951), nonch\u00e9 quelli sulle strutture di potere USA, \"Le \u00e9lite del potere\" (1956) e \"Politica e Potere\" (1960), esaminano le contraddizioni di questa societ\u00e0 in cui l'uomo si crede libero, mentre sta diventando sempre pi\u00f9 uomo-massa, strumentalizzato dall'alto attraverso la burocrazia, l'informazione, l'industrialismo, l'urbanesimo. C.W.Mills rimette totalmente in discussione l'idea che le cosiddette democrazie siano regimi di effettiva libert\u00e0. Altri importanti lavori sono: \"The Causes of World War Three\" (1958), \"Listen, Yankee: The Revolution in Cuba\" (1960), e \"The Marxists\" (1962). Il romanzo \"The Death of Artemio Cruz\" (1962), del romanziere messicano Carlos Fuentes, \u00e8 a lui dedicato. La dedica dice: \" A C.Wright Mills, vera voce del Nord America, amico e compagno di lotta dell'America Latina\".\n\"I nuovi uomini del potere: i leader sindacali degli Stati Uniti d'America\".\nVi si studia la \"Labor Metaphysic\" e la dinamica secondo cui i leader sindacali collaborano con gli industriali e i finanzieri. C.W.Mills conclude che il lavoro, come attivit\u00e0 sociale, viene servito su un piatto d'argento, trasformandosi da sfida strutturale in comodo ingranaggio del sistema. Attraverso questa incorporazione nel sistema i leader sindacali giocano un ruolo, per quanto subordinato, nella \u00e9lite di potere degli USA.\n\"Colletti bianchi: il ceto medio statunitense\".\n(White Collars: The American Middle Classes) del 1951 ristampato come \"Colletti bianchi\" da Edizioni di Comunit\u00e0, Torino 2001, pagg. XXI+472.\nSostiene che le varie burocrazie esercitano una tale sopraffazione sul singolo lavoratore cittadino da privarlo del suo pensiero indipendente e ridurlo ad una specie di robot che sia allo stesso tempo sfruttato ma contento di ci\u00f2.\n\"L'\u00e9lite del potere\".\n(The power \u00e9lite) (1956), trad. it. \"L'\u00e9lite del potere\", Feltrinelli, 1986.\nDescrive il nesso sociale e psicologico tra le \u00e9lite politica, militare ed economica, intendendo come \u00e9lite il gruppo organizzato di persone che si trovano ai vertici di queste tre istituzioni. Queste persone condividono una comune visione del mondo:\nQueste \u00e9lite organizzate negli ordini istituzionali dei \"tre grandi\" (big three) si appoggiano su un'alleanza \"precaria\" basata sulla loro \"comunit\u00e0 di interessi\". Tale precaria comunit\u00e0 \u00e8 comunque saldamente guidata dalla metafisica militare che ha trasformato l'economia in una permanente \"economia di guerra\". Per il lettore italiano tale struttura sociale pu\u00f2 presentare singolari affinit\u00e0 con il fenomeno mafioso.\n\"L'immaginazione sociologica\".\n(The Sociological Imagination) 1959 tradotto da Q.Maffi per Il Saggiatore 1962. Si tratta di un atteggiamento mentale che porti ad una sociologia capace di collegare le esperienze individuali e le relazioni sociali. Le tre componenti della immaginazione sociologica sono:\nLa immaginazione sociologica d\u00e0 a chi la possiede l'abilit\u00e0 di vedere, al di l\u00e0 del suo proprio ambiente e della sua individuale personalit\u00e0, le pi\u00f9 ampie strutture sociali e la relazione tra storia, biografia, struttura sociale. Alcuni ritengono che sia questa l'opera pi\u00f9 importante di C. Wright Mills\nLa visione teorica.\nC'\u00e8 stato un lungo dibattito sulle vere posizioni teoriche di Mills. Mills viene visto spesso come un marxista ortodosso per via dell'enfasi che pone sulle classi sociali e sul loro ruolo nel processo storico. Altrettanto spesso altri deducono che Mills si identifica pi\u00f9 strettamente con il lavoro di Max Weber, cui molti sociologi guardano come ad un esponente del liberalismo moderno decisamente contrario al marxismo, positivo, sofisticato e di adeguato spessore intellettuale.\nMills non ha mai accettato l'etichetta di marxista, ma confidava ai suoi pi\u00f9 stretti collaboratori che si sentiva pi\u00f9 vicino alle migliori correnti di un marxismo flessibile ed umanistico che ai loro oppositori. In una lettera del 3 novembre 1956 ai suoi amici Harvey and Bette Swados, Mills dichiarava \"\"...ma non dimentichiamo che ci sono pi\u00f9 elementi utili nel marxismo di\" \"Sweezy\"\" che in tutti i tirapiedi di J.S.Mill messi assieme\"\" (gli intellettuali liberali).\nNella stessa lettera manifestava l'intenzione di esporre in modo chiaro e diretto la sua posizione. Una frase interessante \u00e8 quella abbozzata nel seguente passaggio in nota, dalle \"Lettere a Tovarich\"(autobiographical essay) datata Fall 1957 con il titolo \"On Who I Might Be and How I Got That Way\".\nSulla questione se Mills avesse o no coscienza della sua posizione come pi\u00f9 vicina a quella di Marx che a quella di Weber, sebbene sicuramente debitore ad entrambi a livello teorico, \u00e8 conclusiva l'argomentazione di Stanley Aronowitz in \"A Mills Revival?\" Questa ipotesi si basa sulla visione di Mills di una societ\u00e0 in cui si contrappongono, in modo antagonistico e secondo una logica di dominio, strati sociali sottomessi e ordini istituzionali che impongono le loro regole nelle pi\u00f9 nascoste fessure della societ\u00e0.\nMills argomenta che i livelli di micro e di macro analisi si possono fondere nella \"immaginazione sociologica\", che permette una profonda comprensione del senso storico dell'esperienza di una variet\u00e0 di individui, riflessa nei vari aspetti e significati della loro vita intima e delle loro attivit\u00e0 esteriori. Gli individui possono pienamente capire le loro esperienze solo se si collocano nel periodo storico all'interno del quale vivono. Il fattore decisivo \u00e8 la combinazione di problemi privati e di questioni pubbliche: la combinazione di attivit\u00e0 personali, legate al vissuto immediato dell'individuo ed alle sue relazioni con gli altri, con elementi che invece hanno a che fare con le istituzioni e con la societ\u00e0 come unit\u00e0 complessiva in quel certo periodo storico.\nMills condivide con la sociologia marxista ed altri teorici del conflitto l'idea che la societ\u00e0 americana sia drammaticamente divisa e sistematicamente forgiata dalle continue interazioni tra chi detiene il potere e chi ne \u00e8 totalmente privo. Condivide con loro pure l'interesse per l'alienazione, per gli effetti della struttura sociale sulla personalit\u00e0, per la manipolazione della gente comune realizzata dalle \u00e9lite e dai mass media. Mills \u00e8 riuscito a combinare queste prospettive tipicamente marxiane con un'attenta osservazione delle dinamiche psicologiche dell'individuo e delle motivazioni dei piccoli gruppi di persone, elementi nei quali i seguaci di Weber sono particolarmente dotati. Soprattutto Mills intendeva la sociologia, propriamente vissuta, come un'impresa squisitamente politica al servizio del processo democratico.\nNe \"L'immaginazione sociologica\" Mills scriveva che: \"\u00e8 compito politico dello scienziato sociale, come di qualsiasi altro educatore liberale, tradurre continuamente le questioni personali in problemi pubblici e questi nei termini del loro significato umano per una variet\u00e0 di individui. \u00c8 suo compito dimostrare nel lavoro - e come educatore altrettanto nella vita - questo tipo di immaginazione sociologica. \u00c8 suo obbiettivo coltivare questa attitudine mentale tra gli uomini e le donne con cui viene a contatto pubblicamente. Per raggiungere questi obbiettivi si deve seguire la ragione e la propria individualit\u00e0 e farne i valori principali di una societ\u00e0 democratica\"."}
{"id": "111654", "revid": "380654", "url": "https://it.wikipedia.org/wiki?curid=111654", "title": "La guerra dei mondi", "text": ""}
{"id": "111657", "revid": "44380273", "url": "https://it.wikipedia.org/wiki?curid=111657", "title": "Palla 9", "text": ""}
{"id": "111659", "revid": "599013", "url": "https://it.wikipedia.org/wiki?curid=111659", "title": "Il giro del mondo in 80 giorni (disambigua)", "text": ""}
{"id": "111660", "revid": "118834", "url": "https://it.wikipedia.org/wiki?curid=111660", "title": "Computer graphics", "text": ""}
{"id": "111662", "revid": "1259603", "url": "https://it.wikipedia.org/wiki?curid=111662", "title": "Consultazioni referendarie in Italia", "text": "Dal 1946 ad oggi in Italia si sono svolti 73 referendum nazionali, di cui 67 referendum abrogativi, un referendum istituzionale, un referendum consultivo e 4 referendum costituzionali.\nElenco delle consultazioni referendarie abrogative.\nRisultati dei referendum:\nElenco delle consultazioni referendarie non abrogative.\nIn Italia si sono svolti 6 referendum non abrogativi: il primo \u00e8 stato un referendum istituzionale per scegliere tra monarchia e repubblica, il secondo \u00e8 stato un referendum di indirizzo, gli ultimi quattro sono stati referendum costituzionali.\n\"Elenco delle consultazioni referendarie non abrogative, per le quali non \u00e8 previsto il quorum di validit\u00e0.\""}
{"id": "111663", "revid": "2225", "url": "https://it.wikipedia.org/wiki?curid=111663", "title": "Il giro del mondo in ottanta giorni", "text": ""}
{"id": "111672", "revid": "686936", "url": "https://it.wikipedia.org/wiki?curid=111672", "title": "Seattle Seahawks", "text": "I Seattle Seahawks sono una squadra di football americano della NFL con sede a Seattle, Washington. Competono nella West Division della National Football Conference. La franchigia nacque nel 1976 come expansion team assieme ai Tampa Bay Buccaneers. I Seahawks sono posseduti dal Fondo di Paul Allen, cofondatore di Microsoft, e sono attualmente allenati da Pete Carroll. Dal 2002 disputano le loro gare casalinghe al Lumen Field vicino al centro di Seattle, dopo avere giocato in precedenza al Kingdome (1976\u20131999) e all'Husky Stadium (1994, 2000-2001).\nI Seahawks sono l'unica franchigia della NFL localizzata nella regione del nord-ovest degli Stati Uniti e perci\u00f2 mantengono una legione di tifosi nei vicini stati dell'Oregon, Idaho, Montana, Wyoming e Alaska, oltre che migliaia di tifosi nelle province canadesi della Columbia Britannica e dell'Alberta. I tifosi dei Seahawks sono conosciuti collettivamente come \"12th Man\" (il dodicesimo uomo) e hanno detenuto il primato mondiale per lo stadio senza copertura pi\u00f9 rumoroso del mondo.\nI Seahawks hanno vinto nove titoli di division e sono l'unica squadra ad avere disputato sia la finale della AFC che quella della NFC, essendo stati spostati dalla AFC alla NFC durante il reallineamento della lega della stagione .\nIl primo Super Bowl della sua storia la squadra l'ha raggiunto nel Super Bowl XL nel 2005 dove venne sconfitta dai Pittsburgh Steelers. Nel 2013 i Seahawks si sono qualificati per il loro secondo Super Bowl, dove hanno battuto i Denver Broncos per 43-8, vincendo il loro primo Lombardi Trophy. L'anno successivo, la squadra \u00e8 tornata al Super Bowl, perdendo contro i Patriots. I Seahawks sono l'unica squadra nata dopo la fusione tra NFL e AFL del 1970 ad essersi qualificata per due Super Bowl consecutivi.\nAl 2020, secondo la rivista \"Forbes\", il valore del club \u00e8 di circa 3.1 miliardi di dollari, tredicesimi nella NFL.\nStoria.\nIl 15 giugno 1972, la Seattle Professional Football Inc., un gruppo di uomini d'affari di Seattle molto influente nella comunit\u00e0, annunci\u00f2 la sua intenzione di portare una franchigia NFL a Seattle, WA. Circa due anni dopo, il 4 giugno 1974, l'NFL diede alla citt\u00e0 la sua franchigia come team di espansione. Il 5 dicembre 1974, il commissior dell'NFL Commissioner Pete Rozelle annunci\u00f2 l'accordo ufficiale con Lloyd W. Nordstrom, rappresentare della famiglia Nordstrom, come socio di maggioranza del consorzio. Nordstrom sarebbe morto per un attacco di cuore prima che i Seahawks giocassero la loro prima partita.\nIl 5 marzo 1975, John Thompson, ex direttore esecutivo del consiglio direttivo dell'NFL Management Council ed ex direttore dei Washington Huskies, fu assunto come general manager della squadra, ancora senza nome. Il nome Seattle Seahawks (\"Seahawk\" significa falco pescatore) fu scelto il 17 giugno 1975 dopo un concorso pubblico che attir\u00f2 oltre 20.000 voti e 1.700 diversi nomi. Il nome \"Seahawks\" fu suggerito da Mary Hoolahan di Seattle, WA. Thompson assunse Jack Patera, assistente allenatore dei Minnesota Vikings, come primo capo-allenatore della storia dei Seahawks. Patera fu presentato come nuovo allenatore il 3 gennaio 1976. Il draft di espansione si tenne il 30 e 31 marzo 1976, con Seattle e i Tampa Bay Buccaneers, l'altra nuova franchigia ammessa quell'anno, ad alternarsi nella scelta di giocatori resi disponibili dalle altre 26 squadre della lega. I Seahawks furono premiati con la seconda scelta assoluta del Draft NFL 1976, una scelta che usarono per chiamare il defensive tackle Steve Niehaus. La squadra scese in campo per la prima volta il 1\u00ba agosto 1976 in una gara di pre-season contro i San Francisco 49ers nell'appena costruito Kingdome.\nI Seahawks sono l'unica squadra della NFL ad aver cambiato conference due volte dalla fusione di AFL e NFL. La franchigia inizi\u00f2 a giocare nel 1976 nella NFC West division ma cambi\u00f2 conference con i Buccaneers dopo una stagione e pass\u00f2 alla AFC West. Questo reallineamento fu dettato dalla lega come parte del piano di espansione del 1976, cos\u00ec che entrambi i due nuovi expansion team potessero giocare due volte una contro l'altra e con ogni altra squadra dell'NFL durante le loro prime due stagioni. Nel 2002, i Seahawks furono fatti tornare nella NFC West come parte del piano di reallineamento dell'NFL che diede ad ogni conference quattro division di quattro squadre ciascuna. Questa riorganizzazione avvenne dopo che gli Houston Texans furono aggiunti come 32\u00aa squadra e rimise nell'AFL i suoi team originari pre-fusione, cio\u00e8 Denver, San Diego, Kansas City e Oakland.\nSeattle ha vinto sette titoli di division nella sua storia: i titoli della AFC West nel 1988 e nel 1999, e i titoli dal 2004 al 2007 e 2010 nella NFC West. Inoltre ha vinto la finale dell'NFC Championship nel 2005, qualificandosi per il Super Bowl, poi perso contro i Pittsburgh Steelers (anche se non senza controversie come testimonia la serie NFL Films che ha piazzato il Super Bowl XL al numero 8 nella sua top ten delle chiamate pi\u00f9 controverse). Prima del 2005, Seattle aveva la peggior serie senza vittorie nei playoff di tutta della NFL, dovendo ritornare alla stagione 1984 per trovare l'ultima partita. Questa striscia negativa fu interrotta con la vittoria 20\u201310 sui Washington Redskins nei playoff 2005.\nNel 2010 i Seahawks divennero il primo team della storia dell'NFL a vincere la loro division e a centrare un posto nei playoff con un record negativo (7\u20139) in una stagione non accorciata per sciopero. In seguito eliminarono i campioni in carica, i New Orleans Saints, 41\u201336 nel primo turno ma persero nel turno successivo contro i Chicago Bears la settimana seguente per 35-24.\nSeattle con un record di 11-5 torn\u00f2 ai playoff nella stagione 2012, guidata dal quarterback rookie Russell Wilson. Nel primo turno la squadra super\u00f2 i Redskins in trasferta, ma fu eliminata nel successivo dagli Atlanta Falcons. Nella stagione successiva i Seahawks terminarono col miglior record della NFC, 13-3, e nei playoff batterono i Saints e i 49ers, raggiungendo il Super Bowl XLVIII contro i Denver Broncos. Seattle domin\u00f2 dall'inizio alla fine, vincendo per 43-8 in una gara in cui la difesa annull\u00f2 l'attacco dei Broncos che aveva stabilito il record NFL per il maggior numero di punti segnati. MVP della partita fu il linebacker Malcolm Smith che mise a segno 9 tackle, un intercetto su Peyton Manning ritornato per 69 yard in touchdown e recuper\u00f2 un fumble. La stagione successiva, i Seahawks sono tornarono a qualificarsi per il Super Bowl, dove furono sconfitti dai New England Patriots per 28-24.\nRivalit\u00e0.\nSan Francisco 49ers.\nNegli ultimi anni, i Seattle Seahawks e i San Francisco 49ers hanno iniziato a sviluppare una feroce rivalit\u00e0, a partire dall'assunzione dei 49ers dell'allenatore Jim Harbaugh nel 2011. Harbaugh aveva allenato al college contro l'allenatore dei Seahawks Pete Carroll quando i due erano alla guida rispettivamente di Stanford e di USC. I 49ers vinsero il primo confronto a livello NFL, dopo di che vinsero una gara equilibrata al CenturyLink eliminando i Seahawks dalla contesa per i playoff. Col 2012 arriv\u00f2 una nuova stagione e una nuova sconfitta dei Seahawks, in un \"Thursday Night Football\" a San Francisco per 13\u20136 dove l'attacco non riusc\u00ec a segnare alcun touchdown e il quarterback dei 49ers Alex Smith fece il minimo necessario per portare i suoi alla vittoria. Nella settimana 16 l'attesa era grande per la sfida in prima e serata tra le due franchigie a Seattle. I padroni di casa giunsero alla sfida su un record di 9\u20135 e da due gare consecutive in cui avevano segnato pi\u00f9 di 50 punti. Seattle pass\u00f2 velocemente in vantaggio con un touchdown da 24 yard di Marshawn Lynch, due passaggi da touchdown di Russell Wilson. La gara si chiuse con la vittoria per 42\u201313 e viene anche ricordata per un violentissimo colpo della strong safety Kam Chancellor sul tight end di San Francisco Vernon Davis. La settimana successiva, tuttavia, i 49ers si assicurarono la vittoria della division per il secondo anno consecutivo. Nella seconda settimana della stagione 2013, ancora a Seattle, i Seahawks si imposero con un netto 29\u20133, grazie a tre touchdown di Marshawn Lynch, con i tifosi che stabilirono un nuovo primato mondiale di rumorosit\u00e0 per uno stadio scoperto. I Seahawks furono poi sconfitti per 19\u201317 nella seconda gara del 2013 coi 49ers a Candlestick Park, quando l'equilibrio della sfida fu spostato da una corsa da 51 yard di Frank Gore. Dopo che i Seahawks vinsero la division, le due franchigie si incontrarono una terza volta nel 2013, questa volta nel palcoscenico pi\u00f9 importante: la finale della NFC a Seattle, dove i Seahawks vinsero 23-17 grazie a un intercetto nel finale di Malcolm Smith su un passaggio deviato Richard Sherman. I Seahawks ottennero cos\u00ec l'accesso al Super Bowl XLVIII.\nDenver Broncos.\nDagli anni ottanta fino al reallineamento delle division voluto dalla lega nel 2002, i Denver Broncos erano uno degli avversari principali dei Seahawks. Con John Elway i Broncos erano una delle migliori franchigie della lega e in quel periodo ebbero un record parziale di 32 vittorie a 18 contro i Seahawks. Dopo il cambio di conference, la rivalit\u00e0 perse di intensit\u00e0, fino a che le due squadre si incontrarono nel Super Bowl del 2013, vinto nettamente da Seattle per 43-8.\nApparizioni al Super Bowl.\nI Seattle Seahawks hanno vinto un Super Bowl nel 2013 sotto la direzione di Pete Carroll.\nStadi.\nQuartier generale e campi di allenamento.\nDurante le prime dieci stagioni (1976\u201385), il quartier generale della squadra fu a Carillon Point sulle rive del Lago Washington. Gli allenamenti estivi era inizialmente tenuti alla Eastern Washington University a Cheney, a sud-ovest di Spokane. Quando il nuovo quartier generale cittadino vicino a Kirkland fu completato nel 1986, i Seahawks iniziarono a tenere i training camp l\u00ec dove sarebbero rimasti per le undici stagioni successive (1986\u201396), alloggiando nei dormitori adiacenti al Northwest College. Nella terza stagione di Dennis Erickson, nel 1997, come capo allenatore, il team ritorn\u00f2 nella pi\u00f9 calda e isolata Cheney, dove rimasero fino al 2006. Nel 2007, tornarono a Kirkland. Nel 2008, i Seahawks tennero le prime tre settimane di allenamento a Kirkland, dopodich\u00e9 si spostarono nel nuovo Virginia Mason Athletic Center (VMAC), ampio 19 acri (77.000 m\u00b2) per l'ultima settimana di allenamento. La nuova locazione, accanto al lago Washington a Renton, ha quattro campi da football: tre all'aperto di erba naturale e uno sintetico indoor.\nLoghi e uniformi.\nQuando i Seahawks debuttarono nel 1976, il logo della squadra era una testa di falco stilizzata di colore blu e verde ispirata all'arte tribale del nord-ovest degli Stati Uniti. Il casco e i pantoloni erano color argento mentre le uniformi casalinghe erano blu e bianche, con strisce blu e verdi sulle braccia. Le uniformi da trasferta erano principalmente bianche con dettagli blu e strisce blu e verdi sulle braccia. Nelle prime quattro stagioni furono indossate scarpe nere, una delle poche franchigie a fare ci\u00f2 verso la fine degli anni settanta. Nel 1980 furono adottate scarpe bianche.\nNel 1983, con l'arrivo di Chuck Knox come capo-allenatore, le uniformi furono leggermente modificate. Sulle braccia furono inclusi il logo dei Seahawks e i numeri. Le protezioni nelle maschere passarono da grigie a blu. Inoltre i calzettoni divennero blu nella parte superiore e bianco in quella inferiore. Nella stagione 1985, la squadra port\u00f2 delle toppe celebrative del decimo anniversario della franchigia sul lato destro dei calzoni. Nel 1994, anno del 75\u00ba anniversario della NFL, Seahawks cambiarono lo stile dei loro numero, mantenendolo fino al 2001. Quello stesso anno, i Seahawks indossarono in alcune gare delle divise simili a quelle delle stagioni dal 1976 all'82. Tuttavia le uniformi e le barre protettive rimasero blu. Nel 2000, l'anno da rookie di Shaun Alexander e l'ultimo di Cortez Kennedy, i Seattle Seahawks celebrarono il loro 25\u00ba anniversario, mettendo il logo nella parte superiore destra della maglia. Nel 2001, i Seahawks passarono alle nuove uniformi disegnate da Reebok.\nIl 1\u00ba marzo 2002, in coincidenza dello spostamento della squadra nella NFC e dell'inaugurazione del Seahawks Stadium (in seguito rinominato Qwest Field e poi CenturyLink Field), sia il logo che le uniformi furono pesantemente modificate. I colori furono modificati in un pi\u00f9 chiaro \"blu Seahawks\", un pi\u00f9 scuro \"Seahawks Navy\" e verde lime. I caschi passarono dal colore grigio al \"blu Seahawks\" dopo un sondaggio condotto tra i fan della squadra. Il color argento non fu pi\u00f9 utilizzato fino alla stagione 2012. Il logo fu modificato notevolmente, dando al falco un aspetto pi\u00f9 aggressivo. Inizialmente, la squadra decise di utilizzare i caschi color argento in casa e quelli blu in trasferta ma le regole della NFL vietavano di avere pi\u00f9 di un tipo di casco, cos\u00ec la squadra decise tramite un sondaggio condotto tra i tifosi quale colore mantenere.\nI Seahawks indossarono le loro divise blu durante il Super Bowl XL malgrado fossero stati designati come squadra in trasferta, dal momento che i Pittsburgh Steelers, la squadra indicata come casalinga, decise di indossare le proprie uniformi bianche.\nCon gli Oakland Raiders che indossarono delle divise casalinghe bianche per la prima volta nella storia in casa contro i San Diego Chargers il 28 settembre 2008, i Seahawks rimasero l'unica squadra della NFL a non aver mai indossato delle uniformi bianche in casa.\nIl 27 settembre 2009, i Seahawks indossarono per la prima volta delle divise verde lime accompagnate da pantaloni blu scuro, in una partita contro i Chicago Bears. I colori richiamavano quelli della nuova squadra della citt\u00e0, i Seattle Sounders FC, al debutto nella Major League Soccer che indossano magliette verdi con pantaloncini blu. Nel dicembre 2009, l'allora allenatore Jim Mora annunci\u00f2 che le nuove uniformi verdi sarebbero state ritirate, in quanto con esse la squadra non aveva mai vinto, e perch\u00e9 egli preferiva le uniformi casalinghe blu scuro. Per la stagione 2010, Seattle ritorn\u00f2 al tradizione completo color \"Seahawks Blue\" in casa e un completo tutto in bianco in trasferta.\nIl 3 aprile 2012, Nike, sostitu\u00ec Reebok come fornitore ufficiale della divise della squadra, svelando un nuovo logo e una nuova uniforme per la squadra nella stagione a venire. I nuovi colori sociali della squadra diventarono il blu definito \"college navy\", il verde definito \"action green\" ed il grigio definito \"wolf grey\". Secondo il designer della Nike Todd Van Horne, tali colori rappresentavano l'acqua (il blu), i paesaggi (il verde) e le catene montuose (il grigio).. Tra i particolari introdotti nella nuova uniforme di Seattle una serie di 12 fregi sui pantaloncini rappresentanti il \"12th man\", il dodicesimo uomo in campo, in onore dei tifosi dei Seahawks e la scomparsa del logo con la testa di falco sulle maniche, sostituito dal logo Nike da entrambi i lati. Il nuovo logo sostitu\u00ec il Seahawk blue col grigio nella parte inferiore.\nL'11 agosto 2012, i Seahawks indossarono per la prima volta le loro nuove divise nella gara di pre-season contro i Tennessee Titans. Il 16 dicembre 2012 la squadra indoss\u00f2 per la prima volta delle divise interamente grigie nella gara vinta contro i Buffalo Bills.\nCronistoria.\n\"Questa \u00e8 la lista delle ultime 10 stagioni dei Seahawks.\"\nAlla stagione 2017, i Seattle Seahawks hanno disputato 43 stagioni nella NFL, a partire dal 1976. La squadra totalizzato un record di 334\u2013327-1 (350\u2013342 includendo i playoff). Seattle di \u00e8 qualificata per i playoff in sedici diverse stagioni. Nel stagione 2005 ha raggiunto, e perso, il suo primo Super Bowl, il numero 40, contro i Pittsburgh Steelers. Nella stagione 2010, i Seahawks sono diventati la prima squadra nella storia della NFL a raggiungere i playoff con un record negativo (7\u20139, 43,8%); quell'anno 7 squadre nella NFL terminarono con un record di 7\u20139 o migliore non raggiungendo i playoff, incluse due squadre che terminarono 10-6.\nTifosi.\nCome tributo ai propri rumorosi fan che fecero del Kingdome lo stadio pi\u00f9 rumoroso della NFL i Seahawks ritirarono il numero 12 il 15 dicembre 1984. Da allora le divise col numero 12 sono state vendute dalla squadra e indossate dai fan dei Seahawk, spesso col nome \"Fan\" sul retro. I Seahawks svolgono anche una cerimonia prima di ogni gara interna in cui viene fatta sventolare una bandiera con il numero 12 innalzata da qualche personalit\u00e0 locale. Nella stagione 2005 stavano ancora facendo la differenza nelle gare e furono ricompensati per i loro sforzi con uno speciale pallone da gara in un match contro i New York Giants, un incontro in cui i Giants commisero 11 penalit\u00e0 per false partenze in buona parte causate dal rumore della folla.\nSam Adkins \u00e8 stato l'unico membro della storia dei Seahawks ad avere il indossato il numero 12, in seguito ritirato in onore dei tifosi, il cosiddetto \"dodicesimo uomo\".\nL'uso della frase \"12th Man\" da parte del team fu in limbo legale per un po' tra le stagioni 2005 e 2006 quando l'Universit\u00e0 del Texas A&amp;M fece causa al team per infrazione del copyright. Prima del processo, le parti raggiunsero un accordo con Seattle che si impegn\u00f2 a pagare i diritti dello slogan \"12th Man\" alla A&amp;M. In cambio i Seahawks furono autorizzati a continuarne l'utilizzo.\nMascotte.\nA partire dalla stagione 1998, Blitz \u00e8 diventata la mascotte ufficiale dei Seahawks. Nelle stagioni 2003 e 2004, un falco di nome Faith avrebbe dovuto volare attorno allo stadio prima dell'uscita della squadra dal tunnel. A causa della relativa piccola taglia e dell'incapacit\u00e0 di insegnargli a guidare la squadra fuori dal tunnel, Faith fu sostituito da un falco portafortuna di nome Taima prima dell'inizio della stagione 2005. Taima inizi\u00f2 a guidare il team fuori dal tunnel settembre 2006.\nAll'inizio del 2004, i Seahawks introdussero la propria banda di percussionisti, i Blue Thunder. Il gruppo suona ad ogni gara interna oltre che in altri 100 eventi nella comunit\u00e0 di Seattle.\nSea Gals (Cheerleader).\nLe \"cheerleader\" dei Seahawks sono chiamate Sea Gals. Durante il periodo tra una stagione e l'altra, un gruppo selezionato di Sea Gals partecipa a eventi e parate con altre \"cheerleader\" della NFL negli stati americani.\nGiocatori importanti.\nMembri della Pro Football Hall of Fame.\nAlla classe del 2020, undici giocatori che hanno militato nei Seattle Seahawks sono stati inseriti nella Pro Football Hall of Fame.\nNote: \nRecord di franchigia.\nCarriera\nStagionali\nLeader statistici.\n\"Statistiche aggiornate alla settimana 3 della stagione 2021.\"\nIn grassetto i giocatori ancora membri della squadra"}
{"id": "111674", "revid": "6066", "url": "https://it.wikipedia.org/wiki?curid=111674", "title": "Cesarea di Antiochia", "text": ""}
{"id": "111675", "revid": "148107", "url": "https://it.wikipedia.org/wiki?curid=111675", "title": "Entalpia di legame", "text": "In termochimica l'entalpia di legame di un composto \u00e8 la variazione di entalpia, espressa solitamente in kJ/mol, che accompagna il processo di formazione del composto, partendo dagli atomi isolati. Corrisponde quindi all'entalpia di atomizzazione, col segno invertito. \nPer esempio l'entalpia di legame di &lt;chem&gt;H2&lt;/chem&gt;, a , \u00e8 la variazione di entalpia associata al processo:\nAnalogamente l'entalpia di legame del propano, &lt;chem&gt;C3H8&lt;/chem&gt;, sempre a formula_2, \u00e8 associata a:\nL'entalpia di legame non \u00e8 da confondere con l'entalpia di formazione, che si riferisce invece alla variazione di entalpia associata al processo di sintesi di un composto partendo dagli elementi nel loro stato di riferimento, che solo nel caso dei gas nobili \u00e8 quello monoatomico.\nUn concetto che viene impiegato molto in termochimica \u00e8 anche l'entalpia di legame media, l'entalpia di formazione media di un legame chimico &lt;chem&gt;A-B&lt;/chem&gt;, ricavata analizzando le entalpie di formazione, di legame e di reazione associate a diversi composti. Contrariamente all'entalpia complessiva di legame del composto, quella del singolo legame chimico non pu\u00f2 essere definita rigorosamente, in quanto variabile da composto a composto. Si tratta invece di una grandezza empirica che ha lo scopo di fornire una prima stima grossolana della forza dei legami.\nIn linea di principio la somma di tutte le entalpie di legame medie associate a ogni legame presente nella molecola dovrebbe essere uguale all'entalpia di legame della molecola, quindi nell'esempio del propano, in cui si hanno otto legami &lt;chem&gt;C-H&lt;/chem&gt; e tre legami &lt;chem&gt;C-C&lt;/chem&gt;, si dovrebbe avere:\nTipici valori riportati per formula_5 e formula_6 sono rispettivamente formula_7 e formula_8, dunque:\nLe entalpie di legame medie hanno trovato la loro pi\u00f9 celebre applicazione nella definizione originaria di elettronegativit\u00e0 ad opera di Pauling.\nValori comuni.\nI valori sono espressi in formula_10 (pi\u00f9 il numero \u00e8 alto, pi\u00f9 energia si richieder\u00e0 per separarli, e pi\u00f9 energia produrr\u00e0 la loro unione dai due singoli elementi)\nLa molecola con la pi\u00f9 alta energia di legame ipotizzabile \u00e8 il fluoruro di francio (il fluoro \u00e8 l'elemento pi\u00f9 elettronegativo, il francio il pi\u00f9 elettropositivo)."}
{"id": "111677", "revid": "187", "url": "https://it.wikipedia.org/wiki?curid=111677", "title": "Melissa Panarello", "text": "Biografia.\nNata a Catania, ma cresciuta nel vicino comune di Aci Castello, ha frequentato il locale liceo classico \"Mario Cutelli\". Ha esordito come scrittrice nel 2003, a 17 anni, con il romanzo erotico-semiautobiografico \"100 colpi di spazzola prima di andare a dormire\", diventato in breve tempo uno straordinario successo editoriale, nella storia dell'editoria italiana bissato soltanto dal successo riscontrato dal romanzo autobiografico \"Volevo i pantaloni\" della sua corregionale Lara Cardella nel 1989. A dicembre del medesimo anno, il romanzo era distribuito in 42 nazioni.\nNel 2005, Melissa Panarello pubblica il suo secondo romanzo, \"L'odore del tuo respiro\". Nello stesso anno \u00e8 tratto un film dal suo primo libro, intitolato \"Melissa P.\", prodotto da Francesca Neri e diretto da Luca Guadagnino, da cui per\u00f2 la giovane autrice prese polemicamente le distanze, non riconoscendola come un'opera conforme alla poetica del testo originale.\nNell'aprile del 2006, pubblica la sua terza opera, \"In nome dell'amore\": il libro, impostato come se si trattasse d'una lettera aperta al cardinale Camillo Ruini (all'epoca presidente della CEI), si pone quale un libello contro la Chiesa cattolica e la sua ingerenza nella politica dello Stato italiano.\nNel 2010 pubblica il suo quarto libro, il romanzo \"Tre\", il primo ad essere pubblicato con Giulio Einaudi Editore dopo la rottura con il precedente editore Fazi. Dal settembre dello stesso anno partecipa al programma \"Victor Victoria\", trasmesso su LA7, assieme alla conduttrice Victoria Cabello, la cantante Arisa e la comica Geppi Cucciari. Dal 2011 cura la rubrica di astrologia per il settimanale \"Grazia\". Il 20 gennaio del 2011 debutta come inviata speciale della trasmissione di Italia Uno, \"Mistero\". Ha, nel mentre, collaborato in qualit\u00e0 d'editorialista ed opinionista con i settimanali e quotidiani \"Sette, Max, Gli Altri, Il Fatto Quotidiano, Il Giornale\".\nAncora nel 2011 pubblica il suo sesto libro, \"In Italia si chiama amore\", un libro-inchiesta sul sesso e gli italiani nata dalla collaborazione con il periodico \"Sette\", e, nel febbraio dello stesso anno, con la collaborazione della \"street artist\" e pittrice romana Alice Pasquini, realizza il romanzo grafico \"Vertigine\". Nel 2013 ha pubblicato il suo quarto romanzo, \"La bugiarda\", con Fandango. Sulla falsariga della sua scoperta vocazione d'astrologa, nel 2014 da invece alle stampe il suo libro \"2015 - Un anno d'amore, oroscopo sentimentale per ragazze sveglie\", un compendio d'oroscopi per l'anno venturo rivolto essenzialmente ad un pubblico femminile.\nNel febbraio 2015 \u00e8 stata una dei concorrenti della decima edizione del reality show \"L'isola dei famosi\", in onda su Canale 5. \u00c8 uscita dopo 22 giorni nel corso della quarta puntata con il 62% dei voti.\nHa partecipato al docu-film \"Lun\u00e0digas\", uscito nelle sale cinematografiche italiane nel 2016, con una sua testimonianza sulla scelta di non avere figli.\nNell'ottobre del 2019 d\u00e0 alla luce un figlio a Roma, citt\u00e0 dove risiede. Ad aprile dello stesso anno era uscito \"Il primo dolore\", pubblicato per la milanese La nave di Teseo.\nNel novembre del 2020 costituisce l'agenzia letteraria, \"PAL - Piccola Agenzia Letteraria\"."}
{"id": "111678", "revid": "1632387", "url": "https://it.wikipedia.org/wiki?curid=111678", "title": "Melissa P.", "text": ""}
{"id": "111680", "revid": "1598666", "url": "https://it.wikipedia.org/wiki?curid=111680", "title": "Longford (Contea di Longford)", "text": "Longford (in irlandese \"An Longfort\") \u00e8 una cittadina della Repubblica d'Irlanda, capoluogo della contea omonima.\nSituata nelle \"midlands\" irlandesi, nelle aree centrali della nazione, Longford costituisce un importante snodo stradale. Nel centro cittadino la N4 (Dublino-Sligo) si divide dalla N5 (Longford-Westport), arteria che collega la capitale e il centro Irlanda con le zone occidentali a nord di Galway, mentre da sud giunge la N63 da Galway e Roscommon.\nLuoghi d'interesse.\nIl Corlea Trackway Visitor Centre \u00e8 situato nei pressi di Longford, nella comunit\u00e0 di Keenagh. Il centro ospita case in una strada di torbiera dell'Et\u00e0 del Ferro costruite nel 148 a.C. tra le torbiere circostanti lo Shannon. La via delle querce \u00e8 la pi\u00f9 estesa del suo genere che sia stata scavata in Europa, realizzata negli anni dal Professor Barry Raftery dell'University College Dublin. Dentro l'edificio \u00e8 presente un tratto di 18 metri della strada ancora preservati e mostrati in una sala appositamente umidificata.\nLa cattedrale di San Mel nel centro della cittadina annovera delle pregiate vetrate che hanno rischiato di andare perdute nel 2009 a seguito di un incendio."}
{"id": "111681", "revid": "6923", "url": "https://it.wikipedia.org/wiki?curid=111681", "title": "Metodo di indirizzamento", "text": "Con metodi di indirizzamento, in informatica, si indicano le modalit\u00e0 con cui un microprocessore consente alle istruzioni di accedere agli operandi delle istruzioni durante il ciclo di fetch-execute.\nGli operandi vengono recuperati dall'unit\u00e0 di controllo in base al loro indirizzo, che pu\u00f2 essere specificato in vari modi, detti appunto metodi di indirizzamento. \nLa codifica.\nGli indirizzi degli operandi sono inclusi in campi appositi delle istruzioni macchina date al calcolatore. In questi ci sono alcuni bit che specificano il metodo di indirizzamento. Sono 8, da 000b (0 decimale) a 111b ( =7 decimale), e si dividono in diretti e indiretti.\nAlcuni metodi diretti sono:\ni metodi indiretti sono molteplici:\nnel caso di indirizzamenti indiretti l'istruzione non \u00e8 formata solo dall'OL (Operation Long-word) ma anche da EL (Extension Long-word)\nModalit\u00e0 diretta.\nImplicito.\nL'opcode di una istruzione si riferisce gi\u00e0 ad un certo particolare dato: si tratta in genere di istruzioni speciali.\nCon registro.\nL'operando \u00e8 contenuto in uno dei registri della CPU che essendo interni al processore permettono un accesso veloce.\nImmediato.\nIl dato \u00e8 presente in memoria nella locazione immediatamente successiva all'istruzione: \u00e8 parte integrante dell'istruzione stessa. Non utilizza registri ma viene o specificato nell'istruzione il valore del dato oppure viene utilizzata una variabile che contiene il dato in memoria.\nAssoluto.\nQuesto tipo di indirizzamento viene utilizzato se i dati hanno una posizione fissa nella memoria. Risulta essere pi\u00f9 lento del Diretto con Registro perch\u00e9 anche se la modalit\u00e0 di accesso al dato \u00e8 la stessa in questo caso si sta utilizzando un dato contenuto in memoria e non nei registri di CPU\nModalit\u00e0 indiretta.\nL'istruzione specifica un registro della CPU (registro indice) che contiene l'indirizzo di memoria del dato necessario.\nAssoluta indiretta.\nIn questo caso il valore contenuto nell'istruzione non rappresenta l'operando da utilizzare, ma l'indirizzo all'operando stesso. \u00c8 una sorta di puntatore al dato richiesto. L'indirizzo puntatore che \u00e8 contenuto nell'istruzione \u00e8 memorizzato nell'EL\nCon registro indice.\nL'istruzione contiene sia un indirizzo immediato che l'indicazione di un registro: la CPU carica il dato dall'indirizzo ottenuto sommando il valore immediato al valore del registro.\nAutorelativa.\nL'istruzione contiene un dato immediato che viene sommato al valore del registro IP per ricavare l'indirizzo da cui caricare il dato necessario.\nCon spiazzamento.\nNell'istruzione sono contenuti un dato in complemento a due e l'identificativo di un registro. La somma di questi due dati dar\u00e0 come risultato l'indirizzo fisico dell'operando.\nPredecrementante.\nQuesto tipo di indirizzamento \u00e8 utile nella scansione di array o dati in sequenza perch\u00e9 prima di accedere al dato decrementa il suo valore (dell'indirizzo e non del dato stesso).\nPostincrementante.\nOpposto al precedente questo indirizzamento prima legge il dato e poi incrementa il valore dell'indirizzo della dimensione specificata (Byte, Word o Long-word)"}
{"id": "111682", "revid": "697352", "url": "https://it.wikipedia.org/wiki?curid=111682", "title": "Longford", "text": "Longford \u00e8 il nome di molte localit\u00e0:\nAltri usi:"}
{"id": "111683", "revid": "287204", "url": "https://it.wikipedia.org/wiki?curid=111683", "title": "Primo de Rivera", "text": ""}
{"id": "111687", "revid": "466539", "url": "https://it.wikipedia.org/wiki?curid=111687", "title": "Jos\u00e9 Antonio Primo de Rivera", "text": "Biografia.\nJos\u00e9 Antonio Primo de Rivera, nell'ottobre 1922, dopo aver seguito il padre a Barcellona, dove costui era stato nominato Capitano Generale della Catalogna, assolse il servizio militare nei Dragoni di Santiago. Nel 1925 divenne avvocato e nel 1928 fu insignito dell'Ordine di Santiago. Dopo la morte del padre a Parigi si dedic\u00f2 sempre alla difesa del suo ricordo, operando come intellettuale conservatore.\nPur deluso dal comportamento del re Alfonso XIII per non aver difeso il padre che dimessosi dall'incarico si era recato in volontario esilio a Parigi e che aveva avallato ministri che non ne avevano rivendicato la memoria, ader\u00ec alla Unione Monarchica Nazionale di cui era esponente Ramiro de Maeztu. Il 16 ottobre 1930 tenne il suo primo comizio a Bilbao. Il linguaggio troppo deciso tenuto dai suoi esponenti, la contrapposizione diretta dei socialisti, dei democratici e non ultimo dei monarchici pi\u00f9 moderati fecero presto naufragare l'Unione Monarchica Nazionale. Miguel Primo de Rivera si spense nello stesso anno e Jos\u00e9 Antonio eredit\u00f2 il titolo di Grande di Spagna.\nA seguito della vittoria repubblicana alle elezioni amministrative nei principali centri il 14 aprile 1931 il re Alfonso XIII si autosospese e part\u00ec immediatamente per l'esilio e in Spagna fu proclamata la Seconda Repubblica spagnola. Primo de Rivera, pur scettico nutr\u00ec comunque la speranza che l'avvento della repubblica potesse spazzare via ci\u00f2 che di \"inetto\" vi era nel passato e quindi riscoprire dopo \"gli inestinguibili motivi tradizionali della nazione spagnola\".\nI primi passi in politica.\nProgressivamente il suo pensiero and\u00f2 mutando, incominciando ad approfondire i testi relativi alle nuove ideologie che si contrapponevano in Europa. Approfondisce in particolare lo studio degli scritti di Mussolini, Hitler, Lenin e Trotzky, avendo gi\u00e0 profonde conoscenze dei pensatori tradizionalisti come Donoso Cort\u00e9s.\nNel settembre 1931 si candid\u00f2 in un collegio di Madrid rimasto vacante. Chiar\u00ec subito il motivo che lo spingeva verso la politica: \"Dio sa che la mia vocazione \u00e8 per i libri, separarmi dai quali per lanciarmi nel vortice violento della politica mi \u00e8 motivo di vero dispiacere. Ma sarei insensibile e vile se dormissi tranquillo mentre alle Cortes, davanti al popolo, si lanciano di continuo accuse contro la sacra memoria di mio padre\". Primo de Rivera ottenne ventiseimila voti ma non fu comunque eletto. Nello stesso mese assunse la difesa di Galo Ponte che era stato incriminato dal nuovo governo con una nuova norma a carattere retroattivo per essere stato ministro della giustizia del governo presieduto da Miguel Primo de Rivera. Nel 1931 venne a contatto con il giovane Ramiro Ledesma Ramos che di l\u00ec a poco avrebbe pubblicato in un effimero settimanale il proprio manifesto politico \"Conquista del Estado\" che fu sottoscritto anche da Ernesto Gim\u00e9nez Caballero in cui si prospettava la nascita di uno \"\"stato nazional-sindacalista\". Primo de Rivera ne segu\u00ec con interesse l'attivit\u00e0 senza tuttavia parteciparvi. Ipotizzando la creazione di una societ\u00e0 pi\u00f9 giusta prese a modello il fascismo italiano.\nNel 1933 fu invitato da Manuel Delgado Barreto a collaborare al periodico di carattere politico \"El Fascio\" di cui usc\u00ec solo il primo numero il 16 marzo 1933 ma tutte le copie furono sequestrate per ordine del governo presieduto da Manuel Aza\u00f1a D\u00edaz. Nell'ottobre 1933 Primo de Rivera fu inviato in Italia per intervistare Mussolini in occasione della pubblicazione in Spagna del volume \"El fascismo\"\" contenente alcuni testi mussoliniani.\nIl discorso \"De la Comedia\" e la \"Falange Espa\u00f1ola\".\nIl 29 ottobre 1933 al Teatro de la Comedia di Madrid fond\u00f2 la Falange Espa\u00f1ola (FE), che prese il nome dall'antica formazione militare dell'esercito di Alessandro Magno. Una formazione che ripudiava il liberalismo ed il capitalismo, propagandando l'instaurazione di un nuovo Stato che eliminasse le speculazioni economiche del sistema vigente mediante un forte dirigismo nazionale e la collaborazione di classe criticando duramente Jean-Jacques Rousseau da cui discenderebbero come figlio legittimo il capitalismo moderno e come figlio degenere il populismo marxista.\nIl discorso tenuto alla \"Comedia\" provoc\u00f2 la reazione di parte dei monarchici che accusarono Primo de Rivera di non aver fatto alcuna menzione ad una restaurazione monarchica e di parte dei ceti pi\u00f9 reazionari per aver parlato da \"socialista\".\nAl nuovo movimento aderirono molti intellettuali dichiaratamente fascisti e numerosi studenti sia appartenenti a famiglie facoltose sia appartenenti ai ceti medi ed inferiori.\nPochi giorni dopo, all'universit\u00e0 di Madrid, si form\u00f2 il primo nucleo di studenti universitari falangisti riuniti nel \"Sindicato Espa\u00f1ol Universitario\" (SEU). Il 2 novembre a Daimiel ci fu il primo caduto della Falange, Jos\u00e9 Ruiz de la Hermosa, ucciso con una coltellata alcuni giorni dopo aver partecipato al comizio del teatro \"La commedia\" di Madrid. Il 19 novembre 1933 Primo de Rivera fu eletto nelle file della \"Falange Espa\u00f1ola\" che era alla sua prima prova elettorale. Insieme a lui fu eletto anche Francisco Moreno Herrera, indipendente ma affiliato alla \"Falange Espa\u00f1ola\". Primo de Rivera tenne il suo primo discorso alle Cortes il 19 dicembre 1933. Nel 1934 sorsero i primi gruppi falangisti a , Siviglia, Cadice, Barcellona e Palma di Maiorca. La sede centrale fu posta a Madrid. I giovani falangisti sfidarono i socialisti spingendosi sempre pi\u00f9 nei quartieri popolari per vendere le copie del giornale di partito \"F.E.\" e negli accesi scontri che ne nacquero con gli operai caddero altri tre militanti.\nLa fusione con le \"Juntas de Ofensiva Nacional-Sindicalista\".\nIl 9 febbraio 1934 a Madrid lo studente falangista Mat\u00edas Montero, alla guida del \"Sindicato Espa\u00f1ol Universitario\" (SEU), fu ucciso da due militanti del \"Partido Socialista Obrero Espa\u00f1ol\" e, a seguito di questo omicidio, il 13 febbraio 1934 Primo de Rivera e Ramiro Ledesma Ramos, leader delle Juntas de Ofensiva Nacional-Sindicalista (JONS), si accordarono per fondere i due rispettivi movimenti. Il movimento fu ufficialmente unificato il 4 marzo 1934 nel corso di una manifestazione tenuta a Valladolid e assunse il nome di \"Falange Espa\u00f1ola de las Juntas de Ofensiva Nacional Sindicalista\" e fu inizialmente guidato in triumvirato da Jos\u00e9 Antonio Primo de Rivera, Ramiro Ledesma Ramos e Ruiz de Alda. Grazie soprattutto alle istanze portate in dote dalle JONS, i punti dottrinali del nuovo movimento si fissano sulla giustizia sociale, con forte contestazione del capitalismo e del marxismo, contro l'individualismo e la lotta di classe; ma vengono promosse la nazionalizzazione delle banche e dei grandi servizi pubblici, pur riconoscendo la propriet\u00e0 privata.\nIn un'ottica pi\u00f9 ampia, Jos\u00e9 Antonio Primo de Rivera tendeva anche a un recupero spirituale dell'identit\u00e0 nazionale, dipingendo la nazione come un'essenza metafisica.\nIl 27 marzo fu ucciso il falangista quindicenne Jes\u00f9s Hern\u00e0ndez e Primo de Rivera fu accusato dalle sinistre di essere responsabile con il suo movimento di oltraggio alla \"coscienza popolare\" e pochi giorni dopo lo stesso Primo de Rivera fu oggetto di un attentato. L'avvenimento dest\u00f2 molta curiosit\u00e0 e il quotidiano ABC l'11 aprile pubblic\u00f2 una lunga intervista con il fondatore della Falange. Segu\u00ec poi l'uccisione del diciottenne Juan Cu\u00e9llar cui seguir\u00e0 per rappresaglia l'uccisione della socialista Juanita Rico che era stata vista infierire sul corpo del falangista ucciso con bottiglie e pietre. Da questo momento la Falange fu costantemente controllata dalla gendarmeria.\nLa nomina a \"Jefe Nacional\" e la rivolta delle Asturie.\nIl 4 ottobre 1934 si inaugur\u00f2 il 1\u00ba congresso nazionale della Falange che decise di unificare il comando nella persona di Primo de Rivera che fu nominato \"Jefe nacional\" ponendo quindi fine al triumvirato. Primo de Rivera era solito leggere ai propri attivisti alcuni passi della poesia \"If\" di Joseph Rudyard Kipling prima delle manifestazioni o in vista di scontri politici.\nL'inclusione di tre ministri della CEDA nel governo guidato da Ricardo Samper, avvenuta il 1\u00ba ottobre 1934, innesc\u00f2 il 5 ottobre lo sciopero generale voluto dai sindacati di sinistra. A Madrid vi fu il tentativo di occupare il ministero dell'Interno, il Parlamento e la Banca di Stato ma furono tutti arrestati dalle forze di sicurezza. Tra gli arrestati anche Francisco Largo Caballero.\nNelle Asturie assunse carattere di insurrezione nella violenta rivolta dei minatori nelle Asturie che il 5 ottobre 1934 che avevano dato vita all'effimera \"Repubblica Socialista Asturiana\" e che fu smantellata dall'esercito due settimane dopo. In Catalogna, nonostante l'assenza dei sindacati anarchici della CNT, Llu\u00eds Companys i Jover che era succeduto a Francesc Maci\u00e0 ne approfitt\u00f2 per proclamare l'indipendenza dello Stato catalano il 6 ottobre 1934.\nPur essendo nettamente contrapposti i fronti e nonostante i minatori militassero nelle file anarchiche e socialiste, pi\u00f9 ancora che in quelle comuniste, i falangisti si schierano con i lavoratori e non con il governo. Nominato \"Jefe nacional\" Primo de Rivera, vista la situazione generale in Spagna, dispose che tutti i falangisti, nel caso che vi fosse stata un'insurrezione generale delle sinistre, si sarebbero dovuti concentrare nelle caserme e in mancanza di queste nei presidi della Guardia Civil e per nessun motivo di recarsi presso l'autorit\u00e0 civile poi sciolse il congresso la sera del 6 e fece rientrare tutti i delegati nelle proprie provincie. Il giorno seguente organizz\u00f2 un corteo che inquadrato militarmente, marci\u00f2 per le strade di Madrid raggiungendo il ministero dell'Interno a Puerta del Sol che il giorno precedente era stato assaltato dai manifestanti. Il corteo era preceduto da una vettura con a bordo Primo de Rivera, Ledesma Ramos, Ruiz de Alda e il colonnello Rada. Primo de Rivera si rivolse alle autorit\u00e0 uscite dal balcone del ministero dell'Interno:\nNonostante l'aumento di popolarit\u00e0 e la visibilit\u00e0 ottenuta con le tradizionali parate della domenica, la cronica mancanza di fondi non permise una crescita del partito il cui numero di effettivi rimase invariato.\nNel frattempo lo scontro di personalit\u00e0 con Ramiro Ledesma Ramos culmin\u00f2 il 14 gennaio 1935, con l'uscita di quest'ultimo dal movimento e la fondazione di un nuovo giornale \"La patria libre\", dalle cui pagine attacc\u00f2 fortemente Rivera accusandolo di essere \"\"strumento della reazione\" a causa dei forti legami con la Chiesa e l'esercito che gli derivavano dall'ambiente sociale in cui aveva vissuto e dalla vicinanza di vecchi amici del padre. La maggior parte dei vecchi jonsisti come On\u00e9simo Redondo Ortega, Ernesto Gim\u00e9nez Caballero rimase comunque nella Falange. I due leader si riappacificarono soltanto nel maggio 1936 quando Ledesma Ramos si rec\u00f2 nel carcere in cui Primo de Rivera era stato incarcerato.\nNell'estate del 1935 i pi\u00f9 importanti capi della Falange si riunirono nella Sierra di Gredos per costituire una organizzazione militare interna che potesse fronteggiare una nuova insurrezione delle sinistre o che potesse favorire la conquista dello Stato se ve ne fosse stata l'opportunit\u00e0.\nIl 10 novembre 1935 si svolse il secondo Congresso nazionale a Madrid e fu diffuso il programma in 27 punti della Falange in cui si evidenzi\u00f2 l'antagonismo sia col marxismo e della lotta di classe che del parlamentarismo e dell'individualismo borghese, divenne leader dei giovani fascisti spagnoli e scrisse sul periodico \"Diario ABC S.L.\".\nLa vittoria del Fronte Popolare.\nLa Confederazione Spagnola delle Destre Autonome di Gil Robles si present\u00f2 inizialmente da sola alle elezioni e solo successivamente allarg\u00f2 la coalizione a tutte le altre forze di destra presenti nel paese che si riunirono nel \"Frente Nacional Contrarrevolucionario\". In questo cartello confluirono i monarchici di \"Renovaci\u00f3n Espa\u00f1ola\" di Jos\u00e9 Calvo Sotelo, il \"Partido Agrario Espa\u00f1ol\" di Jos\u00e9 Mart\u00ednez de Velasco, i carlisti della \"Comuni\u00f3n Tradicionalista\"\" e il \"Partido Nacionalista Espa\u00f1ol\" di Jos\u00e9 Mar\u00eda Albi\u00f1ana. La \"Falange Espa\u00f1ola y de las JONS\" di Jos\u00e9 Antonio Primo de Rivera corse invece da sola ottenendo 46.000 voti, meno di mille per provincia.\nPrimo de Rivera, convinto ancor prima delle elezioni di una vittoria della sinistra unita nel Fronte Popolare, scrisse:\nNel febbraio del 1936 il Fronte Popolare sconfisse di misura il Fronte Nazionale Controrivoluzionario. La Falange che si era presentata da sola alle elezioni perse il seggio alle Cortes Generales di Primo de Rivera. Violenze si scatenarono nel paese, in parte dovute alle sinistre che in preda all'euforia della vittoria assaltarono le chiese e le propriet\u00e0 private dei ricchi e aggredirono i militanti della \"Falange Espa\u00f1ola\". In parte dagli operai che frustrati dalle lunghe attese per le riforme proclamarono scioperi che iniziarono a susseguirsi con maggiore violenza cos\u00ec come le richieste esagerate di aumenti salariali. Il nuovo governo presieduto da Manuel Aza\u00f1a favor\u00ec le accelerazioni rivoluzionarie comuniste diventando ben presto incapace di contenerle e condizionarle.\nL'arresto di Primo de Rivera.\nIl 10 marzo una squadra di falangisti comandata da Alberto Ortega tent\u00f2 di assassinare il professor Luis Jim\u00e9nez de As\u00faa, un deputato socialista, ma uccise invece un uomo della sua scorta. Quattro giorni dopo esponenti della Falange tentarono di uccidere Francisco Largo Caballero, e mentre Jos\u00e9 Antonio era a colloquio con Franco allo scopo di organizzare un colpo di Stato, il 14 marzo 1936 la \"Falange Espa\u00f1ola y de las JONS\" fu messa fuori legge e Primo de Rivera fu arrestato insieme al fratello Miguel con l'accusa di detenzione abusiva di armi e tradotti nel C\u00e1rcel Modelo di Madrid. L'obiettivo era quello di \"mettere sotto controllo la Falange\". Si racconta che qualche giorno prima dell'arresto Primo de Rivera fosse stato avvertito da Manuel Aza\u00f1a ed invitato a lasciare la Spagna. Alla proposta il leader della Falange oppose un fermo diniego dicendo \"\"Non posso, mia madre sta male\". Alla replica di Aza\u00f1a, che stupito gli replic\u00f2 che sua madre era morta ormai da molti anni, Primo de Rivera rispose \"Mia madre \u00e8 la Spagna, non posso lasciarla\". Di sicuro negli stessi giorni Primo de Rivera fu invitato a lasciare il proprio paese dall'amico Eduardo Aun\u00f2s, ma anche in questo caso ottenne risposta negativa: \"No davvero, la Falange non \u00e8 uno di quei vecchi partiti di cospiratori i cui capi se ne stanno all'estero\"\".\nMentre si trovava in carcere Primo de Rivera fu portato a conoscenza dei piani di insurrezione dell'esercito e da un iniziale momento scettico espresso nella circolare del 24 giugno 1936 pass\u00f2 ad una sostanziale adesione il 29 giugno seguente che mantenesse paritari i rapporti con gli insorti e autonomi i reparti falangisti:\nIl 17 luglio dal Marocco spagnolo il generale Francisco Franco, alla guida del \u201cTercio de Extranjeros\u201d, insorse contro il governo di Madrid; la ribellione si estese rapidamente a Cordova, Granada, Toledo, Valladolid, Burgos ed in molte altre citt\u00e0 della Spagna. Nei primi giorni di insurrezione circa la met\u00e0 di coloro che avevano fondato la Falange furono uccisi, ciononostante gli effettivi erano cresciuti a dismisura anche grazie all'apporto degli ex socialisti ed ex anarchici che nei territori insorti erano passati alla Falange (talvolta per salvarsi la vita), ma la mancanza di capi rendeva molto instabile il movimento. Nei territori conquistati dall'esercito nazionalista molti falangisti costituirono reparti combattenti con i quali si recarono al fronte (circa il 54% delle milizie nazionaliste e il 19% dell'intero esercito franchista) mentre altri costituirono improvvisate polizie politiche che si occupavano di fermare i sospetti alla ricerca di simpatizzanti comunisti.\nNei giorni dell'insurrezione i falangisti di Alicante tentarono di liberare Primo de Rivera, ma la vittoria in citt\u00e0 dei repubblicani rese impossibile l'azione. Il 17 settembre una squadra falangista, guidata da Ag\u00f9stin Aznar, fu sbarcata da un sommergibile tedesco per tentare un colpo di mano. L'azione non fu poi eseguita e Aznar tent\u00f2 di corrompere le guardie ma, scoperto, riusc\u00ec a salvarsi per miracolo.\nIl 23 agosto il fratello minore Fernando fu ucciso dai repubblicani.\nIl processo.\nIl 5 giugno 1936 Primo de Rivera e il fratello Miguel furono trasferiti nella prigione di Alicante e il 16 novembre 1936 incominci\u00f2 il processo utilizzando il codice militare. Jos\u00e9 Antonio fu autorizzato a condurre la propria difesa unitamente a quella del fratello Miguel e della cognata Margarita de Larios y Fern\u00e1ndez de Villavicencio.\nPrimo de Rivera, sapendo che la decisione di condannarlo a morte era gi\u00e0 stata presa in anticipo si rifiut\u00f2 di chiedere clemenza, ma si batt\u00e9 per gli altri due imputati, anch'essi condannati a morte, in maniera molto efficace ottenendone la grazia con una riduzione di pena: il fratello Miguel ebbe 30 anni di reclusione e la Larios 6 anni. Saranno liberati da Franco nel 1939 e Miguel sar\u00e0 ambasciatore nel Regno Unito, e ministro dell'agricoltura nel IV governo del generale (1941-1945). A chi gli chiedeva di graziare Primo de Rivera il presidente della Repubblica Manuel Aza\u00f1a rispose di non poter far nulla poich\u00e9 anche lui era diventato un prigioniero.\nLa condanna fu sbrigativamente eseguita nel cortile del carcere il 20 novembre dalle autorit\u00e0 locali per timore che il governo, che si sarebbe riunito a Madrid lo stesso giorno, potesse commutare la pena in una detentiva. Prima della fucilazione Primo de Rivera chiese che dopo l'esecuzione il suo sangue potesse essere rimosso in modo da evitarne la vista al fratello Miguel. Insieme a Primo de Rivera furono fucilati altri due falangisti e due requ\u00e9t\u00e9s carlisti.\nNel suo testamento politico scritto in carcere espresse la speranza, rivelatasi vana, che la guerra civile potesse concludersi presto: \nQuando i nazionalisti vennero a conoscenza della morte di Primo de Rivera per rappresaglia fucilarono il figlio di Francisco Largo Caballero, che avevano catturato fin dai primi giorni quando il suo reparto si era ammutinato ed era passato con gli insorti.\nIl culto della personalit\u00e0.\nDurante la guerra civile spagnola, la Falange, tramite una pragmatica appropriazione del generale Franco, divenne il movimento politico dominante tra i nazionalisti, facendo peraltro diventare il testo dell'inno falangista \"Cara al sol\", scritto da De Rivera, quello delle truppe franchiste.\nIl regime di Francisco Franco favor\u00ec il culto della personalit\u00e0 di Jos\u00e9 Antonio, anche per ottenere l'appoggio dei falangisti, facendolo diventare \"martire della Crociata\" (si veda El Ausente).\nSui muri esterni di ogni parrocchia spagnola, c'\u00e8 tuttora una targa che commemora i soldati locali morti durante la guerra civile (\"Ca\u00eddos por Dios y por Espa\u00f1a\", \"Caduti per Dio e la Spagna\").\nIl nome di Primo de Rivera era il primo della lista su ogni targa ed il nome Jos\u00e9 Antonio divenne molto diffuso in Spagna.\nLa sorella di Jos\u00e9 Antonio, Pilar Primo de Rivera, fond\u00f2 la Secci\u00f3n Femenina (il ramo femminile della Falange), che svolse un gigantesco lavoro ricompilando sistematicamente tutte le differenti tradizioni delle regioni spagnole (gastronomia, musica, danze, eccetera) e segu\u00ec le indicazioni dei \"18 punti della donna falangista\", che intendevano \"riportare le donne al loro ruolo naturale\". Pilar fu inoltre deputata del partito unico franchista (Movimiento Nacional) alle Cortes Espa\u00f1olas dal 1943 al 1977.\nFrancisco Franco promosse la costruzione del mausoleo nella Valle de los Ca\u00eddos (valle in cui sono sepolti numerosi caduti della guerra civili, compresi molti repubblicani) per la sepoltura di Primo de Rivera, vicino al corpo del quale, quasi quarant'anni dopo (20 novembre 1975), alla sua morte, trov\u00f2 egli stesso sepoltura; il corpo del \"caudillo\" sar\u00e0 poi rimosso nel 2019, in quanto non caduto nella guerra.\nIl 20 novembre rimane una data simbolica per la destra falangista, poich\u00e9 ricorre l'anniversario della morte di Jos\u00e9 Antonio Primo de Rivera e Francisco Franco. Si dice che Franco mor\u00ec in realt\u00e0 nelle ultime ore del giorno precedente, ma la notizia fu data il giorno dopo per fare coincidere la data con quella di Primo de Rivera a fini propagandistici.\nL'ultima statua rimasta in Spagna di Jos\u00e9 Antonio Primo de Rivera \u00e8 stata rimossa da Guadalajara nel marzo 2005 per ordine del governo Zapatero che ritenne la statua \"non adatta a uno Stato democratico\". Rimangono ancora diverse vie intitolate, moltissime targhe e alcuni busti commemorativi del leader falangista. De Rivera \u00e8 stato canonizzato dalla Chiesa cattolica palmariana."}
{"id": "111689", "revid": "78273", "url": "https://it.wikipedia.org/wiki?curid=111689", "title": "Gregorio I di Costantinopoli", "text": ""}
{"id": "111694", "revid": "1543377", "url": "https://it.wikipedia.org/wiki?curid=111694", "title": "Tampa Bay Buccaneers", "text": "I Tampa Bay Buccaneers, spesso abbreviati come Bucs, sono una squadra di football americano della NFL con sede a Tampa, in Florida. Competono nella South Division della National Football Conference.\nAssieme ai Seattle Seahawks sono entrati a far parte della NFL nel 1976 come squadra di espansione. La prima stagione \u00e8 affrontata nell'AFC West come parte del processo di inserimento nella lega: a partire dalla successiva vi fu uno scambio di division tra i Seahawks e i Bucs che port\u00f2 le due squadre alle rispettive division dove tuttora giocano. I primi anni nella lega sono caratterizzati da 26 sconfitte consecutive e l'andamento altalenante della squadra nei decenni 70 e 80 del Novecento \u00e8 segnato da 14 stagioni consecutive senza titoli di division. La svolta nella storia della franchigia arriva nel con la vittoria del Super Bowl XXXVII disputato contro gli Oakland Raiders; nella stagione , guidati dal quarterback Tom Brady, i \"Bucs\" conquistarono il loro secondo Super Bowl contro i Kansas City Chiefs.\nLa propriet\u00e0 della squadra \u00e8 in mano alla famiglia Glazer, che possiede anche la squadra di calcio del Manchester United. Al 2019, secondo la rivista \"Forbes\", il loro valore \u00e8 di circa 2,2 miliardi di dollari, ventisettesimi tra le franchigie della NFL.\nStoria.\nI Buccaneers entrarono nella NFL come membri della AFC West nel 1976. L'anno successivo furono trasferiti nella NFC Central, scambiando la conference con l'altra squadra di espansione del 1976, i Seattle Seahawks. La prima casa della squadra fu il Tampa Stadium e Steve Spurrier fu il quarterback di Tampa Bay durante la prima stagione della sua storia. Tampa Bay non vinse la sua prima partita fino alla settimana 13 della sua seconda stagione, iniziando con un record di 0\u201326 (anche se i Bucs avevano sconfitto gli Atlanta Falcons 17\u20133 in una gara di pre-stagione del 1976).\nLa situazione dei Bucs miglior\u00f2 rapidamente nel 1979. Con la maturazione del quarterback Doug Williams, terminarono con un record di 10\u20136 e vinsero la Central Division sui Chicago Bears. A sorpresa, i Bucs superarono i Philadelphia Eagles 24\u201317 nel divisional round dei playoff. Furono eliminati nella finale della NFC dai Los Angeles Rams in casa. I Bucs raggiunsero nuovamente i playoff nel 1981 e 1982. In quegli anni, la prima stella della storia della franchigia fu il defensive end Lee Roy Selmon.\nPrima della stagione 1983, Williams si trasfer\u00ec nella United States Football League a causa di una disputa salariale. La squadra scese ad un record di 2\u201314, la prima di una serie record negativa di 12 stagioni con almeno 10 sconfitte.\nNel 1996 Malcolm Glazer, acquist\u00f2 la squadra, ponendosi l'obiettivo di a creare finalmente una squadra vincente, a Tampa. Le prestazioni della squadra migliorarono sensibilmente quando i Glazer assunsero l'ex coordinatore difensivo dei Minnesota Vikings Tony Dungy come capo-allenatore. La squadra in quegli anni ebbe una difesa tra le migliori della lega che poteva contare su giocatori del calibro di Warren Sapp, Ronde Barber, Derrick Brooks, John Lynch. Malgrado delle buone annate, Dungy fu licenziato dopo la stagione 2001, venendo sostituito dall'ex allenatore degli Oakland Raiders Jon Gruden. Questi, nel suo primo anno guid\u00f2 la squadra alla sua prima vittoria del Super Bowl, dove batt\u00e9 proprio la sua ex squadra, i Raiders. Miglior giocatore della partita fu la safety Dexter Jackson. Le annata successive sotto la gestione di Gruden furono costellati da alti e bassi. Vinse due volte il titolo di division, ma non riusc\u00ec pi\u00f9 a ripetere il successo della sua prima annata, venendo licenziato alla fine della stagione 2008.\nNel 2009, i Buccaneers furono affidati al proprio ex coordinatore difensivo Raheem Morris. Dopo una prima annata negativa, nel 2010 termin\u00f2 con un sorprendente record di 10-6, non centrando per\u00f2 il ritorno ai playoff. Fu licenziato dopo la stagione 2011 e sostituito con Greg Schiano. Questi, dopo una prima promettente annata terminata con un record di 7-9, scese a 4-12 nel 2013, venendo a sua volta licenziato. Nel 2014 fu assunto come capo-allenatore l'ex coach dei Chicago Bears Lovie Smith. Nel 2020 vinsero il loro secondo Super Bowl.\nLoghi e uniformi.\nIl primo logo della storia della squadra fu un pirata che faceva l'occhiolino di colore rosso e arancione, soprannominato \"Bucco Bruce\" e le prime uniformi erano di colore arancione e crema. Dal 1996, con l'avvento della famiglia Glazer, al 2013, le maglie sono state di color rosso, peltro, nero e bianco con inserti arancioni. Il casco era di color peltro con una bandiera rossa lacera pendente da una sciabola, una reinterpretazione del Jolly Roger di Calico Jack: un teschio, due sciabole incrociate e un pallone da football. Nel 2014 la squadra ha modificato leggermente il proprio logo, cambiando il colore della bandiera in un colore rosso pi\u00f9 acceso, attenuando l'effetto lacerato e ridisegnando il teschio in modo pi\u00f9 truce. L'elsa della spada \u00e8 passata dal colore rosso al grigio.\nGiocatori importanti.\nMembri della Pro Football Hall of Fame.\nAlla classe del 2021, sei giocatori dei Tampa Bay Buccaneers sono stati inseriti nella Pro Football Hall of Fame:\nRecord di franchigia.\nCarriera\nStagionali\n\"Fonte\":"}
{"id": "111696", "revid": "466539", "url": "https://it.wikipedia.org/wiki?curid=111696", "title": "Miguel Primo de Rivera", "text": " Govern\u00f2 la Spagna come dittatore dal 15 settembre 1923 al 28 gennaio 1930.\nBiografia.\nSuo zio Fernando partecip\u00f2 alla rivoluzione filippina.\nNato in una famiglia di militari in Andalusia, entr\u00f2 nell'esercito spagnolo e prese parte alle guerre coloniali in Marocco, a Cuba e nelle Filippine. Ricevette diversi importanti incarichi militari dopo la prima guerra mondiale, tra cui il capitanato-generale di Valencia, Madrid, e Barcellona. Divenne marchese di Estella alla morte dello zio nel 1921. In un periodo di rivolte sociali e tumulti conseguenti alla precaria situazione economica spagnola successiva alla perdita delle ultime colonie, sal\u00ec al potere con un colpo di Stato nel settembre 1923, con l'appoggio di tutto l'esercito, dei latifondisti, dei sindacati e degli imprenditori catalani. Sper\u00f2 di risollevare le sorti economiche e sociali della Spagna e fu accettato e riconosciuto dallo stesso Re Alfonso XIII di Spagna, che lo nomin\u00f2 Primo ministro.\nPrimo de Rivera sospese la costituzione, istitu\u00ec la legge marziale, impose una rigida censura e band\u00ec tutti i partiti politici, ed alcuni sopravvissero solo in clandestinit\u00e0. Fond\u00f2 quindi l'Unione Patriottica Spagnola, creando un sistema monopartitico. Durante il suo governo, il filosofo Miguel de Unamuno venne confinato sull'isola di Fuerteventura. Unamuno fugg\u00ec e continu\u00f2 i suoi sforzi di opposizione al regime.\nPrimo de Rivera tent\u00f2 di ridurre la disoccupazione investendo denaro nelle opere pubbliche, ma queste spese statali causarono una rapida inflazione, che port\u00f2 ulteriore malcontento popolare. La grave crisi economica che colp\u00ec la maggior parte dei paesi occidentali dopo il crollo di Wall Street del 1929 acu\u00ec ulteriormente la situazione. Alla fine, perse l'appoggio di quasi tutte le parti sociali e il re stesso probabilmente lo convinse a dimettersi nel gennaio 1930. Questo port\u00f2 per\u00f2 nel giro di pochi mesi alla caduta della monarchia spagnola e all'instaurazione della Seconda Repubblica spagnola. Pochi mesi dopo la fine della sua dittatura, Primo de Rivera mor\u00ec a Parigi, ufficialmente per complicanze di diabete mellito, anche se non si sono mai accertate le cause del suo improvviso e rapido decesso a distanza di pochissimo tempo dal suo ritiro politico.\nVita privata.\nEbbe sei figli:"}
{"id": "111707", "revid": "125609439", "url": "https://it.wikipedia.org/wiki?curid=111707", "title": "Houston Texans", "text": "Gli Houston Texans sono una squadra professionistica di football americano della NFL con sede a Houston. Competono nella South Division della American Football Conference. I Texans sono la franchigia pi\u00f9 giovane della NFL: si sono uniti alla lega nel 2002 come expansion team dopo che la precedente franchigia di Houston, gli Houston Oilers, si trasfer\u00ec a Nashville, Tennessee, diventando i Tennessee Titans. Giocano le loro partite casalinghe al NRG Stadium. I proprietari di maggioranza della squadra sono Janice e D. Cal McNair. La prima qualificazione ai playoff \u00e8 avvenuta nel vincendo la propria division, successo ripetuto anche nel 2012. In totale hanno disputato 19 stagioni raggiungendo i playoff 6 volte.\nI Texans e i Dallas Cowboys sono le uniche due squadre della lega dello stato del Texas. Al 2019, secondo la rivista \"Forbes\", il valore dei Texans \u00e8 di circa 3,1 miliardi di dollari, noni tra le franchigie della NFL.\nStoria.\nNel 1997 gli Houston Oilers disputarono la loro ultima stagione a Houston, prima di trasferirsi a Nashville, Tennessee, diventando i Tennessee Titans. Quando nel 1998 la NFL annunci\u00f2 avrebbe probabilmente aggiunto una nuova franchigia, la citt\u00e0 di Houston prevalse sulla favorita Los Angeles, venendo annunciata la nascita ufficiale degli Houston Texans il 6 ottobre 1999.\nIl primo allenatore della storia della franchigia fu Dom Capers e la squadra, con la prima scelta assoluta del Draft NFL 2002, scelse il quarterback David Carr. La prima stagione dei Texans inizi\u00f2 l'8 settembre 2002 contro i Dallas Cowboys al Reliant Stadium. I Texans scioccarono i loro rivali statali vincendo 19-10 e diventando cos\u00ec il secondo team di espansione della storia a vincere la sua prima gara. La squadra termin\u00f2 la stagione con un record di 4-12, vincendo contro Jacksonville Jaguars, New York Giants e Pittsburgh Steelers. Dopo una stagione con un record di 5-11 nel 2003 in cui scelsero il ricevitore Andre Johnson, i Texans terminarono con un record di 7-9 nel 2005. La stagione successiva fu l'ultima diretta da Capers, con la squadra che termin\u00f2 col peggior record della lega, 2-14.\nIl secondo allenatore della storia della squadra fu Gary Kubiak, un nativo di Houston. Nel Draft NFL 2006, i Texans scelsero in maniera controversa il defensive end Mario Williams, preferendolo al vincitore dell'Heisman Trophy Reggie Bush e all'idolo cittadino Vince Young. I Texans finirono con un bilancio di 6-10 nel 2006, quattro vittorie in pi\u00f9 dell'anno precedente. Se non si fossero verificati i grossi sbandamenti difensivi avvenuti nei minuti finali delle gare contro Buffalo Bills e Titans, i Texans avrebbero finito la loro prima stagione in pareggio 8\u20138, sull'onda di un attacco rapidamente migliorato. Nel 2007, Carr fu svincolato dai Texans e al suo posto giunse l'ex quarterback degli Atlanta Falcons Matt Schaub. I Texans ebbero fino a quel momento la miglior stagione della loro storia, finendo per la prima volta con un record pari, vincendo sei gare su otto in casa. Anche nella stagione successiva la squadra termin\u00f2 con un record di 8-8. Trascinata dalle prestazioni di Schaub e Andre Johnson, la squadra raggiunse il suo primo record positivo nel 2009, terminato con un bilancio di 9-7. Nel 2010 la squadra scese a un record di 6-10 malgrado il running back Arian Foster, firmato dopo non essere stato scelto nel Draft NFL 2009, guid\u00f2 la lega con oltre 1.600 yard corse.\nMalgrado gli infortuni occorsi a Matt Schaub (sostituito dal rookie T.J. Yates), Mario Williams e Andre Johnson, i Texans terminarono la stagione 2011 con un record di 10-6 vincendo per la prima volta la AFC South division e qualificandosi per i primi playoff della storia della franchigia. Nel primo turno di playoff sconfissero i Cincinnati Bengals 31-10 ma furono eliminati dai Baltimore Ravens 20-13 nel turno successivo dopo tre intercetti subiti da Yates e un punt sfuggito dalle mani di Jacoby Jones.\nIl club inizi\u00f2 bene la stagione 2012 vincendo le prime cinque partite. Nonostante l'infortunio a inizio stagione di Brian Cushing, la squadra termin\u00f2 con un record di 12-4, il migliore della sua storia, trascinata dal defensive end J.J. Watt che fu premiato con il primo dei suoi tre titoli di difensore dell'anno della NFL. Nel primo turno di playoff, i Texans batterono nuovamente i Cincinnati Bengals e come l'anno precedente furono eliminati nel divisional round, questa volta per mano dei New England Patriots. Nel 2013, Houston precipit\u00f2 a un record di 2-14, il peggiore della lega, con Gary Kubiak che fu licenziato nel mese di dicembre. Il 2 gennaio 2014 Bill O'Brien fu nominato nuovo allenatore della franchigia che scelse come primo assoluto nel Draft 2014 il defensive end da South Carolina Jadeveon Clowney. La squadra torn\u00f2 a vincere la division e a qualificarsi ai playoff nel 2015, venendo eliminata nel primo turno dai Kansas City Chiefs.\nIl 9 marzo 2016, i Texans firmarono l'ex quarterback di Denver Broncos Brock Osweiler con un accordo di 4 anni e 72 milioni di dollari. Nonostante il contratto redditizio, Osweiler fatic\u00f2 in modo significativo durante l'intera stagione. I texani conquistarono comunque il loro quarto titolo divisionale in sei anni, ma persero nei playoff nel Divisional Round contro i New England Patriots. Nel Draft NFL 2017, Houston selezion\u00f2 il quarterback Deshaun Watson 12\u00ba assoluto. Nel 2018, i Texans iniziarono la stagione 0-3, prima di vincere ai supplementari per 37-34 in Indianapolis. Questa vittoria ha innesc\u00f2 una striscia vincente in 9 partite consecutive; questa serie \u00e8 stata la pi\u00f9 lunga di sempre per una squadra che ha iniziato la stagione 0-3. I Texans finirono la stagione 11-5 e vinsero un altro titolo di division. Furono battuti per 21-7 nel primo turno dei playoff dai Indianapolis Colts.\nCronistoria.\n\"Questa \u00e8 la lista delle ultime 10 stagioni dei Texans\"\nOrigini del nome.\nIl nome \"Houston Oilers\" era indisponibile per un expansion team, in quanto tale denominazione era ancora detenuta dai Tennessee Titans, il cui proprietario Bud Adams aveva ritirato tale nome dall'utilizzazione nel 1999.\nIl 2 marzo 2000, Houston NFL 2002 annunci\u00f2 che il nome della squadra sarebbe stato scelto tra cinque candidati: Bobcats, Stallions, Texans, Toros e Apollos. La lista dei nomi fu determinata dopo diversi mesi di ricerche condotte in collaborazione tra Houston NFL 2002 e NFL Properties. Un sondaggio online sul nome gener\u00f2 65.000 responsi in soli sette giorni. Il nome che fu scelto, \"Houston Texans, \"era stato precedentemente il nome di una defunta squadra della World Football League, che si era trasferita in Louisiana diventando gli Shreveport Steamer. Il nome \"Texans\" era anche stato usato dai precursori dell'attuale team dell'NFL dei Kansas City Chiefs: i Dallas Texans. Il nome \"Texans\" \u00e8 stato pi\u00f9 recentemente usato da una franchigia della defunta Canadian Football League a San Antonio. Il proprietario Bob McNair dovette siglare un accordo con il proprietario dei Chiefs, Lamar Hunt, per usare il nome Texans per la sua nuova squadra.\nLoghi e uniformi.\nIl 6 settembre 2000, la trentaduesima franchigia dell'NFL venne ufficialmente battezzata \"Houston Texans\" da migliaia di presenti nella Texas Avenue. Prima di svelare il logo Bob McNair descrisse i colori come \"Blu acciaio\", \"Rosso da battaglia\" e \"Bianco liberty\". Il logo era una testa di toro, disegnata e colorata in modo da ricordare sia lo stato che la bandiera del Texas, inclusa la famosa stella solitaria a simboleggiare l'occhio e i cinque punti rappresentanti orgoglio, coraggio, forza, tradizione e indipendenza. Un anno dopo i Texans svelarono le loro uniformi durante un altro bagno di folla.\nIl casco dei Texans \u00e8 blu scuro con il logo a forma di toro dei Texans. Il design dell'uniforme consiste in maglie blu scuro o bianco con finiture rosse. La squadra indossa pantaloni bianchi quando porta la maglia blu e pantaloni blu quando indossa la maglia bianca. All'inizio della stagione 2006, i Texans indossarono una tenuta tutta bianca per il loro debutto casalingo e il team inizi\u00f2 ad indossare una divisa tutta blu per le gare casalinghe contro gli Indianapolis Colts. Nel 2003, i Texans introdussero una maglia rossa alternative (la maggior parte della volte indossata contro i rivali di division dei Jacksonville Jaguars) con finiture blu. Nel 2007 i Texans introdussero per la prima volta i pantaloncini rossi, accoppiandoli alle maglie rosse per un look monocolore. Nell'ottobre 2008 i Texans accoppiarono calzini blu (invece del tradizionale rosso) con i loro pantaloni blu e le maglie bianche. Nel 2017, i Texans debuttarono delle nuove divise blu neon realizzate dalla Nike denominate Color Rush e indossate durante le partite del Thursday Night Football.\nStoria nel Draft.\nScelte al primo giro per anno.\n\"* L'asterisco un giocatore che \u00e8 stato scelto per il Pro Bowl mentre militava in un'altra squadra\"\nAllenatori.\nCoordinatori.\nCoordinatori offensivi\nCoordinatori difensivi\nCoordinatori special team\nGiocatori importanti.\nMembri della Pro Football Hall of Fame.\nAlla classe 2019, un solo giocatore \u00e8 stato indotto nella Pro Football Hall of Fame.\nNumeri ritirati.\n\"Nessuno\"\nRing of Honor.\nIl 19 dicembre 2017, Andre Johnson \u00e8 stato il primo giocatore ad essere introdotto nel Texans Ring of Honor.\nRecord di franchigia.\nCarriera\nStagionali\nPartita\n\"Fonte\":\nRivalit\u00e0.\nTennessee Titans.\nLa rivalit\u00e0 con i Tennessee Titans \u00e8 una rivalit\u00e0 molto intensa e sentita, che contrapporre i Titans (originariamente con sede a Houston come Houston Oilers) con la squadra attuale di Houston, i Texans. Dopo il Draft d'espansione, e il conseguente riallineamento della NFL che ha portato alla nascita della AFC South, le due franchigie furono inserite nella stessa division. L'amarezza della rivalit\u00e0 ha portato a diverse scazzottate tra le squadre durante le partite. Un episodio in particolare, il 28 novembre 2010, quando il ricevitore dei Texans Andre Johnson e il cornerback dei Titans Cortland Finnegan furono espulsi dopo una rissa. I Texans vinsero quella partita 20-0. Negli scontri diretti tra le squadre, i Titans conducono la serie 16-14.\nDallas Cowboys.\nI Texans hanno anche una particolare rivalit\u00e0 intrastatale con i Dallas Cowboys, contro il quale competono ogni anno nella cosiddetta Governor's Cup (sia nelle gare pre-stagionali che nella stagione regolare) per il dominio dello stato del Texas. Negli scontri diretti, i Cowboys conducono la serie 7-6."}
{"id": "111713", "revid": "125842202", "url": "https://it.wikipedia.org/wiki?curid=111713", "title": "Fuerteventura", "text": "Fuerteventura \u00e8 un'isola subtropicale delle Canarie (Spagna), situata nell'Oceano Atlantico, circa 120 km al largo della costa africana.\nLa superficie dell'isola \u00e8 di 1.659,74\u00a0km\u00b2, la popolazione di 116.886 abitanti (2019). La capitale dell'isola \u00e8 Puerto del Rosario (Puerto Cabras fino al 1956).\nDa un punto di vista amministrativo fa parte della provincia di Las Palmas ed \u00e8 divisa in sei municipalit\u00e0: Antigua, Betancuria, La Oliva, P\u00e1jara, Puerto del Rosario e Tuineje, gli insediamenti e centri abitati distribuiti fra queste sono 67. Il vicino Islote de Lobos fa parte della municipalit\u00e0 di La Oliva.\nGeografia.\nCon una superficie di 1.659\u00a0km\u00b2 Fuerteventura \u00e8 la seconda isola delle Canarie per dimensioni dopo Tenerife (che ha 2.034,38\u00a0km\u00b2) e la pi\u00f9 vicina alle coste africane da cui dista 97\u00a0km.\nA nord-est, a soli 6\u00a0km di distanza, si trova la piccola isola di Lobos, la cui superficie \u00e8 di 4,58\u00a0km\u00b2 e che dipende da Fuerteventura.\nDal punto di vista geologico, \u00e8 ritenuta la pi\u00f9 vecchia delle Canarie. Formatasi a partire da eruzioni vulcaniche sottomarine, le ultime eruzioni hanno avuto luogo circa 5.000 anni fa, da quel momento l'erosione ha plasmato il paesaggio che oggi la caratterizza.\nL'isola \u00e8 situata alla stessa latitudine della Florida e del Messico e la temperatura scende di rado sotto i 18\u00a0\u00b0C o sopra i 24\u00a0\u00b0C. Con i suoi 362 km di costa, sull'isola ci sono pi\u00f9 di 152 spiagge lungo la costa: 50 chilometri di sabbia fine e bianca e 25 di ghiaino vulcanico. Queste particolarit\u00e0 la rendono la seconda isola con pi\u00f9 longitudine di costa dell'arcipelago.\nGran parte dell'interno, con le sue ampie pianure e i rilievi vulcanici, consiste di aree protette, che possono essere esplorate in fuoristrada o con moto da cross. La montagna pi\u00f9 alta dell'isola, il Pico de la Zarza, si trova nella penisola di Jand\u00eda e raggiunge un'altezza di 807 metri.\nStoria.\nIl colorito passato dell'isola si pu\u00f2 rintracciare in diversi edifici antichi, monumenti, musei e siti archeologici. \nStoria antica.\nSi ritiene che i primi colonizzatori siano arrivati dal Nord Africa - il termine \"Mahorero\" o \"Maho\" viene usato ancor oggi per descrivere la gente di Fuerteventura e deriva dall'antico termine \"Mahos\" che indica un tipo di scarpe in pelle di capra indossate dagli abitanti originari. Essi vivevano in caverne e dimore semisotterranee, alcune delle quali sono state scoperte e riportate alla luce, rivelando i resti di antichi strumenti e vasellami. Alcuni ritrovamenti archeologici documentano l'esistenza di insediamenti fenici sull'isola, come nella vicina Lanzarote.\nNell'antichit\u00e0 l'isola era nota, tra gli altri nomi, come \"Planaria\" in riferimento alla piattezza di gran parte del suo profilo o come \"Herbaria\" che probabilmente deriva dal termine berbero \"bani\" che significa \"muro\". Questa teoria \u00e8 supportata dal fatto che quando i primi colonizzatori europei sbarcarono sull'isola la trovarono divisa in due regni: Maxorata, governato dal sovrano Guize, e Jand\u00eda, i quali erano divisi da La Pared (La Parete), un muro del quale, sfortunatamente, nessun resto \u00e8 giunto ai giorni nostri.\nColonizzazione spagnola.\nLa conquista dell'isola inizi\u00f2 seriamente nel 1402, al comando dai cavalieri e crociati francesi Jean de B\u00e9thencourt e Gadifer de la Salle. Arrivarono con solo 63 marinai sui 283 originari, poich\u00e9 molti avevano disertato lungo la strada. Dopo essere arrivati e stabilirsi a Lanzarote, gli invasori fecero alcune prime escursioni nelle isole vicine. Nel 1404 Bethencourt e Gadifer fondarono Betancuria, sulla costa occidentale, il primo insediamento dell'isola. Dopo numerose difficolt\u00e0, Gadifer si fece carico dell'invasione, mentre Bethencourt torn\u00f2 in Spagna per cercare il riconoscimento e l'appoggio del re castigliano, Enrico III.\nIl nome attuale dell'isola si ritiene derivi da una esclamazione dello stesso Bethencourt: \"Quelle forte aventure!\" (\"Che grande avventura\"). Una spiegazione meno romantica \u00e8 che il nome significhi semplicemente \"vento forte\".\nNel 1424 il papa Martino V eresse a Betancuria il breve Vescovado di Fuerteventura, che comprendeva tutte le isole Canarie, tranne l'isola di Lanzarote. L'origine di questa diocesi \u00e8 correlata agli eventi che si verificarono dopo il Grande Scisma (1378-1417); infatti il vescovo di San Marcial del Rubic\u00f3n di Lanzarote (sola diocesi al momento delle Isole Canarie) non aveva riconosciuto il pontificato di Martino V in quanto era un sostenitore dell'Antipapa Benedetto XIII. Il Vescovado di Fuerteventura ebbe sede nella parrocchia di Santa Mar\u00eda de Betancuria, che aveva il rango di cattedrale. Il Vescovado fu abolito, durante il pontificato di Martino V, solo sette anni dopo la sua creazione nel 1433 e il suo territorio torn\u00f2 sotto la giurisdizione della Diocesi di San Marcial del Rubic\u00f3n.\nNel 1742 i Colonnelli della famiglia Cabrera-Bethencourt trasferiscono la loro residenza stabile a Betancuria creando la Casa dei colonnelli (\"Casa de los Coroneles\") in un momento in cui il potere signorile si trovava in declino, assumendo poco a poco il potere civile e nominando cariche pubbliche.\nIl 30 dicembre del 1834 si cre\u00f2 il municipio di Puerto Cabras, indipendente da Tetir, e si cominciarono cos\u00ec le prime funzioni municipali l'anno seguente. Puerto Cabras, nel 1860, divenne la capitale dell'isola a discapito di Betancuria.\nIl 27 febbraio 1924 lo scrittore Miguel de Unamuno fu esiliato a Fuerteventura dal dittatore Miguel Primo de Rivera.\nNel 1927, Fuerteventura e Lanzarote divennero parte della provincia di Las Palmas.\nLa sede del governo insulare (\"cabildo insular\") \u00e8 a Puerto del Rosario, citt\u00e0 creata a partire dell'anteriore capitale dell'isola, Puerto Cabras. \nData la vicinanza all'Africa, molti emigranti clandestini africani cercano di entrare nell'Unione europea passando di qui, dopo un pericoloso viaggio in barca dal Marocco, specialmente durante i primi anni del 1960.\nIl 18 gennaio 1994, la SS American Star si \u00e8 arenata nei pressi di Playa de Garcey durante una tempesta spezzandosi in due tronconi. Nel 2007 la nave si \u00e8 abbattuta su un fianco finendo quasi completamente sommersa. Nel 2008 il relitto, infine, \u00e8 scivolato sotto la superficie dell'acqua e non \u00e8 quasi pi\u00f9 visibile se non immergendosi.\nEconomia.\nSia Fuerteventura che Lanzarote sono stati i principali esportatori di grano e cereali nelle isole centrali dell'arcipelago nel corso dei secoli XVI, XVII e XVIII; Tenerife e Gran Canaria..\nIl primo hotel per turisti venne costruito nel 1965, seguito dalla costruzione dell'aeroporto di El Matorral, che sanc\u00ec la nascita di una nuova era per l'isola. Fuerteventura, infatti, divenne rapidamente una delle principali destinazioni turistiche europee.\nGli alisei estivi e le onde di marea invernali dell'Atlantico fanno dell'isola, per tutto l'anno, un paradiso dei surfisti e windsurfisti. Velisti, subacquei e pescatori d'altura sono attratti dalle acque dell'Atlantico, dove \u00e8 facile imbattersi in balene, delfini, pesci spada e tartarughe.\nProdotti tropicali delle Canarie.\nI prodotti tropicali degustabili in queste isole comprendono la frutta esotica, come papaya, avocado, mango e platano (banane tropicali), i succhi di frutti tropicali e altri prodotti tipici, come il miele di palma, la marmellata di cactus, la crema di banane tropicali canarie, ed anche le \"papas arrugadas\". Il nome delle famose \" papas arrugadas\" si riferisce alla loro buccia segnata da \"rughe\", in spagnolo \" arrugas\". Bollite in acqua salata vengono servite con salsa all'aglio (Alioli) o piccante (Mojo pic\u00f3n).\nL'aloe vera, una pianta grassa tropicale nativa della Penisola arabica, oggi ampiamente coltivata da parte dei cittadini, era considerata sacra dagli indigeni aborigeni (Guanci). Il succo \u00e8 ritenuto energetico, ricostituente ed utile contro il mal di stomaco. Il gel \u00e8 usato in pomate per guarire le scottature e per curare dolori muscolari, inoltre viene utilizzato come ingrediente di creme di bellezza per viso e corpo.\nSimboli naturali.\nI simboli naturali di Fuerteventura sono: \"Chlamydotis undulata fuertaventurae\" (hubara, avutarda) e \"Euphorbia handiensis\" (card\u00f3n de Jand\u00eda).\nInfrastrutture e trasporti.\nSull'isola si trova un aeroporto interna a circa 5\u00a0km da Puerto del Rosario. \nL'aeroporto di Fuerteventura (codice IATA: FUE) di medie dimensioni, dispone di un solo terminal ed \u00e8 situato a circa 4 km da Puerto del Rosario in localit\u00e0 El Matorral. Fu aperto per la prima volta nel 1954.\nPuerto del Rosario \u00e8 il principale porto dell'isola, il traffico passeggeri verso le altre isole dell'arcipelago \u00e8 principalmente concentrato invece nei porti di Corralejo, Gran Tarajal e Morro Jable.\nL'isola \u00e8 percorsa da una fitta rete stradale e servita da numerose linee di trasposto pubblico\nCelebrazioni.\nNel comune di Betancuria, in \"Vega de R\u00edo Palmas\", sono organizzate ogni anno, terzo sabato del mese di settembre, festeggiamenti in onore della Virgen de la Pe\u00f1a, patrona dell'isola di Fuerteventura.\nCome in altre Isole Canarie, anche Fuerteventura festeggia il carnevale.\nDal 1983 il 30 maggio si festeggia in tutte le isole canarie el \"D\u00eda de Canarias\".\nSpiagge.\nLa posizione geografica dell'isola ha permesso alle sabbie del Sahara di depositarsi sulle coste creando numerosissime spiagge. Le pi\u00f9 popolari sono: "}
{"id": "111714", "revid": "599013", "url": "https://it.wikipedia.org/wiki?curid=111714", "title": "Harold Coxeter", "text": "Inglese di nascita, svolse la maggior parte della sua attivit\u00e0 in Canada; il suo campo principale di investigazione \u00e8 stata la geometria. Veniva chiamato anche Donald Coxeter.\nBiografia.\nCoxeter ha studiato filosofia della matematica con Ludwig Wittgenstein al Trinity College di Cambridge. Dopo l'ottenimento di un Ph.D. rimase a Cambridge e successivamente comp\u00ec studi di livello postgraduate presso la Princeton University. Nel 1936 si trasfer\u00ec alla Universit\u00e0 di Toronto, presso la quale divenne professore nel 1948. Presso questa universit\u00e0 Coxeter ha lavorato per 60 anni. Egli \u00e8 noto soprattutto per i suoi lavori sui politopi regolari, sulle geometrie con pi\u00f9 di 3 dimensioni, sulla presentazione dei gruppi e sui gruppi che portano il suo nome e sulla combinatoria. Ha pubblicato 12 libri. \nNel 1954 conobbe Maurits Cornelis Escher il quale trasse ispirazione per alcune sue opere dai lavori di Coxeter sulle figure geometriche. Coxeter ha anche ispirato alcune delle opere innovative di Buckminster Fuller. \nNel 1950 venne eletto socio della Royal Society e nel 1997 Companion dell'Ordine del Canada.\nNel 2006 la giornalista canadese Siobhan Roberts ha scritto una biografia su Donald Coxeter, dal titolo \"King of Infinite Space: Donald Coxeter, The Man Who Saved Geometry\" (\"Il re dello spazio infinito: Donald Coxeter, l'uomo che salv\u00f2 la geometria\", Rizzoli).\n\u00c8 stato membro della Royal Society."}
{"id": "111718", "revid": "9", "url": "https://it.wikipedia.org/wiki?curid=111718", "title": "Alisei", "text": ""}
{"id": "111721", "revid": "56620", "url": "https://it.wikipedia.org/wiki?curid=111721", "title": "Ferdinando Palasciano", "text": "Biografia.\nEra figlio della capuana Raffaela Di Cecio e di Pietro, segretario comunale, originario di Monopoli e trasferitosi a Capua per lavoro. Si laure\u00f2 giovanissimo in Belle Lettere e Filosofia, quindi in Veterinaria e infine in Medicina e Chirurgia. A 33 anni, nominato ufficiale medico dell'Esercito delle Due Sicilie, si trov\u00f2 a Messina durante i moti insurrezionali del 1848.\nContrariamente alle disposizioni del generale Carlo Filangieri, il giovane medico si adoper\u00f2 per prestare cure mediche anche ai nemici rimasti feriti durante i combattimenti. Accusato di insubordinazione, rischi\u00f2 di essere fucilato, nonostante avesse giustificato con Filangieri il proprio comportamento dicendo: \u00abI feriti, a qualsiasi esercito appartengano, sono per me sacri e non possono essere considerati come nemici\u00bb e \u00abIl mio dovere di medico \u00e8 pi\u00f9 importante del mio dovere di soldato\u00bb. \nQuesta esperienza, esposta nelle sue successive dichiarazioni al Congresso Internazionale dell'Accademia Pontaniana di Napoli con la memoria \"La neutralit\u00e0 dei feriti in tempo di guerra\" del 1861, \nNel contempo venne nominato professore di Clinica Chirurgica presso l'Universit\u00e0 di Napoli (1865) e fond\u00f2 nel 1882, insieme ai professori Albanese dell'Universit\u00e0 di Palermo, Loreta dell'Universit\u00e0 di Bologna e Bottini dell'Universit\u00e0 di Milano, la Societ\u00e0 Italiana di Chirurgia.\nNonostante la rinomata fama di cui godeva nel suo campo, sia in ambito nazionale che internazionale, tale da richiamare da tutta Europa medici e studenti per imparare la sua tecnica, si dimise, in aperto contrasto con il rettore dell'epoca (Imbriani) a causa dello spostamento d'autorit\u00e0 di alcuni reparti della Facolt\u00e0 presso il Convento di Ges\u00f9 e Maria, che era stato \"convertito\" in poco tempo e che Palasciano stesso riteneva non adeguato agli standard igienici minimi indispensabili.\nFu chiamato a consulto poi da Garibaldi per curare una ferita da arma da fuoco al malleolo mediale dell'arto inferiore destro, sub\u00ecta durante il combattimento sull'Aspromonte.\nPalasciano consigli\u00f2 ai medici curanti di Garibaldi di intervenire chirurgicamente per estrarre il proiettile ritenuto nell'osso senza, tuttavia, esser ascoltato. Questi ultimi, infatti, sostenevano che non vi fosse pi\u00f9 ritenzione di proiettile. Se ne convinsero solo dopo alcuni mesi. Tra Palasciano e Garibaldi rimase una profonda amicizia, testimoniata da una corrispondenza epistolare conservata al Museo San Martino di Napoli.\nFu inoltre Deputato al Parlamento nella XIV, XV e XVI legislatura, Senatore del Regno, Consigliere ed Assessore al Comune di Napoli.\nNel 1886 cominciarono a manifestarsi i primi sintomi di una grave demenza mentale che, intervallata da brevi momenti di lucidit\u00e0, lo accompagn\u00f2 fino alla morte, avvenuta il 28 novembre 1891. Durante gli anni della malattia ebbe sempre al suo fianco la moglie Olga de Wavilow, una nobile di origine russa, e pochi amici.\nFu sepolto nel \"quadrato degli uomini illustri\" del cimitero di Poggioreale.\nPresso il Comitato Centrale della Croce Rossa Italiana, al n. 12 di via Toscana in Roma, la grande sala riunione (anteriormente chiamata \"Tempio\", trattandosi di una vecchia chiesa) \u00e8 dedicata a Palasciano. Nel corridoio centrale, inoltre, troneggia un busto bronzeo del medico, regalato alla CRI dal pronipote dello stesso Palasciano.\nIn Via San Michele a Corte, nella sua cittadina natale, \u00e8 situata una targa commemorativa presso la casa che gli ha dato i natali. \nIl vecchio ospedale dismesso di Capua e la via in cui era situato furono dedicati al suo illustro nome."}
{"id": "111722", "revid": "1534511", "url": "https://it.wikipedia.org/wiki?curid=111722", "title": "E6 (matematica)", "text": "In matematica, E6 \u00e8 la sigla che contraddistingue un gruppo di Lie e la sua algebra di Lie formula_1. Il gruppo E6 \u00e8 uno dei cinque gruppi di Lie semplici eccezionali e uno dei gruppi semplicemente allacciati.\n\"E\"6 ha rango 6 e dimensione 78. Il suo centro \u00e8 il gruppo ciclico Z3. Il suo gruppo di automorfismo esterno \u00e8 il gruppo ciclico Z2. La sua rappresentazione fondamentale ha 27 dimensioni (complesse) e la sua rappresentazione duale, che non \u00e8 equivalente alla precedente, ha anch'essa 27 dimensioni.\nNella fisica delle particelle \"E\"6 gioca un ruolo di rilievo in alcune grandi teorie unificate.\nAlgebra.\nRadici di E6.\nSebbene generino uno spazio a sei dimensioni, possono essere considerati meglio e in modo pi\u00f9 simmetrico come vettori di un sottospazio a sei dimensioni di uno spazio di dimensione nove:\nTutte le 27 combinazioni di formula_2 dove formula_3 \u00e8 una delle terne formula_4, formula_5,\nformula_6\nTutte le 27 combinazioni of formula_7 dove formula_8 \u00e8 una delle terne formula_9, formula_10,\nformula_11\nRadici semplici\nGruppo di Weyl/Coxeter.\nIl suo gruppo di Weyl/Coxeter \u00e8 il gruppo di simmetria del politopo E6."}
{"id": "111723", "revid": "767487", "url": "https://it.wikipedia.org/wiki?curid=111723", "title": "Vento catabatico", "text": "In meteorologia un vento catabatico (dal termine greco \"katabatikos\", che significa \"che va verso il basso\"), \u00e8 un vento che soffia scendendo da un'inclinazione topografica, come una collina, montagna, ghiacciaio o un plateau (ad es. in opposizione ad un sollevamento orografico). Questo tipo di vento, particolarmente quando spira su una vasta area, viene talvolta chiamato vento di caduta.\nViene fatta distinzione tra i venti che sono pi\u00f9 caldi dell'aria circostante (generalmente chiamati Foehn) e quelli che sono pi\u00f9 freddi (ad esempio, il Maestrale nel Mar Mediterraneo, la Bora nel Mare Adriatico o l'Oroshi in Giappone). In , comunque, il termine \"catabatico\" si riferisce solitamente alla variante fredda. I venti che spirano verso l'alto sono chiamati invece venti anabatici.\nDescrizione.\nFormazione.\nLa variante fredda del vento catabatico ha origine nel raffreddamento dell'aria sulla sommit\u00e0 delle alture. Poich\u00e9 la densit\u00e0 dell'aria aumenta quando la temperatura diminuisce, l'aria fredda fluisce verso il basso per effetto gravitazionale, riscaldandosi adiabaticamente nello scendere, ma restando sempre relativamente fredda se la temperatura iniziale era molto bassa e il dislivello di discesa non molto elevato, come \u00e8 il caso delle regioni artiche o antartiche.\nI venti catabatici freddi si trovano spesso nelle prime ore della notte, quando \u00e8 cessato il riscaldamento del sole e il terreno si raffredda emettendo radiazione infrarossa. L'aria fredda del cicloni extratropicali pu\u00f2 contribuire a questo effetto.\nSull'Antartico e la Groenlandia, esistono dei notevoli venti catabatici freddi, che soffiano per gran parte dell'anno. La formazione di grandi masse di aria fredda, e di conseguenza molto densa, sulle alture ghiacciate mette in gioco una notevole quantit\u00e0 di energia gravitazionale. Se i venti catabatici risultanti sono concentrati in un'area ristretta di una vallata costiera, essi possono raggiungere velocit\u00e0 elevate paragonabili a quelle di un uragano. In Groenlandia questi venti sono chiamati Piteraq e possono divenire molto intensi quando un'area di bassa pressione si avvicina alla costa.\nEffetti.\nIn alcune ristrette aree del continente Antartico, la forza dei venti catabatici riesce a spazzare via la neve dando luogo a una sorta di oasi priva di neve in mezzo ad un ambiente totalmente innevato e ghiacciato, come ad esempio nelle Valli secche McMurdo. Questo deriva dal fatto che i venti catabatici molto freddi sono caratterizzati da un'umidit\u00e0 molto bassa che quindi tende ad inaridire la regione in cui soffiano.\nWilliwaw.\nAnche nell'arcipelago della Terra del Fuoco, in Sud America, come pure in Alaska soffia un vento freddo chiamato \"williwaw\" che pu\u00f2 essere molto pericoloso per le navi che cercano riparo nei porti. I \"williwaw\" si originano nei campi di ghiaccio delle montagne vicine alla costa e possono raggiungere la velocit\u00e0 di oltre 100 nodi (cio\u00e8 oltre 180\u00a0km/ora), ma sono stati registrati addirittura venti fino a 200 nodi."}
{"id": "111727", "revid": "767487", "url": "https://it.wikipedia.org/wiki?curid=111727", "title": "Vento anabatico", "text": "In meteorologia un vento anabatico \u00e8 un vento che soffia risalendo una pendenza ripida o il fianco di una montagna per effetto orografico (\"convezione forzata\" da stau) o per effetto del riscaldamento dell'aria (\"convezione libera\"). L'etimologia del nome deriva dal greco \u03b1\u03bd\u03b1\u03b2\u03b1\u03c4\u03b9\u03ba\u03cc\u03c2 e significa \"che va in su\". \nFormazione.\nQuesti venti si sviluppano normalmente durante il giorno nelle giornate estive calme e soleggiate. I pendii e la cima di un rilievo irraggiati dal Sole vengono riscaldati e con essi anche l'aria soprastante. L'aria ad altitudini simili in vallate adiacenti o in pianura, non viene riscaldata cos\u00ec tanto, a causa della sua distanza dal terreno. L'effetto viene accentuato se il terreno posto pi\u00f9 in basso \u00e8 all'ombra della montagna, ricevendo cos\u00ec meno calore.\nL'aria dei pendii soleggiati \u00e8 ora quindi pi\u00f9 calda dell'aria circostante e di conseguenza la sua densit\u00e0 diminuisce e si solleva per convezione. Questo crea nelle vallate un'area di bassa pressione che richiama nuova aria ai piedi della pendenza alimentando il vento che si muove verso l'alto.\nL'aria che risale i pendii delle grandi montagne pu\u00f2 anche raggiungere altezze notevoli; a questo punto il processo di raffreddamento adiabatico, pu\u00f2 far scendere la temperatura fin sotto il suo punto di rugiada, formando dei cumuli. Questi possono a loro volta produrre pioggia o temporali.\nI venti anabatici, e in generale le correnti ascendenti, vengono sfruttati dai piloti di aliante, deltaplano e parapendio per sostenere il volo e per aumentare l'altitudine raggiungibile dal loro velivolo.\nVenti catabatici.\nAll'opposto dei venti ascendenti troviamo i venti catabatici, venti che soffiano verso il basso, spesso prodotti di notte dal processo opposto; l'aria vicino al terreno perde calore pi\u00f9 rapidamente di quella ad altitudine simile che sovrasta terreni pi\u00f9 bassi. Il raffreddamento porta ad un aumento della densit\u00e0 dell'aria che diventa pi\u00f9 pesante e quindi tende a cadere per attrazione gravitazionale, innescando un vento diretto verso il basso."}
{"id": "111729", "revid": "125699954", "url": "https://it.wikipedia.org/wiki?curid=111729", "title": "Prepuzio", "text": "Nell'anatomia maschile dei mammiferi, il termine prepuzio definisce la piega cutanea, solitamente floscia e scorrevole, che copre una porzione pi\u00f9 o meno estesa del pene; nella specie umana tale porzione \u00e8 limitata al glande.\nPatologie.\nIn presenza di un prepuzio che impedisce di scoprire completamente il glande si tratta di fimosi. La fimosi pu\u00f2 essere di vari livelli o gradi a seconda della gravit\u00e0, generalmente si cura con la circoncisione; quando il prepuzio blocca interamente l'uscita del glande impedendo cos\u00ec il rapporto sessuale si tratta di fimosi serrata o completa, che nelle forme pi\u00f9 gravi arriva a impedire la fuoriuscita dell'urina. Pi\u00f9 frequentemente la fimosi \u00e8 parziale, il glande riesce a fuoriuscire solo parzialmente e si avvertono dolori durante il rapporto. Se si forza l'uscita del glande il prepuzio pu\u00f2 rimanere bloccato dietro il glande stesso provocando un pericoloso strozzamento venoso che necessita di intervento chirurgico; in questo caso si tratta di parafimosi.\nLunghezza del prepuzio.\nAl momento della nascita, in circa il 95% dei casi, il prepuzio \u00e8 ancora fuso con il glande. Con l'avanzare dell'et\u00e0, generalmente durante l'infanzia, i due poco a poco si separano fino a quando il prepuzio si pu\u00f2 ritrarre del tutto.\nNell'et\u00e0 adulta il prepuzio maschile ha lunghezza molto variabile, come qualsiasi parte del corpo umano. Nella maggioranza dei casi, il glande \u00e8 del tutto coperto quando il pene \u00e8 flaccido; quando il pene diventa eretto, invece, il prepuzio scivola indietro, lasciando il glande esposto. Tuttavia, come dimostrano vari studi medici, ci\u00f2 non \u00e8 sempre cos\u00ec: conseguentemente all'aumento delle dimensioni del pene durante la pubert\u00e0, il prepuzio pu\u00f2 non essere pi\u00f9 abbastanza lungo da coprire il glande, che perci\u00f2 rester\u00e0 sempre parzialmente (o completamente) scoperto. Nei casi contrari, si pu\u00f2 avere un prepuzio eccessivamente lungo e poco elastico tanto che questi non scivola indietro autonomamente con l'erezione.\nAllo stesso modo, il grado di riposizionamento del prepuzio sul glande, quando il pene ritorna ad essere flaccido, cambia da persona a persona. Solitamente, il prepuzio, una volta terminata l'erezione, va a ricoprire il glande in automatico (soprattutto attraverso la trazione esercitata dal frenulo). Nonostante ci\u00f2, in alcuni uomini, ci\u00f2 non avviene, ed il prepuzio deve essere quindi spostato in avanti manualmente per evitare che il glande resti altrimenti scoperto.\nAlcuni uomini non circoncisi, per vari motivi (ipersensibilit\u00e0, eiaculazione precoce, igiene o estetica) preferiscono lasciare il prepuzio sempre retratto dietro la corona del glande che, perci\u00f2, rester\u00e0 continuamente scoperto anche a pene flaccido. Fermo restando che questo esercizio non \u00e8 di per s\u00e9 dannoso per il glande (vedi circoncisione), tuttavia tale pratica risulterebbe essere rischiosa in quei soggetti che hanno un prepuzio stretto o fimotico: la pelle potrebbe rimanere incastrata dietro il glande portando a una parafimosi.\nIgiene.\n\u00c8 molto importante mantenere una buona igiene intima. Sono utili in tal senso un paio di semplici accorgimenti:\nCirconcisione.\nPresso varie culture, dove esiste difficolt\u00e0 di accesso all'acqua, il prepuzio \u00e8 ritenuto un tessuto che favorisce l'ambiente ideale ai batteri e a conseguenti infezioni, tali che possono trasmettersi anche al partner; per questo viene rimosso, spesso con rituali religiosi, con la circoncisione rituale durante i primi anni o mesi di vita.\nSecondo l'etnologo francese Marcel Griaule, nelle popolazioni del Mali che credono che ciascun individuo nasca con due anime di sesso opposto, il prepuzio \u00e8 la rappresentazione dell'anima femminile che deve essere asportato con la circoncisione per riaffermare nell'uomo la sessualit\u00e0 maschile. Analoghi sono il significato della clitoride e lo scopo della clitoridectomia."}
{"id": "111733", "revid": "1889177", "url": "https://it.wikipedia.org/wiki?curid=111733", "title": "Dinastia Ming", "text": "La dinastia Ming (, chiamata anche \"il grande impero dei Ming\") fu la dinastia che assunse il controllo assoluto della Cina dal 1368 al 1644, dopo aver determinato il crollo della precedente dinastia Yuan di origine mongola. Dopo la conquista da parte dell'emergente dinastia Shun della capitale Pechino nel 1644, gli aristocratici fedeli alla causa dei Ming si organizzarono nelle loro roccaforti nelle province meridionali del paese. Nel 1645 la dinastia Qing di etnia manci\u00f9 sconfisse l'esercito Shun e si impadron\u00ec del potere. La resistenza dei cosiddetti Ming meridionali, sarebbe stata progressivamente distrutta dai Qing e dopo il 1662 sarebbero rimasti soltanto dei gruppi isolati di Ming che avrebbero continuato le loro attivit\u00e0 antigovernative fino all'istituzione della Repubblica di Cina nel 1912. L'impero Ming era uno dei pi\u00f9 vasti della storia, con una superficie di 10,4 milioni di kmq all'apice, nel XVII secolo.\nGli imperatori della dinastia Ming erano membri della famiglia Zhu ed erano di etnia han. La dinastia sarebbe stata l'ultima di tale etnia a dominare la Cina.\nDurante il regno degli Yuan, vi erano stati tra la popolazione forti sentimenti di opposizione al dominio dei mongoli. Il malessere degli han sfoci\u00f2 in una rivolta popolare che costrinse gli Yuan a ritirarsi nuovamente nelle steppe della Mongolia. La rivolta condotta da Zhu Yuanzhang consent\u00ec nel 1368 la presa del potere da parte della dinastia Ming, che promosse un periodo di rinascita culturale nel paese. I mercanti cinesi tornarono ad avere un ruolo di primo piano spingendosi fino all'oceano Indiano e le arti, in special modo quella della produzione di porcellana, raggiunsero traguardi straordinari mai ottenuti prima.\nSotto il regno dei Ming, venne costruita una grande flotta composta da enormi navi dotate di quattro alberi con la stazza fino a tonnellate, e venne organizzato un esercito di terra composto da un milione di uomini.\nNella Cina del Nord, vennero prodotte ogni anno pi\u00f9 di tonnellate di ferro, e molti libri furono stampati con caratteri mobili. Rinomatissime sono le ceramiche Ming, tra cui si annovera quella \"wu cai\". Secondo alcuni storici, la Cina all'inizio della dinastia Ming era la nazione pi\u00f9 evoluta della Terra.\nOrigini.\nLa discriminazione razziale effettuata dalla dinastia mongola degli Yuan contro i cinesi Han viene spesso considerata come causa primaria per la fine del dominio Yuan in Cina. Sono ritenute ulteriori cause: la collaborazione dei mongoli con i lama tibetani nel privare i cinesi delle loro terre, e l'eccessiva circolazione di cartamoneta, che fece decuplicare l'inflazione durante il regno dell'imperatore Shundi.\nLe inondazioni del fiume Giallo furono imputate all'abbandono da parte degli Yuan dei progetti di irrigazione. Verso la fine del loro dominio, l'agricoltura cinese era in condizioni disastrose.\nL'idea di una rivolta matur\u00f2 quando centinaia di migliaia di civili cinesi vennero costretti a lavorare al consolidamento degli argini del Fiume Giallo. Dopo molti anni di lotte, il gruppo ribelle condotto da Zhu Yuanzhang, che sarebbe divenuto il primo imperatore Ming Hongwu, divenne il pi\u00f9 potente tra i vari gruppi cinesi di etnia han. Zhu avrebbe conquistato il potere nel 1368 fondando la dinastia Ming, stabilendo la capitale a Nanchino e adottando come titolo onorifico il nome \"Hongwu\" (letteralmente: \"immensamente marziale\").\nDivenuto orfano da adolescente, Zhu entr\u00f2 in un monastero buddista per evitare di morire di fame. Durante questo periodo ader\u00ec ad una societ\u00e0 segreta conosciuta con il nome di \"fiore di loto bianco\". Pi\u00f9 tardi, da condottiero ribelle, entr\u00f2 in contatto con eruditi confuciani appartenenti alla classe dei proprietari terrieri, dai quali ricevette una educazione negli affari di Stato.\nDa ribelle popolare divenne difensore del confucianesimo e delle convenzioni neo-confuciane e, nonostante le umili origini, emerse come condottiero nazionale contro la decadente dinastia Yuan. Zhu divenne uno dei due soli fondatori dinastici provenienti dalla classe rurale (l'altro fu Gao Zu della dinastia Han).\nDopo aver combattuto e allontanato gli invasori mongoli, e valutato il rischio reale di una futura e nuova invasione, Hongwu restaur\u00f2 l'ortodossa visione confuciana che poneva i militari come una classe subordinata alla burocrazia degli eruditi. Considerava i mongoli ancora molto pericolosi ed organizz\u00f2 un potente esercito.\nIndotto dall'avversione confuciana verso il commercio, Hongwu appoggi\u00f2 la creazione di comunit\u00e0 agricole largamente autosufficienti. Fece espropriare le tenute neofeudali che si erano create alla fine della dinastia Song e durante quella Yuan, i grandi latifondi confiscati vennero frammentati e messi in affitto, e la schiavit\u00f9 nei fondi privati venne vietata. Dopo la morte dell'imperatore Yongle, i contadini indipendenti costituirono la classe dominante dell'agricoltura cinese.\nSotto il governo di Hongwu, i burocrati mongoli che avevano dominato per quasi un secolo durante la dinastia Yuan vennero sostituiti dai cinesi di etnia han. Venne ripristinato il tradizionale sistema confuciano di verifica, con il quale venivano selezionati i funzionari statali e gli impiegati civili sulla base del merito. I candidati per gli impieghi nel servizio civile e nel servizio militare dovettero passare nuovamente i tradizionali esami studiando i testi classici cinesi. I letterati confuciani, messi da parte dalla dinastia Yuan per circa un secolo, tornarono nuovamente ad esercitare la loro influenza sullo Stato cinese.\nHongwu riusc\u00ec parzialmente a consolidare il proprio controllo su tutti gli aspetti del governo, sia per evitare che qualche altro gruppo fosse in grado di sovvertire il suo potere che per rinforzare le difese del paese contro i mongoli. Come imperatore, concentr\u00f2 sempre di pi\u00f9 il potere nelle proprie mani, fece arrestare il Primo ministro accusato di aver congiurato contro di lui ed abol\u00ec il segretariato imperiale, che durante le dinastie precedenti costituiva il principale ente amministrativo statale.\nDurante i precedenti regni, il Primo ministro doveva garantire che all'interno del governo vi fosse un livello sufficiente di competenza e continuit\u00e0, ma Hongwu, desideroso di concentrare nelle sue mani tutto il potere, abol\u00ec l'ufficio del Primo ministro (accusato inoltre di complotto contro il sovrano), rimuovendo la sola garanzia contro imperatori incompetenti. Ad Hongwu succedette sul trono nel 1398 il nipote Jianwen, che dopo 4 anni venne spodestato dall'usurpatore Chengzu, uno dei figli pi\u00f9 giovani di Hongwu, che regn\u00f2 con il nome imperiale Yongle dal 1403 al 1434. Il nuovo imperatore spost\u00f2 nuovamente la capitale a Pechino nel 1421 (fu ufficialmente accettata nel 1441).\nDurante il dominio dei Song, dinastia han che precedette quella degli Yuan, gli eunuchi ebbero un ruolo decisivo negli affari di governo; Hongwu ne ridusse il numero e viet\u00f2 loro di maneggiare documenti di Stato, li lasci\u00f2 privi di istruzione e liquid\u00f2 quelli che si intromisero negli affari di Stato. Aveva una pronunciata avversione verso gli eunuchi imperiali (una corte di servi castrati al servizio dell'imperatore) ed un'iscrizione nel suo palazzo proclamava: \"Gli eunuchi non possono avere nulla a che fare con l'amministrazione.\" Durante il regno del suo successore, gli eunuchi iniziarono a riguadagnare la loro precedente influenza.\nIl ruolo dell'imperatore in questo frangente divenne ancora pi\u00f9 autocratico, anche se Hongwu necessariamente continu\u00f2 ad avvalersi di quello che chiamava il \"Grande Segretariato\" per gestire l'immensa mole di incartamenti, che includevano memoriali (petizioni e raccomandazioni al trono), editti imperiali, notizie di vari tipi e registri delle tasse. Nel corso della dinastia Ming si perpetuarono continue lotte di parte tra la Corte Interna (Eunuchi) e la Corte Esterna (Grandi Segretari). \nFrequenti furono, inoltre, le punizioni corporali inflitte ai funzionari; HongWu adott\u00f2 il metodo mongolo della \"punizione dei bamb\u00f9\", eseguito in cerimonie pubbliche. Nel 1375 un funzionario fu letteralmente battuto fino alla morte.\nDurante il regno di Hongwu, vi fu una rapida e notevole crescita della popolazione, soprattutto grazie all'aumentata disponibilit\u00e0 di cibo derivante dalle indovinate riforme agricole. Alla fine della dinastia Ming la popolazione probabilmente era cresciuta di almeno il 50%.\nL'imperatore Hongwu temeva le ribellioni ed i colpi di Stato. La critica da parte di qualunque suo consigliere diveniva un'offesa da punire con la pena capitale. Una storia che lo riguarda parla di uno studioso confuciano, che era contrario alle sue politiche e che decise di andare nella capitale e rimproverare l'imperatore. Dopo aver intrattenuto gli ascoltatori, entr\u00f2 nella bara che aveva portato con s\u00e9 ed attese l'ordine di esecuzione di Hongwu. L'imperatore fu invece cos\u00ec colpito dalla sua spavalderia che gli risparmi\u00f2 la vita.\nDalle esplorazioni all'isolamento.\nTra il 1405 e il 1433, gli imperatori Ming inviarono sette spedizioni marittime per esplorare i mari del Sud e l'oceano Indiano. La xenofobia e l'introspezione intellettuale, caratteristiche della sempre pi\u00f9 popolare scuola neo-confuciana, non condussero all'isolamento fisico della Cina. I contatti ed i commerci con il mondo esterno, in particolare con il Giappone, si incrementarono notevolmente. Yongle fu competente come amministratore, ma si rivel\u00f2 un tiranno: con costernazione delle \u00e9lite colte che ambivano ad un regno basato sulla virt\u00f9, fece eliminare famiglie intere di suoi oppositori politici e durante il suo regno furono assassinate arbitrariamente migliaia di persone.\nYongle tent\u00f2 di estendere l'influenza della Cina al di fuori dei suoi confini, incoraggiando i vicini regnanti a spedire ambasciatori in Cina per offrire tributi. Gli eserciti cinesi riconquistarono l'Annam e bloccarono l'espansionismo mongolo, mentre la flotta cinese varc\u00f2 i mari della Cina e l'oceano Indiano, arrivando fino alle coste orientali dell'Africa. I cinesi acquisirono una certa influenza sul territorio del Turkestan, e le nazioni marittime dell'Asia spedirono convogli con omaggi per l'imperatore cinese. All'interno del paese, il \"Gran Canale\" venne espanso notevolmente e fu utilizzato con profitto per il commercio interno.\nLe sette spedizioni navali.\nLe imprese pi\u00f9 straordinarie del periodo Ming furono le sette spedizioni navali di Zheng He, che attravers\u00f2 il sudest asiatico e l'oceano Indiano. Era questi un ambizioso eunuco musulmano di discendenza hui, esterno alle strutture elitarie degli eruditi confuciani, che condusse tra il 1405 e il 1433 sette spedizioni navali, sei delle quali durante il regno di Yongle. Probabilmente arriv\u00f2 fino al Corno d'Africa. L'incarico ricevuto da Zheng del 1403 per condurre una squadra marittima fu un trionfo per le lobby commerciali, che cercavano di stimolare il commercio tradizionale ed erano contrarie al mercantilismo.\nGli interessi di questi gruppi erano connessi anche a quelli delle lobby religiose. Entrambe erano offensive per le sensibilit\u00e0 neo-confuciane delle \u00e9lite erudite, contrarie al commercio e all'esplorazione incoraggiati da tali gruppi. La prima spedizione nel 1405 consisteva di 62 giunche e uomini, e a quel tempo . Le navi a pi\u00f9 strati di Zheng He trasportavano fino a 500 soldati ma anche partite di beni da esportare, soprattutto sete e porcellane, e riportavano indietro beni di lusso stranieri come spezie e legni tropicali.\nLa ragione economica per queste enormi imprese era importante e molte navi avevano ampie cabine private riservate ai mercanti. Ma l'obiettivo principale era probabilmente politico: acquisire nuovi Stati tributari e sancire la potenza dell'impero Ming dopo quasi un secolo di dominio barbarico.\nIl carattere politico dei viaggi di Zheng He evidenzi\u00f2 la supremazia delle \u00e9lite cinesi. Nonostante la loro potenza che non aveva precedenti, i viaggi di Zheng He, a differenza delle successive spedizioni europee del XV secolo, non erano tesi ad estendere la sovranit\u00e0 cinese al di l\u00e0 dei mari. Le traversate furono oggetto di competizione tra le \u00e9lite dello Stato, e diedero luogo a numerose controversie politiche.\nI viaggi di Zheng He erano stati appoggiati dagli eunuchi di basso rango suoi compagni a corte, a cui si opponevano strenuamente i dignitari di istruzione confuciana. L'antagonismo divenne estremo al punto tale che questi ultimi provarono a cancellare le menzioni delle spedizioni navali dai registri ufficiali dell'impero. Secondo una interpretazione di compromesso, le incursioni dei mongoli orientarono i rapporti di forza a favore delle \u00e9lite confuciane.\nA partire dalla fine del XV secolo, ai sudditi imperiali venne impedito di costruire navi per l'oceano o di lasciare il paese. Alcuni storici obbiettano che questa misura venne presa come risposta alla pirateria.\nSecondo storici degli anni sessanta come John Fairbank e Joseph Levinson, questo rinnovamento si convert\u00ec in stagnazione, la scienza e la filosofia vennero strette in un groviglio di tradizioni che soffocavano ogni tentativo di apertura verso l'innovazione. Gli storici che mantengono questa posizione mettono in evidenza che nel XV secolo l'abbandono della grande flotta ed il divieto di costruzione di navi per mare portarono al decadimento dell'industria del ferro.\nDeclino dei Ming, una rivoluzione commerciale abortita.\nLe lunghe guerre con i mongoli, le incursioni giapponesi in Corea e le razzie dei pirati giapponesi nelle citt\u00e0 costiere nel XVI secolo indebolirono il potere dei Ming, che divenne vulnerabile ai colpi di stato, come era successo per le dinastie precedenti.\nGli storici concentrarono la loro attenzione sull'incremento relativamente pi\u00f9 lento del mercantilismo e dell'industrializzazione di tipo europeo in Cina durante il dominio Ming, e fecero dei paralleli tra la commercializzazione dell'economia Ming, l'era del cosiddetto \"capitalismo incipiente\" in Cina, e l'ascesa del capitalismo commerciale nell'ovest. Tali confronti ebbero lo scopo di analizzare i motivi per cui la Cina non fosse progredita a partire dall'ultimo secolo della dinastia Ming.\nStorici economisti come Kenneth Pomeranz hanno ribattuto che la Cina era tecnologicamente ed economicamente alla pari con l'Europa fino al 1750 e che la divergenza era dovuta a condizioni locali, come l'accesso alle risorse naturali del Nuovo Mondo. Buona parte del dibattito si concentr\u00f2 sul contrasto tra i sistemi politici ed economici dell'est e dell'ovest. Assumendo come reale la premessa causale che le trasformazioni economiche inducono cambiamenti sociali, che a loro volta hanno conseguenze nella politica, si pu\u00f2 comprendere perch\u00e9 l'ascesa del capitalismo, un sistema economico nel quale il capitale viene investito per produrre ulteriore capitale, sia stato in qualche modo una forza trainante nell'ascesa dell'Europa moderna. Il capitalismo pu\u00f2 essere rintracciato in numerosi stadi distinti della storia dell'Occidente, ed il capitalismo commerciale era il primo stadio.\nIn Europa i governi spesso proteggevano e incoraggiavano la classe capitalista borghese, composta principalmente da mercanti, attraverso controlli governativi, sussidi e monopoli, come nel caso della compagnia britannica delle Indie orientali. Gli stati assolutisti di quel tempo spesso ambivano a trarre beneficio dal crescente profitto della borghesia, per espandere o centralizzare i loro Stati nazione.\nLa questione appare ancor pi\u00f9 anomala se si considera che durante l'ultimo secolo della dinastia Ming emerse una genuina economia della moneta, a lato di imprese mercantili ed industriali di scala relativamente ampia di propriet\u00e0, sia privata che statale, come ad esempio i grandi centri tessili del sud-est. Per alcuni aspetti, la questione \u00e8 al centro dei dibattiti concernenti il relativo declino della Cina rispetto all'Occidente moderno, almeno fino alla rivoluzione comunista.\nGli storici cinesi marxisti, specialmente durante gli anni settanta, identificarono l'era Ming come un'epoca di \"capitalismo incipiente\", una descrizione ragionevole ma che non spiega la degradazione e l'aumentata regolamentazione statale del commercio statale di quel tempo. Ipotizzarono quindi che il mercantilismo di tipo europeo e l'industrializzazione avrebbero potuto svilupparsi anche in Cina, se non fosse stato per la conquista dei Manchu e per l'espansione dell'imperialismo europeo, specialmente dopo le guerre dell'oppio.\nUna critica di orientamento post-modernista contesta che questo punto di vista sia semplicistico o errato. La proibizione di percorrere rotte oceaniche, viene affermato, era volta a evitare la pirateria e venne stabilita nel periodo medio-Ming su richiesta urgente della burocrazia, che metteva in evidenza gli effetti nocivi che i predoni stavano avendo sulle economie delle coste. Questi storici, tra cui Jonathan Spence, Kenneth Pomeranz e Johanna Waley-Cohen, negano che la Cina si fosse \"ripiegata su se stessa\", e asseriscono che questa visione della dinastia Ming \u00e8 incoerente con il crescente volume di affari tra la Cina e l'Asia sud-orientale. Quando i portoghesi raggiunsero l'India, trovarono una rete commerciale in rapida espansione che seguirono poi fino in Cina, dove nel XVI secolo fondarono Macao, il primo insediamento europeo nella Cina continentale.\nAltri storici collegano lo sviluppo prematuro del mercantilismo di tipo europeo e l'industrializzazione al declino della dinastia Ming. Il dibattito sulla degradazione del commercio \u00e8 incentrato soprattutto sul ruolo del supporto dello Stato. Durante i primi anni della dinastia Ming, Hongwu cre\u00f2 le fondamenta per uno Stato disinteressato al commercio ed orientato ad ottenere rendite dall'agricoltura. Con scarsa comprensione dei processi economici dei mercati, supportato dagli eruditi, Hongwu si affid\u00f2 al punto di vista confuciano secondo cui i mercanti sono dei parassiti. Percepiva che l'agricoltura doveva essere la sorgente della prosperit\u00e0 del paese e che il commercio fosse ignobile.\nProbabilmente questa visione venne accentuata dalle sue umili origini. Il sistema economico Ming enfatizz\u00f2 l'agricoltura, a differenza di quello della dinastia Song, che aveva preceduto i mongoli e che basava sui commerci le proprie rendite. Le leggi contro i mercanti e le restrizioni imposte agli artigiani rimasero simili a quelle applicate dai Song, ma ora affliggevano anche i mercanti stranieri del periodo mongolo, e la loro influenza diminu\u00ec rapidamente.\nSebbene gli ultimi imperatori Ming, dopo i contatti con gli europei, vedessero l'insorgere di una genuina economia monetaria basata sull'argento (dovuta in gran parte al commercio con il Nuovo Mondo degli spagnoli e dei portoghesi), con lo sviluppo di imprese industriali e mercantili in larga scala e della propriet\u00e0 sia pubblica che privata (i cosiddetti \"germogli del capitalismo\"), l'et\u00e0 Ming non vide probabilmente la nascita del \"capitalismo incipiente\" a causa del predominio dell'influenza politica su quella economica.\nIn Europa i nuovi capitalisti, che ricavavano molti dei loro profitti dalla compravendita di beni, erano protetti e incoraggiati da controlli, sussidi e monopoli dei governi e la borghesia era una nuova e appetibile base tassabile per i troni in Europa, ma non nella stessa misura in Cina.\nSebbene il regno di Hongwu avesse visto l'introduzione della carta moneta, lo sviluppo del capitalismo venne intralciato dall'inizio nel raggiungere il suo potenziale. Non comprendendo il meccanismo dell'inflazione, Hongwu elarg\u00ec in ricompense cos\u00ec tanta carta moneta che dal 1425 lo stato venne obbligato a reintrodurre monete in rame, con la valuta di carta svalutata della settantesima parte del suo valore originale. Questa svalutazione \u00e8 stata causata anche dall'introduzione dell'uso, prima proibito, dell'argento per pagare le imposte all'inizio del secolo XVI.\nIl controllo (ma non necessariamente il supporto) statale dell'economia cinese e della societ\u00e0 in tutti i suoi aspetti, rimase la caratteristica principale del dominio Ming, come di quelli precedenti. La concentrazione di potere avrebbe potuto avere implicazioni disastrose se l'imperatore fosse stato incompetente o disinteressato al governo. Il motivo principale del declino Ming fu probabilmente la concentrazione di tutto il potere nelle mani dell'imperatore. Storici occidentali osservano anche che le qualit\u00e0 degli imperatori declinavano e questo venne esacerbato dalla centralizzazione della autorit\u00e0.\nLinea di successione degli imperatori.\nGli imperatori sono riportati con il nome con il quale sono pi\u00f9 comunemente conosciuti."}
{"id": "111742", "revid": "21880", "url": "https://it.wikipedia.org/wiki?curid=111742", "title": "Alismatales", "text": "Le Alismatali (Alismatales ) sono un ordine di piante angiosperme monocotiledoni che comprende circa 165 generi in 14 famiglie, con distribuzione cosmopolita.\nDescrizione.\nComprendono piante erbacee usualmente trovate in ambienti acquatici. \nI fiori sono solitamente disposti in infiorescenze, e nei semi maturi manca l'endosperma.\nTassonomia.\nNella classificazione tradizionale (Sistema Cronquist) l'ordine delle Alismatali era ristretto a solo tre famiglie (Alismataceae, Butomaceae e Limnocharitaceae).\nLa classificazione APG assegna all'ordine Alismatales le seguenti famiglie:"}
{"id": "111745", "revid": "117724166", "url": "https://it.wikipedia.org/wiki?curid=111745", "title": "Endosperma", "text": "L'endosperma \u00e8 un tessuto vegetale tipicamente triploide (in cui ogni cellula possiede tre cromosomi per tipo) che avvolge l'embrione nell'interno dei semi di molte piante con fiori. Fornisce la nutrizione all'embrione che si sta sviluppando. \u00c8 principalmente composto di amido, ma pu\u00f2 contenere anche olii e proteine.\nL'endosperma \u00e8 il risultato della fecondazione da parte di un gamete maschile proveniente dal polline dei due corpi polari all'interno del centro dell'ovario (mentre un altro gamete fertilizza la cellula uovo).\nI semi di alcune piante assorbono l'endosperma nei loro cotiledoni, che poi diviene la maggiore sorgente di nutrimento durante lo sviluppo. La maggior parte, comunque, mantiene il tessuto cos\u00ec com'\u00e8.\nI cereali vengono coltivati per i loro frutti palatabili (grani), che contengono una grande quantit\u00e0 di endosperma. L'endosperma \u00e8 la parte che viene generalmente favorita per l'alimentazione, mentre altre parti del frutto vengono spesso rimosse o ignorate. L'endosperma svolge cos\u00ec un ruolo di vitale importanza nel mondo per l'alimentazione umana."}
{"id": "111748", "revid": "287204", "url": "https://it.wikipedia.org/wiki?curid=111748", "title": "Dialetto lombardo orientale", "text": "Il dialetto lombardo orientale \u00e8 una delle variet\u00e0 principali della lingua lombarda, idioma gallo-italico riconosciuto fra le lingue minoritarie europee fin dal 1981 (Rapporto 4745 del Consiglio d'Europa) e censito dall'UNESCO (\"Red book on endangered languages\") tra le lingue meritevoli di tutela. Come tutte le lingue gallo-italiche, presenta dei fenomeni peculiari che lo avvicinano per certi versi all'occitano e, in misura minore, al francese.\nDiffusione.\nIl lombardo orientale \u00e8 parlato in Lombardia a est dell'Adda e in alcune zone del Trentino-Alto Adige e precisamente: nelle province di Brescia e Bergamo, nelle zone settentrionali delle province di Mantova e Cremona, e nei comuni lecchesi della Valle San Martino. Viene parlato anche nelle zone occidentali della provincia di Trento.\nUna suddivisione primaria pu\u00f2 essere cos\u00ec espressa:\nIl lombardo orientale \u00e8 parlato anche a Botuver\u00e1, comune del Brasile nello Stato di Santa Catarina, parte della mesoregione della Vale do Itaja\u00ed; questo comune \u00e8 stato infatti fondato da emigrati italiani provenienti prevalentemente dalla pianura tra Treviglio e Crema, che hanno mantenuto l'uso dell'idioma locale della loro zona d'origine.\nCaratteristiche.\nAlcune delle caratteristiche proprie del lombardo orientale sono:"}
{"id": "111749", "revid": "1318658", "url": "https://it.wikipedia.org/wiki?curid=111749", "title": "Dialetto lombardo occidentale", "text": "Il dialetto lombardo occidentale (pi\u00f9 raramente \"cisabduano\" o \"insubre\") \u00e8 uno dei due rami principali della lingua lombarda la quale, con la variante orientale, \u00e8 riconosciuta come \"lingua minoritaria\" europea dal 1981 (Rapporto 4745 del Consiglio d'Europa) e inoltre censita dall'UNESCO (\"Red book on endangered languages\") tra quelle meritevoli di tutela.\nDiffusione.\nIl lombardo occidentale \u00e8 parlato in Lombardia a ovest del fiume Adda, in alcune zone del Piemonte, nel Sottoceneri del Cantone Ticino e in alcune valli del Canton Grigioni. In Lombardia \u00e8 parlato nella provincia di Milano, di Monza e della Brianza, di Lodi, di Como, di Varese, di Sondrio, di Lecco (non in Valle San Martino dove \u00e8 parlato il bergamasco), oltre che in alcune zone della provincia di Cremona (non il distretto cremasco dove si parla un dialetto di tipo orientale) e nella parte settentrionale della provincia di Pavia (nel resto del territorio invece si parlano dialetti della lingua emiliano-romagnola e con influenze piemontesi nei comuni occidentali della Lomellina). In Piemonte \u00e8 invece parlato nelle province di Novara e del Verbano-Cusio-Ossola (con influenze piemontesi nel Cusio e lungo il fiume Sesia).\nLe varianti e le differenze locali.\nDal punto di vista fonetico, il lombardo occidentale \u00e8 piuttosto omogeneo, e le varianti locali presentano un numero di variazioni minime, principalmente in relazione al gruppo vocalico //, // e al passaggio da // a //). Differenze pi\u00f9 marcate si trovano invece nella zona alpina, come per esempio in Val Poschiavo e in Val Bregaglia dove il dialetto \u00e8 fortemente influenzato dal romancio.\n. Lo studioso Clemente Merlo definisce il lombardo occidentale come \"cisabduano\", cio\u00e8 \"parlato al di qua (per i Milanesi) dell'Adda\".\nFa notare inoltre Andrea Rognoni in \"Grammatica dei dialetti della Lombardia\":\nIl linguista Glauco Sanga avverte inoltre di distinguere i dialetti veri e propri della lingua locale e le \"koin\u00e8\" regionali dall'Italiano regionale e dialettale.\nLe principali varianti dialettali del lombardo occidentale, secondo la divisione di Bernardino Biondelli, sono le seguenti:\nTutte le variet\u00e0 lombarde occidentali sono intelligibili tra loro e parzialmente intelligibili con altri gruppi di lingue gallo-italiche, come l'emiliano (in particolare i dialetti piacentino, oltrepadano, tortonese, pavese, parmigiano, e mantovano) e alcune variet\u00e0 del piemontese (soprattutto l'alessandrino e il vercellese).\nDeterminante \u00e8 stato il ruolo del lombardo occidentale nella formazione in epoca medievale dei cosiddetti dialetti gallo-italici di Basilicata (Potenza, Picerno, Tito, ecc.), e dei cosiddetti dialetti gallo-italici (o altoitaliani) della Sicilia (Aidone, Piazza Armerina, Nicosia, San Fratello ecc.).\nLa grafia.\nFra le grafie utilizzate, quella milanese classica, usata ad esempio da Carlo Porta e perfezionata negli ultimi decenni dal Circolo Filologico di Milano, \u00e8 la pi\u00f9 rappresentativa da un punto di vista letterario. Altre grafie sono la ticinese, la comasca, la bosina, la novarese e altre decine sparse per tutto il territorio, ispirate al modello fonetico della lingua italiana.\nBibliografia.\nDizionari\nGrammatiche\nVarie"}
{"id": "111760", "revid": "1590", "url": "https://it.wikipedia.org/wiki?curid=111760", "title": "Real book", "text": ""}
{"id": "111768", "revid": "1305772", "url": "https://it.wikipedia.org/wiki?curid=111768", "title": "Tavola dei gruppi piccoli", "text": "Viene qui presentata una tavola dedicata ai gruppi finiti di ordine piccolo, cio\u00e8 di cardinalit\u00e0 contenuta. Vengono elencati tutti i gruppi con al pi\u00f9 18 elementi.\nTavole di questo tipo, oltre a fornire numerosi esempi, sono anche utili per capire \"che tipo di gruppo \u00e8\" un gruppo dato (cio\u00e8, pi\u00f9 formalmente, a quale di questi \u00e8 isomorfo). Infatti in molti casi alcune semplici informazioni facilmente calcolabili, come la cardinalit\u00e0 e il fatto che sia abeliano o meno, sono sufficienti a determinare il gruppo dato.\nNotazioni usate.\nLa notazione \"G\" \u00d7 \"H\" denota il prodotto diretto dei due gruppi \"G\" ed \"H\". I gruppi abeliani e i gruppi semplici vengono segnalati. (Per i gruppi di ordine \"n\" &lt; 60, i gruppi semplici sono precisamente i gruppi ciclici \"C\"\"n\", per \"n\" numero primo.) Per denotare la relazione di isomorfismo tra gruppi usiamo il segno di uguaglianza \"=\".\nNei grafi dei cicli dei gruppi l'elemento identit\u00e0 \u00e8 raffigurato da un cerchietto nero.\nBiblioteca dei gruppi piccoli.\nIl sistema di algebra computazionale GAP contiene la \"Small Groups library\" che consente di accedere alla descrizione dei gruppi di ordine \"piccolo\". Anche in questa biblioteca i gruppi sono presentati a meno di isomorfismo, cio\u00e8 attraverso rappresentanti delle classi di isomorfismo.\nAttualmente la biblioteca contiene i seguenti gruppi:\nEssa contiene descrizioni esplicite dei gruppi presentati in un formato leggibile da computer.\nQuesta biblioteca \u00e8 stata costruita e organizzata da Hans Ulrich Besche, Bettina Eick ed Eamonn O'Brien."}
{"id": "111769", "revid": "307923", "url": "https://it.wikipedia.org/wiki?curid=111769", "title": "Jos\u00e9 Ra\u00f9l Capablanca", "text": ""}
{"id": "111776", "revid": "118632887", "url": "https://it.wikipedia.org/wiki?curid=111776", "title": "Silio Italico", "text": "Biografia.\nAbbiamo notizie di lui da una lettera di Plinio il Giovane a Caninio Rufo, nella quale parla della sua morte, all'et\u00e0 di settantacinque anni. Poich\u00e9 la lettera \u00e8 databile fra il 101 e il 106 \u00e8 probabile che la morte sia avvenuta fra il 101 e il 104. Da queste deduzioni si evince che Silio nacque fra il 25 e il 29 d.C.\nIl nome Asconio (\"Asconius\") porta a ritenere che fosse legato alla \"gens\" patavina ma non se ne ha certezza.\nAltre brevi informazioni ci vengono da Tacito e da Marziale: di quest'ultimo Silio fu il patrono e sappiamo che oper\u00f2 nel Foro come avvocato difensore, probabilmente gi\u00e0 all'epoca dell'Imperatore Claudio. Secondo Plinio, nel periodo neroniano dovette esercitare anche l'avvocatura d'accusa, ovvero la delazione vera e falsa per il favore dell'imperatore. Il beneficio che ne trasse fu il consolato ordinario che esercit\u00f2 nel 68.\nCon la caduta e morte di Nerone, in quanto amico di Vitellio, Silio Italico partecip\u00f2 alle trattative di questi con il fratello di Vespasiano, Tito Flavio Sabino, che era a Roma con il figlio di Vespasiano, Domiziano.\nNel 77 Silio Italico fu proconsole in Asia Minore agli ordini dell'Imperatore Vespasiano\u02d0 testimonianza sarebbe un'epigrafe, rinvenuta nel 1934 ad Afrodisia, che riporta il suo nome completo: \"Tib. Catius Asconius Silius Italicus\". Allo scadere del mandato proconsolare Silio Italico si ritir\u00f2 dalla vita politica attiva dedicandosi agli studi e alla stesura del suo poema, i \"Punica\".\nNel terzo libro vi \u00e8 un riferimento al titolo di \"Germanico\" assunto da Domiziano (nell'83) e Marziale saluta l'opera nel IV libro degli \"Epigrammi\" (composto attorno all'88-89).\nAnche a causa dello stato di salute trascorse gli ultimi anni in Campania, dove aveva acquistato una villa che era stata di Cicerone, il suo modello di oratoria e la terra che custodiva la tomba di Virgilio di cui era un estimatore (e ai cui stilemi si rif\u00e0 abbondantemente nel corso dei \"Punica\").\nDurante il principato di Domiziano, nel 94 ebbe la paterna soddisfazione di vedere nominato console il figlio Lucio Silio Deciano, anche se Marziale e Plinio ci informano che, peraltro, dovette subire la perdita del figlio minore. In Campania, probabilmente nel 101, provato da un male incurabile, si lasci\u00f2 stoicamente morire di fame.\nI \"Punica\".\nSilio scrisse i \"Punica\", poema storico in diciassette libri, anche se secondo una parte della critica il testo \u00e8 incompiuto, in quanto si ipotizza un progetto originario in diciotto libri, parallelo alle dimensioni degli \"Annales\" di Ennio.\nI \"Punica\" sono il pi\u00f9 lungo poema della letteratura latina che ci sia pervenuto, che raccontano la seconda guerra punica dalla spedizione di Annibale in Spagna al trionfo di Scipione dopo Zama.\nLa disposizione annalistica testimonia la sua volont\u00e0 di ricollegarsi alla terza decade di Livio, ne recupera la cornice architettonica del modello: colloca dopo il proemio il ritratto di Annibale e chiude, come Livio, con l'immagine del trionfo di Scipione. \nL'opera fu concepita quale continuazione ed esplicazione dell\"'Eneide\" virgiliana\u02d0 infatti la guerra di Annibale \u00e8, di fatto, vista come la continuazione di Virgilio, originata dalla maledizione di Didone contro Enea, mentre dal poema virgiliano Silio restaura la funzione strutturale dell'apparato mitologico, anche se lo stravolgimento antifrastico della provvidenza virgiliana \u00e8 sostituito da un'epopea dal finale rassicurante.\nPlinio ha delle riserve sulle capacit\u00e0 di Silio, lo ritiene pi\u00f9 antiquario che artista per il suo gusto per le ricostruzioni minuziose. Lo stile sembra influenzato dal gusto del tempo: \"barocco\", scene macabre unite al modello epico mitologico, con banali riflessioni etiche.\nL'opera, comunque, risulta frammentaria, poich\u00e9 d\u00e0 pi\u00f9 importanza ai particolari piuttosto che non all'unit\u00e0 dell'opera stessa. Quindi, lo scritto di Silio Italico \u00e8 importante soprattutto per la quantit\u00e0 di informazioni storiche e mitologiche piuttosto che per la sua poesia."}
{"id": "111780", "revid": "310967", "url": "https://it.wikipedia.org/wiki?curid=111780", "title": "Mohenjo-daro", "text": "Mohenjo-daro (Urdu: \u0645\u0648\u0626\u0646 \u062c\u0648\u062f\u0691\u0648, Sindhi: \u0645\u0648\u0626\u0646 \u062c\u0648 \u062f\u0699\u0648) \u00e8 un'antichissima citt\u00e0 risalente all'Et\u00e0 del bronzo, situata sulla riva destra del fiume Indo, nell'attuale regione pakistana del Sindh, a 300\u00a0km a nord-nord-est di Karachi. Insieme ad Harappa, \u00e8 una delle pi\u00f9 grandi citt\u00e0 della civilt\u00e0 della valle dell'Indo (3300\u20131300 a.C.).\n\"Mohenjo-daro\" significa letteralmente il \"monte dei morti\", nome che condivide con Lothal.\nSi estende per circa 100 ettari. \u00c8 divisa in due settori: una cittadella e una citt\u00e0 bassa. Sulla cittadella si trova una struttura in mattoni cotti a forma di vasca, soprannominata il \"Grande Bagno\", un enorme granaio e uno stupa, nonch\u00e9 un tempio buddista pi\u00f9 tardo.\nAvendo sofferto poche degradazioni nell'et\u00e0 moderna, il suo stato di conservazione \u00e8 migliore di quello di Harappa, ed \u00e8, di conseguenza, un'importante fonte di informazioni sulla civilt\u00e0 cui apparteneva.\nLa citt\u00e0 \u00e8 stata costruita nel corso del III millennio a.C. ed \u00e8 stata abbandonata alla fine del XVIII secolo a.C., verosimilmente a causa della variazione del corso di un fiume.\nScoperta di una civilt\u00e0 sconosciuta.\nIl sito \u00e8 stato riscoperto nel corso degli anni venti. Tra il 1922 e il 1927, degli scavi in grande scala vi sono stati avviati da Rakhal D\u00e2s Banerj\u00ee e sono stati portati avanti da Madho Sarup Vats e Kashinath Narayan Dikshit sotto la direzione di John Hubert Marshall. Ernest MacKay ha effettuato altri scavi dal 1927 al 1931. Mortimer Wheeler port\u00f2 a termine questi lavori nel 1950 con scavi di minore portata.\nI lavori condotti sul sito hanno consentito di liberare un centinaio di ettari di rovine della citt\u00e0, dieci volte di pi\u00f9 di ci\u00f2 che era stato scoperto negli anni venti, ma probabilmente solo un terzo della superficie totale da studiare. Con Mohenjo-daro per la prima volta sono state portate alla luce vestigia della civilt\u00e0 della valle dell'Indo di cui fino ad allora si ignorava l'esistenza.\nMohenjo-daro non \u00e8 stata costruita per giustapposizione di edifici innalzati nel corso del tempo ma, come le altre citt\u00e0 della civilt\u00e0 dell'Indo, Harappa, K\u00e2l\u00eebangan o Lothal, rivela una urbanizzazione studiata e pianificata nel tracciato delle strade, che formano una griglia in cui almeno un viale largo 10 metri divideva la citt\u00e0 bassa in due zone. In effetti esiste, come negli altri siti dell'Indo, una divisione della citt\u00e0 in due parti denominate tradizionalmente la \"cittadella\" o \"citt\u00e0 alta\" e la \"citt\u00e0 bassa\". Le costruzioni sono fatte di legno indurito col fuoco, di mattoni seccati al sole, comuni in Mesopotamia o cotti al forno, una caratteristica dell'Indo che assicurava una maggiore longevit\u00e0 agli edifici. Questi ultimi seguivano le regole dimensionali standardizzate nella civilt\u00e0 dell'Indo, con la larghezza doppia dell'altezza, la lunghezza doppia della larghezza.\nLe due citt\u00e0.\nLa popolazione della citt\u00e0 \u00e8 stimata in circa 70.000 persone. Gli scavi hanno rivelato che le case di abitazione erano spesso munite di una sala da bagno e di un sistema di drenaggio delle acque sporche, comfort probabilmente inventato da questa civilt\u00e0, cos\u00ec come i granai.\nLa \"cittadella\" possiede un \"Grande bagno\", l'antenato dei b\u00e2oli o dei serbatoi che si ritrovano in tutta l'India e nello Sri Lanka, di 14\u00a0m di lunghezza e 9\u00a0m di larghezza, con una profondit\u00e0 di 2,40\u00a0m. Questo serbatoio \u00e8 circondato da piccole lastre una delle quali protegge un pozzo. La \"cittadella\" \u00e8 dotata anche di enormi granai di\u00a0m 50 x 20, una grande struttura residenziale. La scoperta forse pi\u00f9 inattesa \u00e8 quella di un edificio con un ipocausto, probabilmente per riscaldare l'acqua del bagno.\nAd est della \"citt\u00e0 alta\", si trova la \"citt\u00e0 bassa\", molto estesa, in cui si trova lo schema a griglia delle strade. Queste sono dritte, affiancate dai sistemi di scolo. Le strade formano dei blocchi di edifici di 390 x 260\u00a0m. Le costruzioni hanno un tetto a terrazza, presente anche nel mondo indiano contemporaneo, sostenuto da travi ed al quale si accede solitamente con una scala. Alcune erano probabilmente di due piani e la maggior parte usufruivano di una piccola sala da bagno. Le case sono di dimensioni diverse, alcune piccole, altre pi\u00f9 ampie che presentano un cortile interno, senza aperture sulla strada e che si aprono su un vicolo, per meglio isolarsi dalla agitazione presente nelle strade principali.\nSono stati scoperti forni di vasai, vasche per tintura, officine per lavorare i metalli, per la produzione di perle e lavori di ceramica vetrificati. Gli abitanti della citt\u00e0 sapevano padroneggiare l'irrigazione e controllavano le piene del fiume. Nel corso degli scavi sono stati ritrovati numerosi sigilli con iscrizioni, cos\u00ec come anche opere pi\u00f9 rare, in pietra come la statuetta di steatite (alta 17,7\u00a0cm) detta, in modo sicuramente inappropriato, il \"Re-sacerdote\" o quella in bronzo nota col nome di \"Ballerina\".\nParte dei reperti sono custoditi ed esposti nel Museo Nazionale del Pakistan a Karachi.\nLa societ\u00e0.\nI manufatti e gli altri oggetti indicatori scoperti nel sito permettono agli archeologi di farsi un'idea su questa civilt\u00e0, della quale non abbiamo ancora potuto decifrare la scrittura. Le somiglianze nella pianta e nelle costruzioni tra Mohenjo-Daro e Harappa indicano che entrambe facevano parte della stessa area culturale e che forse condividevano lo stesso governo. Le due citt\u00e0 sono state costituite con mattoni di forma e dimensione standardizzate, appartenevano forse allo stesso periodo e la loro dimensione suggerisce che si trattasse di capitali regionali. Al contrario di altre civilt\u00e0, le sepolture sono molto semplici, senza oggetti funebri notevoli per ricchezza. Da ci\u00f2 si \u00e8 potuto dedurre che questa societ\u00e0 ignorava la divisione in classi sociali. Nelle citt\u00e0 dell'Indo in generale e a Mohenjo-Daro in particolare non \u00e8 stata trovata alcuna struttura chiaramente identificabile come un palazzo o un tempio. Popolo agricolo probabilmente tranquillo, non si trovano tracce di alcuna attivit\u00e0 militare, anche se \u00e8 stato accertato l'impiego di coltelli, di lance e di punte di freccia di rame e di bronzo. Le citt\u00e0 erano, peraltro, munite di fortificazione.\nLa citt\u00e0 \u00e8 stata distrutta e ricostruita almeno sette volte. Ogni volta la nuova citt\u00e0 veniva ricostruita sopra la vecchia. La causa dell'ultima e definitiva distruzione non \u00e8 stata ancora identificata. La scoperta dei resti di 24 scheletri (gli unici trovati in tutta la citt\u00e0) con tracce di calcinazione e carbonizzazione e di campioni di roccia, vasi, mattoni e vari suppellettili vetrificati lascia supporre che la citt\u00e0 sia stata rasa al suolo da una repentina devastazione con presenza di elevate temperature, come ad esempio un vasto incendio o, ipotesi meno probabile, l'impatto di un meteorite. Alcuni studiosi suppongono che il fiume li abbia costretti a abbandonare la citt\u00e0 perch\u00e9 a causa di una diga cambi\u00f2 il suo corso.\nIpotesi pseudo-scientifiche.\nSecondo alcune teorie pseudo-scientifiche come quella degli Antichi astronauti la distruzione della citt\u00e0 fu dovuta ad un'esplosione di tipo nucleare a seguito di una battaglia tra UFO, il che confermerebbe la presenza in un antico passato di alta tecnologia. Queste ipotesi si basano su alcune assunzioni, come il ritrovamento di scheletri che suggerirebbero una morte violenta e improvvisa e la presenza di alti livelli di radiazioni.\nGli studiosi tuttavia rigettano queste ipotesi elencando una serie di fatti. Innanzitutto alcuni edifici della citt\u00e0 sono ancora intatti, ma essi erano stati fatti con il fango, per cui non si pu\u00f2 pensare che un\u2019arma nucleare, il cui potere distruttivo principale \u00e8 nella forza della sua onda d\u2019urto, non sarebbe stata in grado di rovesciare alcuni edifici di mattoni di fango. Inoltre gli scheletri trovati non mostrano segni di morte improvvisa, anche perch\u00e9 la data della loro morte varia a volte di centinaia di anni l'uno dall'altro e tutti i corpi erano stati sepolti. \nRiguardo alle affermazioni circa le presunte radiazioni, non si sa di preciso da dove provengano. Certamente piccoli livelli di radiazioni sono plausibili ma una presenza di forti quantit\u00e0 non \u00e8 stata ancora rilevata scientificamente. Anche le prove di vetrificazione sono risultate, ad un esame approfondito, ristrette a piccole quantit\u00e0 di materiale e riconducibili a forme note e compatibili con l'epoca di sviluppo della citt\u00e0."}
{"id": "111784", "revid": "1605525", "url": "https://it.wikipedia.org/wiki?curid=111784", "title": "Jacques Brel", "text": "Ricordato nelle nazioni francofone anche come attore e regista teatrale, partecip\u00f2 nel 1969 al film \"Mio zio Beniamino, l'uomo dal mantello rosso\" nel ruolo principale. Scrisse, diresse e apparve nel film \"Le Far-West\", candidato nel 1973 alla Palma d'oro del Festival di Cannes.\nBiografia.\nFiglio di Romain J\u00e9r\u00f4me Brel (1883-1964) e Lambertine \"Lisette\" Van Adorp (1896-1964), nacque a Schaerbeek, Belgio, un comune dell'agglomerazione urbana di Bruxelles, ma visse la maggior parte della sua vita a Parigi. Ancora giovane decise di abbandonare la sua carriera di cantante per ritirarsi a vivere in Polinesia, nelle isole Marchesi, dopo avere girato il mondo a bordo del suo veliero, l'\"Askoy\".\nForte fumatore, mor\u00ec quarantanovenne a Bobigny, nei sobborghi della capitale francese, dove era tornato negli ultimi periodi della sua vita e fu sepolto nelle isole Marchesi in Polinesia francese.\nPrimi anni.\nSebbene la sua famiglia parlasse francese, aveva ascendenza fiamminga. Qualche familiare era originario di Zandvoorde, nei pressi di Ypres. Suo padre era co-direttore di un'azienda che produceva cartone. Jacques e suo fratello maggiore Pierre crebbero in un ambiente austero, studiando in una scuola cattolica. Entrambi erano membri dell'associazione locale di \"scout\". La famiglia viveva al 138 di Avenue du Diamant, a Schaerbeek. Jacques aveva uno splendido rapporto con la madre, affascinato dalla tenerezza e dalla gentilezza che la donna dimostrava nei suoi confronti.\nNel 1941 i genitori iscrissero Jacques all'Institut Saint-Louis, in rue du Marais, vicino al Giardino Botanico di Bruxelles. Sebbene si mostrasse debole in molte materie, mostrava un lodevole talento per la scrittura. Scriveva storie brevi, poesie e versi. Nel 1944, all'et\u00e0 di 15 anni, Jacques cominci\u00f2 a suonare la chitarra. Negli anni seguenti form\u00f2 un gruppo teatrale con i suoi amici e cominci\u00f2 a scrivere i suoi primi copioni.\nBrel non fu mai un bravo studente e venne bocciato in molti esami. Nell'agosto del 1947, all'et\u00e0 di 18 anni, and\u00f2 a lavorare con il padre nella sua azienda. In questo stesso periodo si un\u00ec a un'associazione cattolica locale, \"La Franche Cord\u00e9e\". Nel 1948 cominci\u00f2 a prestare servizio \"part time\" nei militari. L'anno successivo divenne presidente de \"La Franche Cord\u00e9e\".\nMentre lavorava per \"La Franche Cord\u00e9e\" incontr\u00f2 la sua futura moglie, Th\u00e9r\u00e8se Michielsen, conosciuta dagli amici come Miche. Jacques e Miche convolarono a nozze il primo gennaio del 1950; la cerimonia si tenne a Laeken, un quartiere di Bruxelles. Il 6 dicembre del 1951 Miche partor\u00ec la sua prima figlia, Chantal.\nNel 1952 Brel cominci\u00f2 a scrivere canzoni e a cantarle nei cabaret di Bruxelles. La famiglia e gli amici di Brel non sopportavano le sue esibizioni, considerandole troppo violente ed emotive. Non apprezzavano neanche i testi delle sue canzoni. Fu in questo periodo che Brel cominci\u00f2 a esibirsi presso una stazione radio locale.\nCarriera musicale.\nNei primi anni cinquanta, Brel abbandon\u00f2 la famiglia di provenienza e si trasfer\u00ec a Parigi, dove per guadagnarsi da vivere inizi\u00f2 a scrivere musica e cantare nei cabaret e nelle sale concerti della citt\u00e0. Sul palco portava le sue canzoni accompagnate da grande gestualit\u00e0. Nel 1954 realizz\u00f2 il suo primo disco intitolato \"Le Diable\", che conteneva il brano di successo \"\u00c7a va\", con il quale vinse il Disco d'oro poco tempo pi\u00f9 tardi. A quel punto, anche sua moglie e le figlie si trasferirono dal Belgio nella capitale francese. Nel 1956, mentre stava girando l'Europa, registr\u00f2 la canzone \"Quand on n'a que l'amour\" che gli permise di ricevere il primo importante riconoscimento. Apparve in uno \"show\" con Maurice Chevalier e Michel Legrand.\nNei suoi testi esplora l'amore (\"Je t'aime\", \"Litanies pour un retour\", \"Dulcin\u00e9a\"), la societ\u00e0 (\"Les Singes\", \"Les Bourgeois\", \"Jaur\u00e8s\") e il lato spirituale (\"Le bon Dieu\", \"Dites, si c'\u00e8tait vrai\", \"Fernand\"). Non ebbe un unico stile: fu abile sia nelle composizioni divertenti (\"Les Bonbons\", \"Le Lion\", \"Comment tuer l'amant de sa femme...\") sia in quelle drammatiche (\"Voir un ami pleurer\", \"Fils de...\", \"Jojo\"). Fu un \"pittore\" creativo e innovativo della quotidianit\u00e0, dotato di una vena poetica assai rara. L'utilizzo intelligente delle parole era singolare e semplice e rivelava un forte vocabolario visuale. Pochi autori sono stati considerati in grado quanto lui di infondere attualit\u00e0 e senso ai testi utilizzando poche parole di uso comune.\nBrel possedeva anche un intenso senso della metafora. In \"Je suis un soir d'\u00e9t\u00e9\" racconta che cosa osserva mentre scende sulla citt\u00e0. Bench\u00e9 fosse considerato un maestro con i testi, i suoi temi musicali non erano da meno, e pure qui non si limit\u00f2 a un unico stile. Compose melodie ritmiche, accattivanti e vivaci (\"L'Aventure\", \"Rosa\", \"Au printemps\"), cos\u00ec come canzoni tristi e solenni (\"J'en appelle\", \"Pourquoi faut-il que les hommes s'ennuient?\"). Il romanticismo lirico di Brel a volte si dispiegava con amara ironia e in certi versi le sue canzoni d'amore mostravano frustrazioni e risentimenti sommessi. Nei suoi perspicaci e compassionevoli ritratti dei \"rifiuti della societ\u00e0\" \u2014 alcolisti, vagabondi, drogati, prostitute (\"Jef\" e \"Jacky\") \u2014 evitava facili sentimentalismi, e dipingeva il lato sgradevole della vita.\nCompose e registr\u00f2 quasi esclusivamente in francese, ed \u00e8 tuttora considerato nei paesi francofoni uno dei migliori compositori di tutti i tempi. Occasionalmente includeva nei suoi testi parti in nederlandese (nella variante fiamminga), come in \"Marieke\", e registr\u00f2 perfino alcune canzoni completamente in nederlandese come \"Le Plat Pays\" e \"Les Bourgeois\" (a causa della sua scarsa conoscenza della lingua nederlandese, le traduzioni di queste canzoni furono eseguite da Ernst van Altena, famoso traduttore di canzoni francesi). Il suo atteggiamento verso i fiamminghi era contraddittorio: a volte si dichiarava fiammingo e presentava se stesso come un cantante fiammingo, ma allo stesso tempo irrideva il loro stile di vita rozzo con canzoni come \"Les Flamandes\". Pi\u00f9 tardi nella sua carriera Brel si scagli\u00f2 contro i \"flamingants\" (i sostenitori del movimento fiammingo). In \"La, la, la\" (1967) scrisse il verso \u00abVive les Belgiens, merde pour les flamingants\u00bb (\"Viva i belgi, merda per i \"flamingants\"\"), e in \"Les F\u2026\" (1977) dipinse i \"flamingants\" come \u00ab\"Nazis durant les guerres et catholiques entre elles\"\u00bb (\"nazisti durante le guerre e cattolici tra di esse\").\nSebbene Brel considerasse la Francia come la propria nazione spirituale ed esprimesse sovente dichiarazioni negative sulla propria terra alcune delle sue migliori composizioni sono un accorato omaggio al Belgio: \"Le Plat Pays\" e \"Il neige sur Li\u00e8ge\". Come attore ottenne fama recitando insieme a Claude Jade nel film \"Mon oncle Benjamin\" e insieme ad Annie Girardot nel film \"La banda Bonnot\". Apparve nel \"musical\" \"L'Homme de la Mancha\", del quale fu anche regista e traduttore. Prese parte a svariati film, ma le sue interpretazioni non godono della stessa considerazione delle sue esibizioni musicali. Per vent'anni fu una delle maggiori stelle a guadagnarsi riconoscimenti al di l\u00e0 del pubblico francofono. Nel 1973, s\u00ec ritir\u00f2 nella Polinesia francese, rimanendovi fino al 1977 quando torn\u00f2 a Parigi e registr\u00f2 il suo ultimo album. Mor\u00ec nel 1978, all'et\u00e0 di 49 anni di cancro ai polmoni, da cui era affetto da circa dieci anni e fu sepolto nel Calvary Cemetery ad Atuona, Hiva Oa, Isole Marchesi, nella Polinesia francese, a pochi metri dal pittore francese Paul Gauguin. \"Jacques Brel is Alive and Well and Living in Paris\" \u00e8 uno spettacolo di variet\u00e0 musicale sull'arte di Jacques Brel, eseguito in giro per il mondo per molti anni, che include traduzioni in rima dei suoi lavori in inglese; fu composto da Mort Shuman, amico di Brel, e debutt\u00f2 nel 1968. L'opera \u00e8 eseguita da due uomini e due donne (originariamente Elly Stone, Mort Shuman, Shawn Elliott e Alice Whitfield). Nel 1974 ne venne tratto un film.\nCarriera cinematografica.\nNel 1967 Brel inizi\u00f2 la sua carriera d'attore cinematografico, apparendo nel film \"Les Risques du m\u00e9tier\" di Andr\u00e9 Cayatte, con Emmanuelle Riva, Jacques Harden e Nadine Alari. Brel produsse anche la colonna sonora, insieme a Fran\u00e7ois Rauber. Il film usc\u00ec nelle sale il 21 dicembre del 1967 e l'interpretazione di Brel, nei panni dell'insegnante di scuola Jean Doucet, fu apprezzata dalla critica.\nNel 1968 apparve nel suo secondo film, \"La Bande \u00e0 Bonnot\", diretto da Philippe Fourasti\u00e9, con Annie Girardot e Bruno Cremer. Ancora una volta, la colonna sonora fu composta da Brel stesso e da Fran\u00e7ois Rauber. Il film era ambientato a Parigi nel 1911 e Brel vestiva i panni di un anarchico ed ex galeotto, Raymond-la-Science. Il film usc\u00ec nelle sale il 30 ottobre del 1968.\nNel 1969 recit\u00f2 nel suo terzo film, \"Mon oncle Benjamin\", diretto da \u00c9douard Molinaro, con Claude Jade e Bernard Blier. Produsse anche la colonna sonora. Il film era ambientato nel 1750 durante il regno di Luigi XV. Brel recitava nel ruolo di un dottore chiamato Benjamin, il quale si innamorava della figlia di un locandiere. Il film usc\u00ec il 28 novembre del 1969.\nNel 1970 apparve nel suo quarto film, \"Mont-Dragon\", diretto da Jean Val\u00e8re con Fran\u00e7oise Pr\u00e9vost, Paul le Person e Catherine Rouvel, con la sceneggiatura di Robert Margerit. Brel vestiva i panni di un soldato chiamato Georges Dormond. Il film usc\u00ec il 16 dicembre del 1970.\nNel 1971 apparve nel suo quinto film, \"Franz\", il primo film diretto da lui stesso. Ne scrisse anche la sceneggiatura, insieme a Paul Andr\u00e9ota, e ne compose la colonna sonora con l'aiuto di Fran\u00e7ois Rauber. Il \"cast\" del film comprendeva attori come Barbara, Dani\u00e8le Evenou, Fernand Fabre, Serge Sauvions, Louis Navarre, Jacques Provins e Fran\u00e7ois Cadet. Il film usc\u00ec nelle sale il 2 febbraio del 1972, e sebbene fosse stato apprezzato dalla critica non ottenne molto successo commerciale.\nSempre nel 1971 recit\u00f2 nel suo sesto film, \"Inchiesta su un delitto della polizia\" (titolo originale \"Les Assassins de l'ordre\"), diretto da Marcel Carn\u00e9 con Paola Pitagora, Catherine Rouvel e Charles Denner. Brel recitava nei panni di un giudice locale, chiamato Bernard Level. Il film fu distribuito nelle sale il 7 maggio del 1971.\nNel 1972 Brel apparve nel suo settimo film, \"L'avventura \u00e8 l'avventura\" (titolo originale \"L'aventure, c'est l'aventure\"), diretto da Claude Lelouch. Il film usc\u00ec il 4 maggio 1972 e divenne un grande successo al botteghino. Durante le riprese del film Brel conobbe e s'innamor\u00f2 di una giovane attrice e ballerina, Maddly Bamy.\nSempre del 1972 recit\u00f2 nel suo ottavo film, \"Le Bar de la Fourche\", diretto da Alain Levent, con Rosy Varte e Isabelle Huppert, recitando la parte di un ubriacone amante della libert\u00e0 e delle donne, chiamato Vincent Van Horst. Il film usc\u00ec nelle sale il 23 agosto del 1972.\nNel 1973 Brel apparve nel suo nono film, \"Le Far-West\", il secondo lungometraggio da lui diretto. Il \"cast\" del film comprendeva Gabriel Jabbour, Danielle Evenou e Arlette Lindon. Il \"plot\" narrativo del film vedeva Jacques, un quarantenne di Bruxelles, entrare in possesso di un potere magico, donatogli da un fachiro prima di morire. Il film usc\u00ec il 15 maggio del 1973.\nAncora nel 1973 fu la volta del suo decimo e ultimo film, \"Il rompiballe\" (titolo originale \"L'Emmerdeur\"), diretto da \u00c9douard Molinaro con Lino Ventura, Caroline Cellier e Jean-Pierre Darras. Jacques Brel e Fran\u00e7ois Rauber ne composero la colonna sonora. Il film usc\u00ec nelle sale il 20 settembre 1973, ottenendo notevole successo.\nCover.\nLe sue canzoni sono state reinterpretate in lingua originale da molti artisti: Juliette Gr\u00e9co, Isabelle Boulay, Florent Pagny, Serge Lama, Dalida, C\u00e9line Dion, Nina Simone, Marlene Dietrich, Barbara, Ginette Reno, Johnny Hallyday, Garou, Guesch Patti, H\u00e9l\u00e8ne S\u00e9gara, Julie Zenatti, Ute Lemper, Charis Alexiou, Bruno Pelletier, David Bowie. Tra gli artisti che in Italia hanno interpretato le sue canzoni ricordiamo in particolare Duilio Del Prete, Gipo Farassino, Giorgio Gaber, Dori Ghezzi, Bruno Lauzi, Gino Paoli, Gigliola Cinquetti, Patty Pravo, Ornella Vanoni e Franco Battiato. Traduzioni delle sue canzoni (famosa \u00e8 \"Ne me quitte pas\" in inglese con il titolo di \"If you go away\") in italiano, inglese, emiliano, corso, tedesco sono state eseguite da David Bowie (\"Amsterdam\"), Gino Paoli, Patty Pravo e Dalida (\"Non andare via\"), Franco Califano (\"Ne me quitte pas\" in francese), e dal salsero colombiano Yuri Buenaventura che l'ha inserita nel suo disco \"Herencia Africana\" del 1996; Scott Walker, Luca Faggella (che ha dedicato un intero album di \"cover\" a Brel), Terry Jacks, Alex Harvey, Jack Lukeman, Marc Almond, The Paper Chase, John Denver (\"Amsterdam\"), Shirley Bassey (\"If you go away\"), Emil\u00edana Torrini (\"If you go away\"), Helen Merrill (\"If you go away\"), Ute Lemper (\"If you go away\", \"Amsterdam\"), I Muvrini (\"Amsterdam\"), Herbert Pagani (\"Lombardia\", \"Che bella gente\", \"Il moribondo\"), Pippo Pollina (\"Amsterdam\"), The Dresden Dolls (\"Amsterdam\"), Franco Battiato, Patty Pravo, Petra Magoni e Ferruccio Spinetti, Luca Barbarossa, Susanna Parigi (\"La canzone dei vecchi amanti\"), Giorgio Gaber (\"Che bella gente\", \"I borghesi\"), Joe Sentieri (che tradusse e incise in genovese \"Vesoul\", \"Jacky\", \"Jef\" e \"La chanson des vieux amants\"), Bruno Lauzi (\"I bonbon\", \"Le bigotte\", \"Quella gente l\u00e0\"), Rossana Casale, Walter Di Gemma, Dino Sarti (\"Dim se l'\u00e8 veira (Dites si c'\u00e9tait vrai) - Vein amigh, vein (jef) - In dal p\u00f4rt d'Amsterdam (Amsterdam) - I vic (Les vieux) (\u2026 I vecchi\"), Giulio Casale (\"Se non hai che l'amore\"), Roberto Vecchioni (\"Le stagioni del sole\") e dal polacco Jan Riesenkampf. Nel 1999 Rossana Casale ha dedicato un intero album di \"cover\" a Brel, dal titolo \"Jacques Brel in Me\". Duilio Del Prete ha inciso molte traduzioni di Brel, racchiuse in un album doppio.\nIl comico romano Gigi Proietti prende affettuosamente in giro \"Ne me quitte pas\" nel suo celebre \"sketch\" \"Il cantante di night club\". Nel CD \"In territorio nemico\" del 2007, scritto da Giorgio Faletti per Milva, la cantante interpreta \"Jacques\", raffinata canzone ispirata a Brel.\nDiscografia.\nLa prima registrazione di Jacques Brel, \u00e8 un singolo pubblicato nel 1953, comprendente il brano \"La Foire\" sul lato A e il brano \"Il y a\" sul lato B.\nL'anno dopo, nel 1954, fu rilasciato il primo album del cantautore, \"Grand Jacques\", conosciuto anche con il titolo di \"Jacques Brel et ses chansons\" che, sebbene senza riscuotere molto successo, lo fece notare nell'ambiente.\nNel 1957, il secondo album, \"Quand on n'a que l'amour\" , contiene l'omonimo brano che lo lancer\u00e0 al successo internazionale.\nQui di seguito, la discografia ufficiale di Brel, ricostruita facendo riferimento al \"box-set\" \"Bo\u00eete \u00e0 Bonbons\", pubblicato nel 2003, e comprendente 16 Cd, con tutti gli album originali del cantautore:\nJacques Brel in italiano.\nLe canzoni di Jacques Brel sono state spesso tradotte in italiano (Duilio Del Prete ha dedicato all'autore un intero album, intitolato \"Duilio Del Prete canta Brel\", come anche Rossana Casale nel 1999 con l'album \"Jacques Brel in me\"); di seguito riportiamo un elenco non esaustivo delle principali \"cover\" (con l'indicazione del titolo in italiano, dell'interprete e dell'anno di pubblicazione).\nAlcune canzoni risultano essere state incise con diverse traduzioni (\u00e8 il caso, per esempio, di \"Le Moribond\").\nGli interpreti italiani.\nLe canzoni di Jacques Brel sono state cantate in italiano dai seguenti artisti (in ordine cronologico):"}
{"id": "111791", "revid": "1869172", "url": "https://it.wikipedia.org/wiki?curid=111791", "title": "Coppa del Mondo (calcio)", "text": ""}
{"id": "111793", "revid": "1982", "url": "https://it.wikipedia.org/wiki?curid=111793", "title": "Mummificazione", "text": "La mummificazione \u00e8 un processo, naturale o artificiale, in cui un cadavere subisce una disidratazione massiccia cos\u00ec veloce che i tessuti rimangono come \"fissati\". Servono particolari condizioni esterne e interne per ottenere questo processo. Il corpo mummificato ha un colore brunastro, con la pelle di consistenza del cuoio o della pergamena, e che aderisce alle ossa. I tratti della persona si conservano abbastanza bene.\nMummificazione.\nLe condizioni ambientali favorevoli alla mummificazione sono:\nMummificazioni parziali si hanno in persone decedute in ambienti chiusi, riscaldati e ben ventilati, quando il corpo giace su materiali che assorbono acqua.\nI fattori che favoriscono i processi di mummificazione sono la denutrizione, l'et\u00e0 avanzata, grosse emorragie. In media, un processo di mummificazione dura 6/12 mesi, ma ci sono prove e casi di mummificazioni avvenute in 2/3 mesi, eccezionalmente in 2/3 settimane. Anche condizioni di freddo intenso possono portare ad una mummificazione come nel caso della mummia del Similaun.\nMummificazione artificiale.\nAntico Egitto.\nDurante l'evolversi della storia umana presso varie culture si \u00e8 fatto ricorso, in modo pi\u00f9 o meno ampio, a tecniche di mummificazione. La civilt\u00e0 pi\u00f9 nota per le sue mummie \u00e8 senza dubbio quella egizia.\nDa fenomeno naturale la conservazione dei corpi divenne una vera arte la cui diffusione si estese da rituale riservato al sovrano ed alla sua famiglia e via via ai nobili ed ai ricchi in generale.\nGli imbalsamatori, che univano conoscenze di anatomia umana e chimica a rituali religiosi, dovevano agire con rapidit\u00e0 per evitare che il cadavere iniziasse a decomporsi a causa del clima caldo dell'Egitto. Questo lavoro era affidato a specialisti che lavoravano in laboratori appositamente attrezzati, in prossimit\u00e0 del Nilo o di uno dei suoi canali (per i diversi lavaggi che subiva il corpo durante le diverse fasi del lavoro).\nIl completamento del processo di imbalsamazione richiedeva circa 70 giorni, circostanza che permetteva anche di completare la tomba del defunto. \nUn esempio di tutto ci\u00f2 \u00e8 stato ritrovato nella sepoltura di Tutankhamon, un sovrano della XVIII dinastia, che ci \u00e8 giunta praticamente intatta.\nGiappone e Cina.\nAlcuni uomini nel corso della storia dell'umanit\u00e0 hanno scelto di automummificarsi. La mummificazione del proprio corpo veniva infatti indotta da alcuni monaci buddhisti nel corso di un lungo rituale noto come sokushinbutsu. Questo rituale \u00e8 stato probabilmente praticato sin dall'XI secolo e l'ultimo monaco che lo ha intrapreso \u00e8 morto nel 1973. Nel corso dei secoli diverse centinaia di monaci hanno svolto questa pratica. Le mummie pervenute fino ad oggi sono per\u00f2 solamente ventiquattro ritrovate.\nLa mummificazione e la medicina legale.\nDal cadavere mummificato \u00e8 possibile prendere le impronte digitali mediante tecniche che reidratano le parti molli delle dita. Per esempio, si possono immergere le dita in una soluzione di idrato di sodio fra il 3 e l'8%, a seconda del grado di essiccamento. Si lasciano in immersione per alcune ore \u2013 o alcuni giorni se necessario \u2013 poi si prendono le impronte su una superficie cosparsa di polvere d'alluminio o argento e si fotografa a luce radente."}
{"id": "111799", "revid": "182396", "url": "https://it.wikipedia.org/wiki?curid=111799", "title": "II guerra punica", "text": ""}
{"id": "111803", "revid": "5", "url": "https://it.wikipedia.org/wiki?curid=111803", "title": "Appendice ciecale", "text": ""}
