{"id": "108821", "revid": "22475", "url": "https://it.wikipedia.org/wiki?curid=108821", "title": "Mach (kernel)", "text": "Mach \u00e8 un kernel sviluppato dalla Universit\u00e0 Carnegie Mellon durante l'attivit\u00e0 di ricerca sui sistemi operativi paralleli e distribuiti. Essendo uno dei primi microkernel, viene utilizzato come campione di paragone con altri microkernel.\nIl progetto alla CMU si \u00e8 sviluppato tra il 1985 e il 1994 ed \u00e8 terminato con il Mach 3.0. Molte aziende e universit\u00e0 hanno continuato lo sviluppo del Mach, tra le quali l'Universit\u00e0 dello Utah, che si \u00e8 distinta con il progetto Mach 4. \nAllo stato attuale l'attivit\u00e0 di ricerca intorno al kernel Mach \u00e8 sostanzialmente terminata, anche se questo viene utilizzato da molti sviluppatori commerciali come Apple Inc.\nSuccessore del kernel Accent, nato anch'esso alla CMU, il Mach \u00e8 stato sviluppato principalmente da Richard Rashid, che dal 1991 lavora presso la Microsoft ricoprendo posizioni dirigenziali nella divisione dedicata allo sviluppo, e da Avie Tevanian, che ha continuato lo sviluppo di Mach prima per la societ\u00e0 NeXT e in seguito come Chief Software Technology Officer in Apple."}
{"id": "108822", "revid": "7", "url": "https://it.wikipedia.org/wiki?curid=108822", "title": "Autorit\u00e0 Palestinese", "text": ""}
{"id": "108824", "revid": "148107", "url": "https://it.wikipedia.org/wiki?curid=108824", "title": "Flusso stazionario", "text": "Un problema di fluidodinamica si dice in flusso stazionario quando la velocit\u00e0 del fluido pur potendo variare da punto a punto, rimane costante nel tempo in ciascun punto.\nDescrizione.\nLe linee di flusso coincidono con le linee di corrente, ovvero le traiettorie che seguono le particelle, possono non essere rettilinee, ma rimarranno costanti nel tempo. Per un flusso stazionario quindi \u00e8 verificata la conservazione della massa e da essa ricaviamo l'equazione di continuit\u00e0:\nSia dato un tubo di flusso di sezioni formula_1 ed formula_2 entro il quale le densit\u00e0 siano formula_3 e le velocit\u00e0 siano formula_4, la massa non pu\u00f2 variare attraversando il tubo di flusso nella frazione di tempo formula_5, cio\u00e8:\nDunque:\nSe il fluido oltre che stazionario \u00e8 anche incomprimibile cio\u00e8: formula_8 allora:\ne la quantit\u00e0 formula_10 si chiama portata volumetrica che si misura in formula_11."}
{"id": "108825", "revid": "174925", "url": "https://it.wikipedia.org/wiki?curid=108825", "title": "Aratro", "text": "Laratro \u00e8 uno strumento usato in agricoltura fin da tempi antichi per smuovere il terreno e prepararlo per successive lavorazioni o direttamente per la semina.\nL'aratro in senso storico, \u00e8 una sorta di evoluzione del piccone, un tempo trainato da buoi e cavalli per i pi\u00f9 benestanti, mentre per i meno ricchi veniva trainato direttamente dalle persone, e oggi, nei paesi modernizzati, con trattori meccanici e motocoltivatori. \nL'aratura serve per incorporare i resti della precedente coltura nel suolo, abbattere la presenza di erbe infestanti e dissodare e frammentare il terreno in previsione della successiva semina (solitamente previa esposizione agli agenti atmosferici e previe ulteriori lavorazioni con altri attrezzi) e serve per non fare male al collo all'animale \nStoria.\nQuando fu inventata l'agricoltura nel neolitico, furono usati semplici bastoni o zappe per creare i solchi per collocare i semi nelle zone fertili, come il bacino del Nilo, dove le inondazioni annuali rinvigorivano la terra.\nPer favorire la crescita del frumento, nelle zone meno fertili il terreno doveva essere rivoltato per portare in superficie gli elementi nutritivi pronti e coprire i resti vegetali. L'addomesticamento dei buoi in Mesopotamia intorno al 6000 a.C. forn\u00ec un potente mezzo per trainare l'aratro.\nI primi aratri erano costituiti da una struttura portante con un bastone di legno verticale, trainata sul terreno per praticare una incisione. Successivamente furono sviluppati gli aratri a versoio, in grado di capovolgere il terreno in un passaggio per seppellire le erbacce e i resti della precedente coltura e portare in superficie i nutrienti percolati in profondit\u00e0 a causa delle piogge.\nQuesto tipo di aratro poteva funzionare anche sui terreni bagnati, poich\u00e9 l'acqua veniva drenata dal solco prodotto. Questa importante invenzione permise la lavorazione dei terreni dell'Europa settentrionale. La prima descrizione dell'aratro della letteratura occidentale, se si eccettua quella del poeta Virgilio nel I libro delle \"Georgiche\", \u00e8 stata proposta, nella \"Naturalis historia\", dal naturalista latino Gaio Plinio, che descrive le parti dell'attrezzo e menziona l'esistenza di aratri diversi.\nIn epoca alto-medievale, quando l'agricoltura tornava a rappresentare la maggior fonte di sfruttamento, l'aratro comunemente in uso era il cosiddetto \"aratro semplice\" a vomere simmetrico di legno temperato e raramente rivestito in ferro che si limitava a scalfire superficialmente le zolle; ma dall'XI secolo si era diffuso a partire dal nord della Francia un innovativo tipo di aratro: \"l'aratro pesante\". Questo era a vomere asimmetrico, dotato di avantreno mobile su ruote e necessitava di essere trasportato da buoi o talvolta cavalli. Si diffuse rapidamente e fu causa-conseguenza dello sviluppo demografico-economico di quel tempo, il solo possederlo dimostrava la differenza sociale tra un contadino povero e uno ricco. Il suo utilizzo port\u00f2 a una rapida crescita del valore delle bestie da traino che, solo in questo periodo, valevano pi\u00f9 del podere stesso e port\u00f2 a un susseguirsi di invenzioni per facilitare il compito dell'animale quale il \"giogo frontale\" per i buoi e il \"collare da spalla\" per i cavalli. Il primo agronomo italiano a proporre l'esame meccanico dello strumento \u00e8 Agostino Gallo il massimo esponente italiano dell'agronomia della Rinascenza, che nelle proprie \"Vinti giornate di agricoltura\" propone la descrizione dello strumento, riferisce di alcuni modelli diversi, affronta il quesito, che sar\u00e0 dibattuto per tre secoli, della convenienza all'impiego, nell'aratura, di bovini o equini..\nDal legno all'acciaio: ottomila anni di tecnologia umana.\nPer la parte pi\u00f9 lunga della propria storia, possiamo supporre seimila anni, l'aratro \u00e8 stato attrezzo interamente di legno. Per i tremila anni successivi \u00e8 stato attrezzo di legno dotato di un solo elemento di ferro, il vomere: siccome nell'antichit\u00e0 l'aratro era, generalmente, attrezzo per la fenditura del suolo, senza rivoltarlo, cio\u00e8 attrezzo simmetrico, il vomere dell'et\u00e0 del ferro, che \u00e8 durata fino al Settecento, in continenti interi fino alla met\u00e0 del XX secolo, \u00e8 stato una cuspide, la forma di un'antica punta di freccia.\nAlla fine del Seicento l'Agostinetti in Veneto raccomanda che il vomere (\"gomiero\") ed il coltro siano fatti del pi\u00f9 fine acciaio che sia possibile, per evitare le continue manutenzioni che richiedevano quelli in ferro di scarsa qualit\u00e0.\n\u00c8 nella prima met\u00e0 del Settecento, nella patria delle manifatture, l'Inghilterra, che i primi fonditori iniziano a costruire in metallo il versoio, la parte di maggiore impegno tecnologico. Dopo cinque-sei decenni di produzioni artigianali ha inizio, ancora in Inghilterra, la produzione industriale, il cui pioniere, secondo le cronache dell'alba della metallurgia inglese, sarebbe Robert Ransome, che nel 1789 vende un aratro che \u00e8 gi\u00e0 prodotto industriale. A Ransome si sarebbero affiancati presto agguerriti competitori, che in pochi decenni avrebbero offerto al mercato mondiale attrezzi completamente in metallo: Howard, Busby, Garrett. Nei primi decenni dell'Ottocento avrebbero sfidato i fonditori inglesi quelli americani, produttori di attrezzi di semplicit\u00e0 ed economicit\u00e0 esemplari, caratterizzati, per sancire la semplicit\u00e0, dalla bure di legno. Solo pi\u00f9 tardi sarebbero entrate nell'agone le fonderie tedesche, con proposte di grande innovativit\u00e0 tecnologica.\nIl versoio di metallo costituisce l'emblema di un capitolo nuovo della storia dell'attrezzo pi\u00f9 importante della tecnologia umana. Antonio Saltini sostiene, peraltro, che il cardine della rivoluzione non sarebbe stato la sagomatura in metallo del corpo lavorante, ma la radicale trasformazione della struttura portante dell'attrezzo: un versoio di metallo non ha pi\u00f9 bisogno, infatti, dell'antico, pesante dentale di legno, un organo che per essere resistente doveva essere oltremodo pesante, ma pu\u00f2 essere unito alla bure da una semplice staffa metallica, che trasmette al tiro tutte le resistenze del lavoro. L'abolizione del dentale muta radicalmente la forma dell'antico attrezzo..\nSe in Inghilterra tutti gli aratri, all'alba dell'Ottocento, hanno il corpo lavorante in metallo, in Italia corpi lavoranti di legno sono comuni fino al 1950, quando la Cassa del Mezzogiorno realizza, a Caserta, una collezione di aratri che rispecchiano novemila anni di storia dell'agricoltura, in cui ogni elemento \u00e8 realizzato, ad esempio, in un legno speciale, quercia, biancospino, pero.\nCompletano l'aratro dei dispositivi per il sostegno per quelli trainati: gli aratri a trazione meccanica sono collegati ad un carrello munito di due ruote laterali basculanti, quelli a trazione animale poggiano solitamente su una piccola unica ruota anteriore. Una guida che si estende dal versoio a retro dell'aratro controlla la direzione del mezzo premendo contro un fianco del solco appena scavato. La forza di reazione \u00e8 data dal peso della zolla che viene ribaltata e dalla tenacit\u00e0 del terreno; \u00e8 elevata nei terreni compatti e allo stato coesivo, \u00e8 minima nei terreni sciolti. \nIl primo aratro in ferro di successo commerciale fu il modello Rotherham, sviluppato da Joseph Foljambe a Rotherham, Inghilterra, nel 1730.\nEra particolarmente resistente e leggero e basato sugli studi matematici sul versoio di James Small, il cui progetto poteva tagliare, sollevare e rovesciare una striscia di terra.\nGli aratri in acciaio, che nacquero durante la rivoluzione industriale, erano ancora pi\u00f9 resistenti e leggeri di quelli in ferro o legno. Il modello in acciaio di fusione fu sviluppato dal fabbro americano John Deere intorno al 1830. Nello stesso periodo il giogo per l'attacco degli animali da tiro fu reso regolabile in modo che la ruota anteriore dell'aratro toccasse terra. I modelli precedenti in acciaio avevano due maniglie con cui l'operatore controllava la posizione e profondit\u00e0 del solco. La persona a volte guidava anche gli animali da tiro. In seguito vennero gli aratri con motore\n, un seggiolino per il manovratore e l'uso di pi\u00f9 vomeri.\nVarianti dell'aratro classico.\nL'aratro semplice a vomere simmetrico contempla due tipi fondamentali:\nL'aratro pesante a vomere asimmetrico e versoio contempla un numero elevato di varianti pi\u00f9 o meno diverse secondo i casi. Si ricordano le seguenti:\nTrazione.\nLa trazione animale \u00e8 ancora molto diffusa in gran parte del mondo dove si attua un'agricoltura non meccanizzata, in particolare nei paesi in via di sviluppo. Gli animali usati per la trazione sono in genere il cavallo, la coppia di buoi, il bufalo. Un cavallo da tiro pu\u00f2 trainare un aratro semplice in un terreno pulito e soffice. Nei terreni compatti sono necessari due animali, di cui uno cammina sul terreno non ancora lavorato e l'altro nel solco. Negli aratri polivomere uno o pi\u00f9 animali devono camminare nel terreno arato e zolloso, che ne rende difficile l'avanzamento. Solitamente si fanno sostare gli animali a riposare per dieci minuti ogni mezz'ora.\nNei paesi ad agricoltura meccanizzata, la trazione \u00e8 meccanica e gli aratri sono montati su trattori, applicati al sollevatore idraulico (aratro portato) oppure al gancio di traino (aratri trainati). Questi ultimi sono ancora usati per operazioni di scasso, trainati da trattori cingolati, mentre nelle lavorazioni ordinarie si usano per lo pi\u00f9 gli aratri portati, per la loro facilit\u00e0 di trasferimento su strada."}
{"id": "108826", "revid": "1667581", "url": "https://it.wikipedia.org/wiki?curid=108826", "title": "Simbolo di Legendre", "text": "Il simbolo di Legendre \u00e8 utilizzato in matematica nell'ambito della teoria dei numeri, e in particolare nei campi della fattorizzazione e dei residui quadratici. Esso prende il nome dal matematico francese Adrien-Marie Legendre.\nDefinizione.\nIl simbolo di Legendre \u00e8 definito come segue:\nSe formula_1 \u00e8 un numero primo dispari e formula_2 \u00e8 un intero, allora il simbolo di Legendre formula_3 \u00e8 uguale a:\nLa generalizzazione del simbolo di Legendre a formula_19 con formula_20 dispari \u00e8 il simbolo di Jacobi.\nPropriet\u00e0 del simbolo di Legendre.\nIl simbolo di Legendre possiede un certo numero di propriet\u00e0 che consentono di velocizzare i calcoli. Le pi\u00f9 importanti sono:\nL'ultima propriet\u00e0 prende il nome di legge di reciprocit\u00e0 quadratica.\nIl simbolo di Legendre \u00e8 inoltre collegato al criterio di Eulero, dimostrato da Leonardo Eulero:\nInfine, il simbolo di Legendre \u00e8 un carattere di Dirichlet, detto anche il \"carattere quadratico\" modulo \"p\".\nFunzioni correlate.\nIl simbolo di Jacobi \u00e8 una generalizzazione del simbolo di Legendre che ammette come argomento un numero dispari composto al posto del primo \"p\"."}
{"id": "108828", "revid": "125038832", "url": "https://it.wikipedia.org/wiki?curid=108828", "title": "Filippo Pacini", "text": "Scopritore del vibrione del colera e dei nervi del tatto delle dita.\nBiografia.\nIl padre Francesco di professione calzolaio e la madre Umilt\u00e0 Donati una famiglia modesta ma che fece in modo che il piccolo Filippo avesse una buona istruzione. \nFormatosi presso la Scuola medico-chirurgica pistoiese, condusse le prime ricerche anatomiche e istologiche nella Villa di Scornio, utilizzando un microscopio costruito da Giovanni Battista Amici e messogli a disposizione da Niccol\u00f2 Puccini. Nel 1835, ancora studente, present\u00f2 alla Societ\u00e0 Medico-Fisica Fiorentina un'importante relazione nella quale era illustrata la scoperta dei corpuscoli dei nervi digitali che oggi portano il suo nome.\nFece studi di istologia e ricerche sulla patologia del colera; vide e disegn\u00f2 per primo il vibrione, nel 1854, anche se non venne preso in considerazione dalla comunit\u00e0 scientifica del tempo. Lo stesso vibrione venne nuovamente descritto nel 1884 da Robert Koch come l'agente patogeno del colera. Attualmente la nomenclatura binomia del bacillo del colera \u00e8 \"Vibrio cholerae\", Pacini 1854.\nFu docente di Anatomia all'Universit\u00e0 di Pisa dal 1844 al 1846. Dal 1847 fu professore di anatomia e istologia all'Istituto di Studi Superiori di Firenze. Gli scritti autografi del Pacini si trovano nella Biblioteca Nazionale Centrale di Firenze.\nMassone, fu iniziato il 30 gennaio 1862 nella loggia \"Concordia\" di Firenze, nominato membro onorario il 15 marzo 1869.\nGli sono stati intitolati l'Istituto Tecnico Commerciale di Pistoia e un'ala della Scuola Medica dell'Universit\u00e0 di Pisa."}
{"id": "108830", "revid": "115931217", "url": "https://it.wikipedia.org/wiki?curid=108830", "title": "File system virtuale", "text": "Un file system virtuale (in inglese Virtual file system o Virtual filesystem switch) \u00e8 un livello astratto, prendendo il nome di virtual-virtualizzazione, che si posiziona al di sopra del file system.\nLo scopo del VFS \u00e8 quello di permettere alle applicazioni l'accesso a differenti tipologie di file gestiti in differenti file system. Un VFS, per esempio, pu\u00f2 essere usato per permettere un accesso locale o di rete a dispositivi di storage in maniera trasparente cio\u00e8 senza che le applicazioni, che richiedono l'accesso a tali dispositivi, notino come il VFS risponda alla tipologia di richiesta.\nPu\u00f2 essere usato come ponte tra i differenti file system dei diversi sistemi operativi, quali Windows, MacOS, UNIX in modo che le applicazioni posso accedere a file nel file system in questione senza preoccuparsi delle caratteristiche e quindi interfacciarsi esclusivamente con il VFS.\nQuindi il VFS pu\u00f2 essere specificato come interfaccia (o contratto) tra il kernel e il file system. Pertanto \u00e8 facile aggiungere nuovi file system al kernel aggiungendo tali informazioni al kernel permettendo di evitare incompatibilit\u00e0 e problemi collegati. Ci\u00f2 supera i tradizionali limiti di un file system fisico, il cui cambiamento richiederebbe la ricompilazione del supporto del file system ed, eventualmente, la modifica prima della ricompilazione, per consentirne il funzionamento con una nuova versione del sistema operativo; oppure il fornitore del sistema operativo potrebbe apportare modifiche retroattive al contratto, in modo che il supporto concreto del file system creato per una data versione del sistema operativo funzioni con le versioni future del sistema operativo."}
{"id": "108831", "revid": "287204", "url": "https://it.wikipedia.org/wiki?curid=108831", "title": "Zeta (disambigua)", "text": ""}
{"id": "108840", "revid": "148107", "url": "https://it.wikipedia.org/wiki?curid=108840", "title": "Energia libera di Gibbs standard di formazione", "text": "L'energia libera di Gibbs standard di formazione, formula_1 o formula_2, \u00e8 la variazione di energia libera di Gibbs associata al processo di sintesi di una specie chimica partendo dagli elementi che la costituiscono, nel loro stato di riferimento. Lo stato di riferimento di un elemento \u00e8 la sua forma pi\u00f9 stabile alla temperatura specificata (di solito 25 \u00b0C) e alla pressione standard di 1 bar (100 kPa) \n. L'energia libera di Gibbs standard di formazione viene espressa in rapporto alle moli di composto formato e la sua unit\u00e0 di misura nel Sistema Internazionale \u00e8 il kJ/mol.\nIn base alla definizione, l'energia libera di Gibbs standard di formazione degli elementi nel loro stato di riferimento \u00e8 uguale a zero. Ad esempio la reazione standard di formazione dell'idrogeno &lt;chem&gt;H2&lt;/chem&gt; gassoso ha sia come prodotto che come reagente &lt;chem&gt;H2&lt;/chem&gt; alla pressione standard e alla stessa temperatura, quindi nella \"reazione\" non ci pu\u00f2 essere alcuna variazione di energia libera. Per lo stesso motivo in tali \"reazioni\" non c'\u00e8 variazione di entalpia o di entropia.\nComposti esoergonici.\nI composti per i quali formula_1 \u00e8 minore di zero vengono detti \"esoergonici\", e la loro sintesi dagli elementi \u00e8 termodinamicamente favorita. Esempi di composti esoergonici sono l'acqua, l'ammoniaca, il metano, il biossido di carbonio:\nComposti endoergonici.\nI composti per i quali formula_1 \u00e8 maggiore di zero vengono detti \"endoergonici\", la loro sintesi dagli elementi \u00e8 termodinamicamente sfavorita. Esempi di composti endoergonici sono il cianuro di idrogeno, l'idrazina, il benzene, l'ossido di diazoto:\nEsempi di calcolo.\nIn termochimica le energie libere di Gibbs standard di formazione rivestono un ruolo importante perch\u00e9 da esse \u00e8 possibile risalire all'energia libera di Gibbs standard di reazione. Infatti per una generica reazione chimica:\ndove formula_8 sono i numeristechiometrici (positivi per i prodotti e negativi per i reagenti) e formula_9 le sostanze chimiche in esame, l'energia libera di Gibbs standard di reazione \u00e8:\nPer esempio, dai dati riportati sopra, si possono ottenere i valori di formula_11 delle seguenti reazioni, condotte alla temperatura di formula_6:"}
{"id": "108841", "revid": "1632387", "url": "https://it.wikipedia.org/wiki?curid=108841", "title": "Gestore della memoria", "text": "In informatica il gestore della memoria (\"memory manager\" in inglese) \u00e8 un componente del sistema operativo dedicato alla gestione della memoria primaria disponibile sul computer. Il gestore si preoccupa di allocare, deallocare e gestire la memoria che viene assegnata agli applicativi e allo stesso sistema operativo.\nDescrizione.\nTutti i moderni sistemi operativi sono dotati di memoria virtuale. Il gestore della memoria si preoccupa di decidere quali blocchi di memoria sono poco utilizzati dal sistema e quindi possono essere spostati sull'unit\u00e0 a disco senza deprimere eccessivamente le prestazioni del sistema.\nAltri compiti molto importanti di questo modulo sono:\nTipi di allocazione.\nL'allocazione a singola partizione prevede che la memoria centrale venga suddivisa in due partizioni principali:\nQuesta tecnica non \u00e8 per\u00f2 mai stata presa in forte considerazione poich\u00e9 permette di far caricare in memoria un solo programma, oltre al sistema operativo. Gi\u00e0 dai primi sistemi si \u00e8 pensato di introdurre delle partizioni anche nello user space. Una prima soluzione fu quella delle partizioni fisse o statiche.\nCon questa tecnica, lo user space veniva diviso in un numero prefissato di partizioni, di uguale dimensione o di dimensioni diverse e ad ogni processo viene assegnato, in modo esclusivo, una partizione. Anche questa tecnica presenta forti limiti. Infatti, lo spazio lasciato libero da un processo non potr\u00e0 mai essere utilizzato da altri, rimanendo inutilizzato. Nel contempo, processi pi\u00f9 pesanti della partizione pi\u00f9 ampia non possono essere caricati e quindi eseguiti.\nSuccessivamente, si \u00e8 pensato di modificare questa tecnica creando delle \"partizioni dinamiche\". In questa organizzazione, non esistono partizioni di dimensioni predefinite; nuove partizioni vengono create in base alla richiesta dei processi, prelevandole da una tabella delle partizioni di memoria libere. Se esistono due partizioni libere attigue vengono fuse in un'unica partizione.\nIn pratica, all'arrivo di un processo di una certa dimensione, viene caricato in memoria in una partizione libera, ma lo spazio che avr\u00e0 lasciato potr\u00e0 essere usato da un altro processo.\nPer decidere la partizione in cui un processo sar\u00e0 caricato, esistono tre strategie: la first fit, la best fit e la worst fit. La strategia first fit mette il processo nella prima partizione libera in memoria centrale grande abbastanza per contenerlo. Questa strategia pu\u00f2 per\u00f2 lasciare dei frammenti, ovvero parti di memoria non utilizzata, piuttosto numerosi. La strategia best fit prevede che il nuovo processo venga inserito nella partizione con dimensione pi\u00f9 vicina alla dimensione del processo. In questo modo, si tende a lasciare frammenti sempre pi\u00f9 piccoli.\nL'ultima strategia, la worst fit, \u00e8 invece meglio funzionante. Essa prevede che il nuovo processo venga allocato nella partizione di memoria pi\u00f9 grande disponibile. Questo \u00e8 giustificato dal fatto che nei frammenti lasciati, che saranno di grandi dimensioni, potranno essere allocati altri processi.\nLa memoria virtuale.\nCon il passare del tempo, tuttavia, i processi da eseguire diventavano sempre pi\u00f9 pesanti e le memorie centrali non bastavano pi\u00f9 a contenerli. \u00c8 nata dunque la \"memoria virtuale\", ossia uno spazio di memoria di massa che viene utilizzato come se fosse una parte della memoria centrale. Essa pu\u00f2 essere allocata in una partizione del disco fisso dedicata a questo, come avviene con la swap in Linux, oppure pu\u00f2 essere una parte della partizione del sistema operativo, come succede in Windows con il file di paging. Con l'avvento della memoria virtuale sono state ideate altre due tecniche che permettono di sfruttare al meglio questa tecnica: la paginazione e la segmentazione.\nSecondo la tecnica della paginazione, la memoria centrale, compresa anche quella virtuale, \u00e8 divisa in blocchi di uguale dimensioni, solitamente abbastanza piccole, mentre i processi in arrivo vengono divisi in pagine della stessa dimensione dei blocchi. In questo modo, il processo viene allocato in diversi blocchi che, per la prima volta, possono essere anche non contigui. Se una pagina di cui si ha bisogno per l'elaborazione \u00e8 caricata in memoria virtuale, essa viene spostata in memoria centrale. nel caso non ci siano pagine libere, viene presa una pagina caricata in memoria centrale e scambiata con quella da usare. Quest'operazione \u00e8 chiamata di \"swapping\"."}
{"id": "108842", "revid": "1272592", "url": "https://it.wikipedia.org/wiki?curid=108842", "title": "Tara", "text": ""}
{"id": "108844", "revid": "1718925", "url": "https://it.wikipedia.org/wiki?curid=108844", "title": "Comunicazione tra processi", "text": "In informatica l'espressione comunicazione tra processi (in inglese inter-process communication o IPC) si riferisce a tutte quelle tecnologie software il cui scopo \u00e8 consentire a diversi processi di comunicare tra loro scambiandosi dati e informazioni. I processi possono risiedere sullo stesso computer o essere distribuiti su una rete. Tutti i sistemi operativi multitasking forniscono qualche meccanismo fondamentale di IPC; altri meccanismi pi\u00f9 sofisticati o orientati a particolari tipi di sistemi software possono essere forniti da tecnologie middleware, linguaggi di programmazione o a livello applicativo, basandosi sui meccanismi forniti dal sistema operativo. In modo equivalente, questi metodi vengono utilizzati per la gestione dei thread.\nDescrizione.\nNel caso specifico di processi distribuiti, i meccanismi di comunicazione fra processi sono in effetti protocolli di rete. Si deve notare, tuttavia, che non tutti i protocolli di rete sono meccanismi di IPC; ai livelli bassi della gerarchia ISO/OSI, infatti, il concetto di processo non compare, e i protocolli si limitano a farsi carico del trasferimento di dati fra computer. L'esempio forse pi\u00f9 noto di protocollo di rete per lo scambio di informazioni fra processi \u00e8 TCP; per un esempio di IPC a livello di linguaggio di programmazione si pensi a RMI di Java. Di norma, i meccanismi di IPC per processi distribuiti permettono la comunicazione anche fra processi residenti sulla stessa macchina.\nAltri esempi vari di meccanismi utilizzabili per l'IPC includono i socket Unix, le porte del kernel Mach, il middleware CORBA, e la tecnologia Component Object Model di Microsoft.\nIn senso lato si pu\u00f2 intendere come meccanismo di comunicazione fra processi anche la semplice clipboard che consente a un utente di copiare e incollare informazioni da una finestra a un'altra, o l'uso di file, che un processo scrive e un altro legge; tuttavia, si parla di IPC in senso stretto solo per quei meccanismi che possono essere usati dal software senza intervento manuale umano e che non memorizzano i dati su memorie di massa.\nTabella (non esaustiva) di tecnologie e paradigmi di IPC:\nSequenzialit\u00e0 e non sequenzialit\u00e0.\nNelle situazioni pi\u00f9 semplici l'avanzamento dei processi avviene in maniera \"sequenziale\" cio\u00e8, il sistema operativo assegna ad ogni processo le risorse necessarie per portare a termine il lavoro.\nSi parla di \"non sequenzialit\u00e0\" quando i processi sono pi\u00f9 complessi e bisogna suddividere il processo principale in sotto-processi pi\u00f9 semplici da elaborare.\nGeneralmente i sistemi operativi operano nell'ottica non sequenziale. \u00c8 bene per\u00f2 accennare che tali processi possono effettuare delle comunicazioni attraverso lo scambio di informazioni e di eseguire le diverse operazioni in modalit\u00e0 parallela. Esistono poi situazioni in cui i processi entrino in competizione per l'utilizzo di una risorsa, creando cos\u00ec delle esecuzioni concorrenti. Tali situazioni vengono gestite dal sistema operativo tramite alcune primitive situate nel kernel e in particolare dal gestore dei processi (Scheduler).\nScambio di informazioni.\nAl livello base della comunicazione tra processi si presenta la possibilit\u00e0 dello scambio di informazioni tra due o pi\u00f9 processi. Tale opzione viene realizzata attraverso due primitive:\nUn esempio tipico di comunicazione tra processi in rete viene presentato nell'architettura client/server, le routine usate per lo scambio di informazioni sulla rete prendono il nome di socket.\nElaborazione.\nL'elaborazione dei processi viene suddivisa in due modalit\u00e0:\nElaborazione parallela.\nL'elaborazione parallela dei processi consiste nell'eseguire interi processi o parti di essi in modalit\u00e0 parallela.\nIl sistema operativo pu\u00f2 richiedere l'esecuzione di uno o pi\u00f9 processi mentre un altro processo \u00e8 in fase di esecuzione. I diversi processi che vengono lanciati in esecuzione prendono il nome di \"Coroutine\", segnalano il completamento dell'esecuzione attraverso la primitiva \"Resume\" e cedono il controllo ad un'altra \"Coroutine\".\nQuando un processo avanza in un punto in cui pu\u00f2 essere avviata l'esecuzione di un altro processo in maniera parallela rispetto al primo, il sistema operativo attraverso la primitiva \"fork\" , genera un processo figlio che avanza in maniera indipendente dal padre. Il processo padre continua la sua esecuzione fin quando non incontra la primitiva \"join\" che controlla lo stato di avanzamento del processo figlio.\nUn'altra forma di elaborazione parallela riguarda la possibilit\u00e0 che all'interno di uno stesso processo possano essere lanciate in esecuzione diverse istruzioni in modo parallelo, tale esecuzione viene realizzata attraverso le primitive \"Cobegin\" e \"Coend\".\nElaborazione concorrente.\nViene definita elaborazione concorrente quando due o pi\u00f9 processi accedono alle stesse risorse oppure quando la terminazione di un processo consente l'avanzamento di un altro processo.\nTale elaborazione pu\u00f2 causare diversi problemi al sistema se non viene gestita in maniera adeguata, infatti il sistema operativo svolge una funzione molto importante per risolvere le problematiche riguardante questo tipo di elaborazione. Attraverso la sincronizzazione dei processi il sistema operativo risolve queste problematiche.\nIn pratica il sistema operativo (l'os) impedisce che i processi entrino in conflitto tra di loro, gestendo l'accesso dei processi alle risorse ed evitando che i processi blocchino l'avanzamento complessivo dell'unit\u00e0 di elaborazione.\nIn tale ambito il sistema operativo garantisce la protezione della aree di lavoro dei processi ed evita l'interferenza tra questi ultimi, evitando cos\u00ec perdite di dati.\nProduttore consumatore.\n\u00c8 possibile che due processi operino in modalit\u00e0 concorrente ma non entrino in conflitto tra loro. Uno schema tipo di tale modalit\u00e0 \u00e8 quello del \"Produttore/Consumatore\". Il processo Produttore elabora i risultati necessari per l'avanzamento del processo Consumatore e il processo Consumatore non pu\u00f2 proseguire se i risultati del primo non vengono resi disponibili. \nPer operare in questa modalit\u00e0 i processi accedono ad un'area di lavoro condivisa da entrambi chiamata \"buffer\". In questa locazione di memoria il processo produttore inserisce i dati ed il processo consumatore controlla il contenuto del buffer per verificare la disponibilit\u00e0 dei dati richiesti. \nPi\u00f9 complesso \u00e8 il caso in cui i processi entrino in competizione per l'uso delle risorse del sistema di elaborazione, \nl'avanzamento di un singolo processo pu\u00f2 avvenire solo quando uno dei due processi viene escluso nell'accesso ad una determinata risorsa. Questo metodo di elaborazione prende il nome di \"Mutua Esclusione (Mutex)\".\nSemaforo.\nIl semaforo \u00e8 un meccanismo fondamentale per la sincronizzazione dei processi in concorrenza nell'uso delle risorse e la mutua esclusione.\nIn pratica il semaforo non \u00e8 altro che una variabile allocata all'interno della memoria di lavoro del sistema operativo, in cui il valore viene alterato da un qualsiasi processo.\nI valori assunti da questa variabile possono essere \"binari\" cio\u00e8, 0/1 oppure valori naturali. \nIn base al valore assunto dalla variabile il processo pu\u00f2 accedere ad una risorsa oppure trovare un valore che indica l'uso della risorsa da parte di un altro processo, quindi il processo dovr\u00e0 attendere un determinato intervallo di tempo per testare nuovamente la variabile semaforo.\nI processi che usano le varie risorse, alterano il valore della variabile semaforo in maniera tale da indicare ai successivi processi l'uso di una determinata risorsa.\nDi solito i semafori possono essere utilizzati per condividere aree di memoria o per consentire a pi\u00f9 processi l'accesso ai file.\nI semafori vengono spesso utilizzati quando i processi entrano nelle \"sezioni critiche\", cio\u00e8 quando i processi vanno in conflitto tra di loro o accedono contemporaneamente alle risorse.\nPrimitive segnala e attendi.\nLe primitive usate dai semafori sono:\nLa primitiva \"Attendi\" indica il tempo necessario prima di entrare nella sezione critica.\nIl semaforo gestisce gli ingressi dei processi all'interno della sezione critica e la modifica del proprio valore, in maniera tale da impedire ad altri processi di accedere a quella determinata risorsa.\n Start\n Do\n Attendi\n Controlla valore Semaforo\n While Semaforo = 0\n Semaforo = 1\n Entra nella sezione critica\n End\nLa primitiva \"Segnala\" indica che il processo ha terminato la sezione critica e azzera il valore della variabile semaforo.\n Start\n Esci della sezione critica\n Semaforo = 0\n End\nBlocco critico.\nIl blocco critico o deadlock si verifica quando uno o pi\u00f9 processi rimangono indefinitamente in stato di attesa, a causa del non verificarsi delle condizioni necessarie per loro proseguimento.\nL'uso del semaforo impedisce il verificarsi del blocco critico.\nDue o pi\u00f9 processi si trovano in un blocco critico quando si verificano tali condizioni:\nIl gestore dei processi ha il compito di risolvere i blocchi critici attraverso diverse modalit\u00e0:"}
{"id": "108852", "revid": "834", "url": "https://it.wikipedia.org/wiki?curid=108852", "title": "Vuelta di Spagna", "text": ""}
{"id": "108855", "revid": "47767", "url": "https://it.wikipedia.org/wiki?curid=108855", "title": "Gianni", "text": "Origine e diffusione.\nAnalogamente a Vanni, Zanni e Nanni, \u00e8 un ipocoristico di Giovanni, il pi\u00f9 diffuso tra tutti, attestato in molte forme sin dal XII secolo. \u00c8 ben distribuito in tutta Italia, ma maggiormente in Toscana, ed \u00e8 molto utilizzato anche per creare nomi composti.\nVa notato che \"Gianni\" \u00e8 anche la traslitterazione di \u0393\u03b9\u03b1\u03bd\u03bd\u03b7, la forma greca moderna di Giovanni.\nOnomastico.\nAl maschile il nome \u00e8 adespota, ossia privo di santo patrono, quindi l'onomastico si pu\u00f2 festeggiare lo stesso giorno di Giovanni (il 24 giugno in onore di san Giovanni Battista o il 27 dicembre in ricordo di san Giovanni apostolo); al femminile si ricorda, il 28 aprile, santa Gianna Beretta Molla, madre di famiglia."}
{"id": "108858", "revid": "1534511", "url": "https://it.wikipedia.org/wiki?curid=108858", "title": "Gioco di carte collezionabili", "text": "Un gioco di carte collezionabili, abbreviato come GCC, \u00e8 giocato utilizzando delle carte da gioco vendute in confezioni che contengono ognuna un assortimento di carte diverso, combinando la passione del gioco con quella del collezionismo.\nPerch\u00e9 un gioco di carte sia definito collezionabile, secondo Patrick Williams, \u00e8 richiesto che utilizzi carte collezionabili, sia prodotto in massa per il mercato e che possieda un regolamento che utilizzi le carte. Secondo la definizione della rivista \"Scrye\" \u00e8 un gioco di carte in cui il giocatore costruisce il suo proprio mazzo utilizzando carte vendute per la maggior parte in assortimenti casuali. Le carte possono essere acquisite scambiandole con altri giocatori o acquistandole in confezioni. Se ogni carta del gioco pu\u00f2 essere ottenuta semplicemente attraverso un numero di scambi o acquisti limitati allora non \u00e8 considerata un GCC.\nIl primo gioco di carte collezionabili \u00e8 stato ' di Richard Garfield, ma nonostante la sua importanza nel mercato dei giochi di carte collezionabili, altri giochi hanno avuto successo e si sono costruiti una nicchia per s\u00e9 stessi, come per esempio \"Yu-Gi-Oh!\", \"Pok\u00e9mon\", \"Cardfight!! Vanguard\", \"World of Warcraft\" e \"Legend of the Five Rings\". Molti altri giochi di carte collezionabili degni di nota sono ormai fuori produzione, tra questi: \"Star Wars\", \"Lord of the Rings\", ', \"Middle-earth\" e \"Netrunner\". Molti altri giochi sono stati pubblicati incontrando per\u00f2 poco successo.\nOrigine.\nI giochi di carte collezionabili hanno avuto origine dalle figurine, che negli Stati Uniti sono generalmente stampate su un cartoncino rigido non adesivo con immagini e testi su entrambi i lati, e abbinando ad esse un regolamento di gioco. Un possibile predecessore potrebbe essere stato \"The Base Ball Card Game\" del 1904, che possiede le principali caratteristiche di un gioco di carte collezionabili, ma che non and\u00f2 oltre lo stato di prototipo.\nIl primo gioco di carte collezionabili \u00e8 \"\", ad ambientazione fantasy, progettato da Richard Garfield e pubblicato dalla Wizards of the Coast nel 1993. Nel 1991 Richard Garfield propose il prototipo del gioco da tavolo \"RoboRally\" alla Wizards of the Coast, ma questa all'epoca non aveva le risorse per produrlo e chiese invece a Garfield un gioco che richiedesse pochi materiali e potesse essere giocato in 15-20 minuti. Nel dicembre 1991 Garfield propose il gioco di carte \"Mana Clash\", un prototipo che sarebbe diventato \"Magic: the Gathering\"\nPoich\u00e9 la Wizards of the Coast era impegnata in una causa legale con la Palladium Books che avrebbe potuto portarla al fallimento, Garfield cre\u00f2 nel 1993 la Garfield Games per attrarre investitori e gestire la propriet\u00e0 del gioco, la Wizards of the Coast rimase comunque la casa editrice incaricata della pubblicazione, ma il gioco non sarebbe stato influenzato dai risultati della causa legale. Il primo annuncio pubblicitario del gioco comparve su \"Cryptych\", una rivista dedicata al fantasy e alla cultura pop. Il 4 luglio 1993 il gioco venne presentato alla Origins Game Fair in Fort Worth, Texas. Nel successivo mese di agosto la tiratura iniziale della prima edizione (l'Alpha di 2,6 milioni di carte) si esaur\u00ec rapidamente creando un immediato bisogno di ulteriori carte. La Wizard pubblic\u00f2 rapidamente una nuova edizione del set base (la Beta, con una tiratura di 7,3 milioni di carte) seguita dalla Unlimited (35 milioni di carte) nel tentativo di soddisfare la domanda e di correggere alcuni piccoli errori nel regolamento. A dicembre fu pubblicato il primo set di espansione \"Arabian Nitghts\", seguito da \"Antiquities\" nel marzo 1994. Il mese successivo fu pubblicata una nuova edizione del gioco, la \"Revised\" senza che l'eccitazione per il nuovo gioco e la richiesta di carte si fosse calmata\nLa pazzia del 1994 e 1995.\n\"Magic\" era cos\u00ec popolare che i negozi non riuscivano a mantenersi alla pari con le vendite e gli ordini per nuove confezioni continuarono ad aumentare. Altri editori di giochi decisero di sfruttare la nuova mania e la prima a farlo fu la TSR che affrett\u00f2 la produzione di un suo gioco di carte collezionabili, \"Spellfire\", pubblicandolo nel giugno 1994. In tutto questo periodo di tempo \"Magic\" fu difficile da ottenere, perch\u00e9 l'offerta non riusciva a soddisfare la domanda. I proprietari dei negozi gonfiarono gli ordini nel tentativo di aggirare le quote di assegnazione dei distributori. Questa pratica si ritorse contro di loro quando la capacit\u00e0 di stampa riusc\u00ec infine a raggiungere la richiesta e l'espansione \"Fallen Empires\" fu pubblicata nel novembre 1994, in contemporanea all'atteso \"Star Trek Customizable Card Game\" della Decipher Games. I rivenditori che avevano ordinato centinaia di confezioni, aspettandosi di riceverne dozzine, si trovarono con i magazzini pieni e ben presto il nuovo set fu offerto in sconto e la Wizards of the Coast, per mantenere le buone relazioni con i propri distributori, accett\u00f2 di permettere la cancellazione di parte dei preordini.\nPer mantenere la posizione di predominio la Wizards of the Coast raccolse i diritti per la pubblicazione di giochi di carte collezionabili basati su altre popolari propriet\u00e0 intellettuali, come \"BattleTech\", \"Middle-earth Role Playing\", \"Cyberpunk 2020\" e '. Proprio basandosi su quest'ultima pubblic\u00f2 nel settembre 1994 il suo secondo gioco di carte collezionabile, ', sempre scritto da Garfield. Il gioco vendette bene, anche se non quanto \"Magic\", e fu una grande mossa competitiva per la Wizards dato che permise di tenere fuori dal mercato dei giochi collezionabili la White Wolf.. A differenza di \"Magic\", pensato per essere giocato da due giocatori, \"Vampire: The Eternal Struggle\", come venne chiamato dopo la prima edizione \"Limited\", \u00e8 ottimizzato per 3-5 giocatori e introduce elementi di diplomazia e continui cambiamenti di alleanze. La Wizards support\u00f2 \"V:TES\" per soli due anni, fino al 1996, anno dopo il quale i diritti ritornarono alla White Wolf, che lo pubblic\u00f2 fino al 2010.\nLa Steve Jackson Games decise di entrare nel mercato adattando il suo gioco di carte \"Illuminati\" e pubblic\u00f2 \"\" (Steve Jackson, 1994), supportatolo con due espansioni nel 1995 e 1998.\nAll'inizio del 1995, uno su tre dei nuovi giochi annunciati dalla GAMA era un gioco di carte collezionabili. Anche editori non di giochi stavano entrando nel mercato come per esempio Donruss, Upper Deck, Fleer, Topps, Comic Images e altri. Tutti volevano sfruttare la bolla speculativa dei giochi di carte collezionabili, e l'offerta fu molto maggiore della domanda da parte dei giocatori. Solo nel 1995 furono pubblicati 38 GCC tra cui \"Doomtrooper\", \"Middle-earth\", \"OverPower\", \"Rage\", \"Shadowfist\", \"Legend of the Five Rings\" e '. \"Jyhad\" fu rivisto e il suo nome cambiato in ' per differenziarsi dal termine islamico \"jih\u0101d\" e per avere un titolo pi\u00f9 simile alla propriet\u00e0 intellettuale su cui era basato. Il \"Star Trek CCG\" (basato sulla serie ') della Decipher fu quasi terminato dopo che in seguito ad alcune dispute la Paramount Pictures annunci\u00f2 che la licenza non sarebbe stata rinnovata alla sua scadenza nel 1997. Comunque per la fine del 1996 la situazione era stata risolta e la Decipher aveva riottenuto la licenza per \"The Next Generation\" insieme con quelli di ', \"\" e il film \"Primo contatto\".\nPer l'estate del 1995 i rivenditori notarono che le vendite dei GCC stavano calando, nonostante l'entusiasmo dei produttori. \"Chronicles\", un'espansione di \"Magic\" pubblicata a novembre, fu essenzialmente una ristampa di carte dei set precedenti, ed ebbe una cattiva accoglienza da parte collezionisti perch\u00e9 pensavano che svalutasse le loro collezioni. Inoltre il mercato era ancora saturo delle espansioni precedenti, la nuova espansione \"Era Glaciale\" riempiva gli scaffali insieme alla precedente \"Fallen Empires\". Il GCC in cui i rivenditori speravano per risollevare le vendite, \"Star Wars\", non fu pubblicato fino a dicembre inoltrato. Per allora la Wizards of the Coast, l'editore leader dei GCC, aveva annunciato una riduzione del personale, seguita dal licenziamento di oltre 30 dipendenti.\nStabilizzazione e consolidamento.\nAll'inizio del 1996 il mercato dei GCC stava ancora riprendendosi dai suoi recenti fallimenti e dalla sovrabbondanza di prodotti, inclusa la pubblicazione di \"Homelands\", la sesta espansione di \"Magic\", considerata a oggi la peggiore espansione. I due anni successivi furono un periodo di \"raffreddamento\" del mercato saturo di CGG. Inoltre gli editori arrivarono lentamente a capire che pubblicare un GCC non era sufficiente a mantenerlo vivo, ma che dovevano supportare i giocatori, piuttosto che i collezionisti. La citata edizione di \"Chronicles\" fu un passo in questa direzione, Lisa Stevens rispose alle lamentele dei rivenditori riguardo alla svalutazione del valore delle vecchie carte: \u00abNoi li chiamiamo giochi di carte scambiabili [\"trading\" in originale] non collezionabili. Non abbiamo mai detto che sono collezionabili. Non \u00e8 che non realizziamo che lo siano, \u00e8 che la collezionabilit\u00e0 non \u00e8 l'aspetto che vogliamo enfatizzare. Abbiamo preso la posizione che \u00e8 la giocabilit\u00e0 ad essere importante.\u00bb\nMolti altri GCC furono introdotti nel 1996 tra cui \"BattleTech\", \"The X-Files\", \"Mythos\" e \"Netrunner\" della Wizards. Molti GCC stabiliti erano in piena attivit\u00e0 e rilasciavano nuove espansioni ogni pochi mesi, ma gi\u00e0 alcuni pubblicati solo due anni prima erano morti. La TSR cess\u00f2 la produzione di \"Spellfire\" e tent\u00f2 la pubblicazione di un altro gioco collezionabile chiamato \"Dragon Dice\", basato su dadi collezionabili piuttosto che su carte, ma fall\u00ec poco dopo la sua pubblicazione.\nIl 10 aprile 1997 la Wizards of the Coast acquist\u00f2 la TSR e le sue propriet\u00e0, tra cui principalmente il gioco di ruolo \"Dungeons &amp; Dragons\" e il controllo della Gen Con. La Wizards interruppe subito tutti i piani di produzione di \"Dragon Dice\", cos\u00ec come spense ogni speranza di una ripresa di \"Spellfire\". Come parte dell'acquisizione della TSR la Wizards acquis\u00ec anche la Five Rings Publishing Groups editori del GCC \"Legend of the Five Rings\" (Ryan Dancey che fece da intermediario per l'acquisizione della TSR da parte della Wizards fece includere anche la sua compagnia, la Five Ring Publishing Group, nella trattativa e ottenne un posto da dirigente nella Wizards).\nSempre nel 1997 la Wizards acquis\u00ec anche la Andon Unlimited ottenendo quindi il controllo anche di Origins, l'altra grande convention di giochi statunitense. A settembre la Wizards ottenne il brevetto per i suoi \"Trading Card Game\" e pi\u00f9 tardi in ottobre annunci\u00f2 che avrebbe chiesto una percentuale sulle vendite dalle altre case editrici di GCC. Solo la Harper Prism, editrice di \"Imajica\" annunci\u00f2 l'intenzione di pagare questa percentuale. Altri editori riconobbero comunque il brevetto sulle proprie confezioni.\nLa Wizards of the Coast inizi\u00f2 a promuovere attivamente il gioco organizzato istituendo la Arena League, con una struttura di tornei e di valutazione dei giocatori simile a quella usata dalla United States Chess Federation (la federezione di scacchi statunitense). Il 2 agosto furono tenuti contemporaneamente eventi in dieci citt\u00e0 statunitensi. Il 16 maggio 1997 apr\u00ec un centro giochi nel distretto universitario di Seattle in grado di accogliere fino a 270 giocatori.\nLa Decipher inizi\u00f2 nel 1997 a finanziare tornei per i propri giochi \"Star Trek\" e \"Star Wars\". \"Star Wars\" stava inoltre godendo di un forte successo grazie anche in parte all'entusiasmo per la pubblicazione delle edizioni speciali dei film, infatti il GCC di \"Star Wars\" rimase il secondo miglior GCC per vendite fino all'introduzione di \"Pok\u00e9mon\" nel 1999..\nIl 1997 vide un rallentamento nella pubblicazione di nuovi CCG. Solo sette nuovi giochi furono pubblicati, tra cui: \"Dune\", \"Babylon 5\", \"\", \"Imajica\" e \"Aliens/Predator\". \"Babylon 5\" ottenne un successo moderato per alcuni anni fino a che il suo editore la Precedence Entertainment non perse la licenza alla fine del 2001. Sempre nel 1997, \"Vampire: The Eternal Struggle\" cess\u00f2 la produzione, comunque la Wizards of the Coast tent\u00f2 di entrare in un mercato pi\u00f9 tradizionale con una versione semplificata di \"Magic\" chiamata \"Portal\".\nL'ingresso della Hasbro.\nFurono introdotti solo sei nuovi GCC, tutti della Wizards, eccetto che per uno: \"C-23\", \"Doomtown\", ', \"Legend of the Burning Sands\" e ' e solo \"Doomtown\" ottenne recensioni migliori della media prima del termine della sua produzione e il ritorno dei diritti alla Alderac. \"C-23\", \"Hercules\" e \"Xena\" erano tutti parte di un nuovo regolamento semplificato di GCC che la Wizards aveva creato per i principianti. Chiamato anche sistema ARC aveva quattro tipi distinti di carte: risorsa, personaggio, combattimento e azione (Resource, Character, Combat e Action). Questo regolamento fu comunque abbandonato in breve tempo.\nIl numero di prodotti pubblicati per i GCC fu comunque gonfiato dal gran numero di espansioni del programma \"Rolling Thunder\" della Wizards of the Coast, nel cui ambito furono pubblicate miniespansioni mensili per \"Doomtown\", \"Dune\", \"Legend of the Five Rings\" e \"Rage\". Il fatto che le bustine di espansione fossero vendute abbinate a mazzi base ebbe come conseguenza l'introduzione sul mercato di un eccesso di mazzi base e la natura episodica delle espansioni fece s\u00ec che ogni episodio fosse acquistato da un numero sempre pi\u00f9 ridotto di giocatori.\nNonostante il successo limitato o inesistente di tutto il resto del mercato dei GCC, \"Magic\" si riprese e la Wizards aveva imparato le lezioni del 1996/1996. I giocatori continuarono a godersi il gioco comprando le sue nuove espansioni ', ', \"\" e per la fine dell'anno, \"Urza's Saga\" che aggiunse nuovi entusiasti ai fan di \"Magic\" per via di alcune carte giudicate \"troppo potenti\".\"\nAll'inizio del 1999, la Wizards pubblic\u00f2 il \"Pok\u00e9mon Trading Card Game\" sul mercato di massa ottenendo un successo inaspettato. Il gioco benefici\u00f2 del successo televisivo dei \"Pok\u00e9mon\" e all'inizio le carte stampate non furono sufficienti a soddisfare la domanda. Secondo alcuni negozianti la scarsit\u00e0 di carte era in parte dovuta al recente acquisto della catena di negozi Game Keeper da parte della Wizards, dato che assumevano che questi ricevano pi\u00f9 materiale legati ai \"Pok\u00e9mon\" dei negozi non affiliati. Per l'estate del 1999 il \"Pok\u00e9mon TCG\" fu primo gioco di carte collezionabile a superare in vendite \"Magic: The Gathering\". Il suo successo rinnov\u00f2 l'interesse per il mercato dei giochi di carte collezionabili. I negozi della grande distribuzione come Walmart e Target cominciarono a vendere i giochi di carte collezionabili e per la fine di settembre, la Hasbro era convinta della loro profittabilit\u00e0 ed acquist\u00f2 la Wizards of the Coast per 325 milioni di dollari.\nUn piccolo gruppo di nuovi giochi di carte collezionabili fu pubblicato nel 1999, tra questi \"Young Jedi\", \"Tomb Raider\", \"Austin Powers\", \"7th Sea\" e \"The Wheel of Time\".\nTransizioni e raffinamento del mercato.\nNel 2000 ormai i rivenditori erano esperti dell'andamento altalenante del mercato dei GCC e previdero l'inevitabile calo delle vendite dopo che la mania aveva raggiunto il suo picco nell'aprile di quell'anno. Era assente il panico associato alla sovrabbondanza di carte nel 1995 e nel 1996 e i rivenditori assorbirono il crollo di \"Pok\u00e9mon\", grazie anche al rinnovato interesse per \"Dungeons &amp; Dragons\" dovuto alla pubblicazione della terza edizione. Comunque globalmente i GCC beneficiarono dell'interesse per il genere. Il successo di \"Pok\u00e9mon\" nel mainstream aveva sottolineato l'interesse per lo sfruttamento delle propriet\u00e0 intellettuali, specialmente di quelle associate ad un programma televisivo, come i cartoni animati, che fosse in onda. Tra i GCC introdotti nel 2000 sono degni di nota \"Sailor Moon\", \"The Terminator\", \"Digi-Battle\", \"Dragon Ball Z\", \"Magi-Nation\" e \"X-Men\". \"Vampires: The Eternal Struggle\" riprese la pubblicazione dopo che la White Wolf ne aveva riottenuto i diritti e pubblic\u00f2 la prima nuova espansione dopo tre anni (\"Sabbat War\"). La Wizards of the Coast introdusse un nuovo GCC sportivo intitolato \"MLB Showdown\".\nLa Decipher pubblic\u00f2 \"Death Star II\", la sua ultima espansione basata sulla trilogia originale di \"Star Wars\", ma visto il continuo calo delle vendite e il calo di interesse per il gioco non rinnov\u00f2 la licenza. Nel 2000 fu pubblicato anche \"Mage Knight\", un wargame tridimensionale, le sue miniature sono vendute in confezione sigillate contenenti dei modelli a caso, seguendo il formato dei giochi di carte collezionabili..\nComunque il vero colpo per l'industria fu la riduzione del personale della Wizards of the Coast, quando l'Hasbro licenzi\u00f2 pi\u00f9 di 100 dipendenti e chiuse il suo tentativo di creare una versione online del gioco quando vendette la sua divisione interattiva. Allo stesso tempo Peter Adkisson decise di lasciare la Wizards of the Coast e lo stesso fece Lisa Stevens il cui lavoro era terminato con la chiusura della rivista \"The Duellist\" (pubblicata dalla Wizards of the Coast). L'Hasbro cess\u00f2 anche la produzione di \"Legend of the Five Rings\" che venne infine venduto alla Alderac Entertainment nel 2001.\nItalia.\nIn Italia ebbe un certo successo nei primi anni novanta \"Mutant Chronicles\". A partire dal 1995 Alessio Meda e Alchemia pubblicarono i giochi di carte di \"Ken il guerriero\", ispirato all'omonimo manga e anime, quello di \"Dragon Ball\", anch'esso ispirato all'omonimo manga e anime, e quello dei Cavalieri dello Zodiaco, ispirato all'omonimo manga e anime. Un altro gioco di carte ad ambientazione fantasy, ispirato in particolare agli scenari di \"Dungeons &amp; Dragons\" creato nei primi anni novanta e piuttosto noto negli USA, \u00e8 \"Spellfire\". Attualmente, oltre a Magic, sono diffusi anche \"Pok\u00e9mon Trading Card Game\", \"Harry Potter Trading Card Game\", \"Yu-gi-oh!\", ispirato agli omonimi manga e anime \"Yu-Gi-Oh\", \"Duel Masters\", \"Eresia di Horus\", \"Il Trono di Spade\", \"Rat-Man - Il gioco senza nome\", \"The Eye of Judgment\", \"World of Warcraft Trading Card Game\", \"Wizards of Mickey\" ed i \"Gormiti\".\nBasandosi sullo stesso schema di combinare un gioco con il meccanismo del collezionismo sono anche nati anche i giochi di dadi collezionabili e i giochi di miniature collezionabili. Di questi solo i secondi hanno ottenuto un certo successo, in particolare i \"Clix\" prodotti dalla Wiz Kids.\nSchema di gioco.\nOgni GCC ha un insieme fondamentale di regole che descrivono gli obiettivi dei giocatori, le categorie di carte usate nel gioco e le regole in base alle quali le carte interagiscono. Ogni carta avr\u00e0 del testo aggiuntivo che spiega i suoi effetti specifici nel gioco. Inoltre generalmente presentano un disegno che rappresenta uno specifico elemento derivato dal genere o ambientazione a cui \u00e8 ispirato il gioco. Per esempio \"Magic: l'Adunanza\" \u00e8 basato sullo scontro tra due maghi in un'ambientazione fantasy e le carte rappresentano le creature ed incantesimi di questa ambientazione.\nPraticamente tutti i GCC sono progettati intorno ad un singolo sistema di risorse che d\u00e0 il ritmo al gioco. Questo \u00e8 in aggiunta al fatto che il numero stesso di carte \u00e8 una risorsa. La forza relativa delle carte viene spesso bilanciata dal numero o tipo di risorse base che \u00e8 necessario utilizzare per giocarla. Le risorse possono essere esse stesse delle carte specifiche o possono essere rappresentate da altri mezzi (per esempio segnalini che devono essere spesi, simboli sulle carte, ecc.)\nI giocatori scelgono le carte che comporranno il loro mazzo tra le carte disponibili, diversamente dai giochi di carte tradizionali come il poker in cui la composizione del mazzo \u00e8 limitata e predeterminata. Questo permette ad un giocatore di un GCC di personalizzare strategicamente il proprio mazzo per avvantaggiarsi dell'interazione favorevole delle carte, delle loro capacit\u00e0 e combinazioni.\nDurante una partita i giocatori giocano tradizionalmente a turni ed eseguono azioni correlate al gioco. L'ordine ed il titolo di queste fasi variano tra i diversi sistemi di gioco ma queste sono tipiche:\nVideogiochi.\nOltre ai giochi di carte fisici, sono stati anche sviluppati giochi di carte collezionabili da giocare utilizzando Internet o una rete locale. I giocatori, invece di collezionare carte fisiche, formano una raccoltavirtuale che esiste solo come insieme di dati immagazzinati nel server del gioco. Queste carte possono essere acquistate (con denaro reale) o scambiate all'interno dell'ambiente di gioco. Esistono sia versioni online di giochi di carte collezionabili, per esempio ', sia giochi che esistono solamente come giochi online, per esempio \"Urban Rivals\" e '). Il primo gioco di carte collezionabile fu \"Sanctum\" e \"Chron X\", entrambi sviluppati nel 1997. \"Sanctum\" \u00e8 stato messo offline nel giugno 2010, ma \u00e8 ritornato attivo nel dicembre 2011 grazie all'intervento dei suoi fan \"Chron X\" \u00e8 ancora attivo e continua a pubblicare nuove espansioni. \"Chron X\" fu sviluppato dalla Genetic Anomalies, che successivamente pubblic\u00f2 altri giochi di carte collezionabili basati su contenuti su licenza.\nLa White Wolf, in collaborazione con CCG Workshop, realizzer\u00e0 anche una versione online di \"Vampire: The Eternal Struggle\", che rimarr\u00e0 attiva tra il 2004 ed il 2007.\nIn alcuni casi sono aggiunti nuovi elementi, per esempio \"Sanctum\" e \"Star Chamber\", includono tabelloni di gioco, cos\u00ec come animazioni ed effetti sonori per alcune delle carte. \"The NOKs\" offre figure parlanti e fasi di gioco in stile arcade. Invece il videogioco per PlayStation 3 \"Eye of Judgement\" usa delle carte collezionabili speciali codificate con un codice a barre. Le carte sono giocate su uno speciale tappeto di gioco e sono rilevate dalla telecamera della Playstation. In questo modo si vendono carte reali ai giocatori, il cui codice viene scannerizzato dalla PlayStation Eye che associa ad esse creature e animazioni in gioco. Similmente \"Chaotic\", \"Bella Sara\" e \"MapleStory\" permettono ai giocatori online di inserire un codice alfanumerico univoco stampato su ogni carta, con cui accedere a carte virtuali e altre funzionalit\u00e0 online.\nUn concetto correlato \u00e8 quello di programma che permette ai giocatori di giocare giochi di carte collezionabili su Internet, ma senza appoggiarsi a un server o database centrale. In questo caso i giocatori non devono acquistare alcuna carta (virtuale o reale) e sono invece liberi di crearsi il mazzo che preferiscono usando le carte supportate dal programma. La maggior parte di questi programmi supportano direttamente solo un insieme limitato di regole e si affidano ai giocatori per interpretare le complesse interrelazioni tra le carte. Alcuni di questi programmi supportano pi\u00f9 giochi, per esempio \"Magic Workstation\" \u00e8 stato originariamente sviluppato per giocare a \", ma pu\u00f2 tecnicamente supportare altri giochi.\nIn Giappone i giochi di carte online sono un tipo comune di videogioco per browser o mobile game free-to-play, e hanno un numero significativo di giocatori. Tra questi giochi ci sono \", \"Kantai Collection\" e \"Million Arthur\". Al 2012 \"Cinderella Girls\" guadagnava mensilmente oltre 1 miliardo di yen, mentre \"Kantai Collection\" ha raggiunto a maggio 2014 i due milioni di giocatori in tutto il Giappone.\nI sistemi di gioco online che supportano la maggior variet\u00e0 di giochi sono \"LackeyCCG\" e \"Gccg\". I giochi offerti includono molti giochi sotto copyright non pi\u00f9 pubblicati, per esempio \"Star Wars Customizable Card Game\" della Decipher' e \"Babylon 5 Collectible Card Game\" della Precedence Entertainment.\nInoltre ci sono diversi giochi online minori gestiti direttamente dai creatori delle carte e da uno staff di volontari.\nDistribuzione delle carte.\nSpesso le carte di gioco sono prodotte in gradi di scarsit\u00e0 diversi generalmente detti \"comune\", \"poco comune\" e \"rara\", ma alcuni giochi usano denominazioni alternative o aggiuntive per denotare i livelli di rarit\u00e0. Inoltre delle carte speciali possono essere disponibili solo attraverso promozioni, eventi o raccolte premio.\nLa maggior parte dei giochi di carte collezionabili sono distribuiti in pacchi sigillati che contengono un sottoinsieme delle carte disponibili. Alcuni dei metodi pi\u00f9 comuni di distribuzione sono:\nLicenza.\nLa Wizards of the Coast detiene il brevetto USA n. 5,662,332 sui giochi di carte collezionabili, compilato nell'ottobre 1995 e conferito nel settembre 1997. Il brevetto \u00e8 stata criticato da alcuni osservatori che pensano che alcune sue rivendicazioni possano non essere valide, ma che difficilmente un concorrente pu\u00f2 avere la forza economica di citarlo in una corte. Esso copre:\nCome detentore di un brevetto la Wizard of the Coast ha richiesto a tutti gli altri editori di giochi di carte collezionabili una percentuale sulle vendite.\nNell'ottobre 2003, la Wizards of the Coast ha citato in giudizio presso la Corte Distrettuale di Seattle la Nintendo e le compagnie a lei correlate asserendo che il gioco di carte collezionabili di Pok\u00e9mon violava il suo brevetto. Nel dicembre dello stesso anno le due parti sono giunte ad un accordo che non \u00e8 stato rivelato, impedendo cos\u00ec di testare in tribunale la validit\u00e0 di questo brevetto."}
{"id": "108859", "revid": "290948", "url": "https://it.wikipedia.org/wiki?curid=108859", "title": "Flusso compressibile", "text": "Un problema fluidodinamico viene detto di flusso comprimibile quando le variazioni di densit\u00e0 del fluido hanno effetti \"apprezzabili\" sulla soluzione. La densit\u00e0 non pu\u00f2 quindi essere considerata costante.\nTutti i fluidi sono in generale comprimibili, ma per semplicit\u00e0, nei moti a bassa velocit\u00e0 (convenzionalmente, fino a circa 0,3 Mach), ed in generale nei liquidi, il fluido pu\u00f2 essere considerato incomprimibile."}
{"id": "108860", "revid": "104485", "url": "https://it.wikipedia.org/wiki?curid=108860", "title": "Input/output", "text": "Con input/output (abbreviato I/O), in informatica si intendono tutte le interfacce informatiche messe a disposizione da un sistema operativo ai programmi, per effettuare uno scambio di dati o segnali. Sono anche i due componenti fondamentali delle operazioni effettuate da un elaboratore: collegate a queste interfacce nell'interazione con l'utente ci sono le varie periferiche di I/O.\nDescrizione.\nGli input sono i dati che il programma riceve in ingresso mentre gli output sono i dati che il programma trasmette verso un soggetto terzo. Anche i dati salvati su disco rigido sono output dato che vengono inviati al gestore delle periferiche che provvede a memorizzarli nella memoria magnetica. Anche l'utente utilizza dispositivi di I/O infatti, per esempio il mouse, la tastiera, il gamepad, lo scanner, i lettori ottici e il microfono sono dispositivi di Input mentre il monitor, la stampante e le casse audio sono dispositivi di Output.\nOltre a dispositivi di carattere fisico i programmi e il sistema operativo hanno dei dispositivi di I/O che sono a loro volta dei componenti software. Questi consentono la comunicazione tra processi e quindi consentono agli applicativi di scambiarsi dati e di sincronizzarsi se necessario. In elettronica questo termine viene usato per designare dei pin dei circuiti integrati (ed in particolar modo dei microprocessori) che hanno funzioni sia di ingressi che di uscite.\nDati di output.\nAll'inizio l'output era costituito dall'accensione o meno di mini lampadine organizzate in file orizzontali sul pannello di controllo dell'elaboratore, cio\u00e8 bit, da interpretare in esadecimale oppure ottale. Esempio di dispositivi di output, specialmente per quello finale, sono i display oppure le stampanti. Le interfacce grafiche consentono di avere un output pi\u00f9 facilmente comprensibile. Sono presenti anche gli altoparlanti, che consentirono anche un output sonoro."}
{"id": "108862", "revid": "1652635", "url": "https://it.wikipedia.org/wiki?curid=108862", "title": "Alcantara (materiale)", "text": "Alcantara \u00e8 un materiale di rivestimento a marchio registrato, prodotto e commercializzato dall'omonima azienda.\nI principali settori di impiego sono l'industria automobilistica, l'arredamento, la nautica di diporto, l'abbigliamento, la moda.\nIl termine ha una radice araba () e significa \"il ponte\".\nViene prodotto negli stabilimenti italiani dell'azienda.\nStoria.\nNel 1970 Miyoshi Okamoto, un ricercatore giapponese, deposita il brevetto per la realizzazione di un materiale di rivestimento, che verr\u00e0 commercializzato con il nome di Alcantara.\nComposizione.\nAlcantara \u00e8 un tessuto non tessuto composto dal 68% di microfibra di poliestere coagulata e, per il restante 32%, poliuretano. Questo rende il prodotto duraturo e resistente alle macchie.\nEsistono alcune versioni progettate per ritardare le fiamme in applicazioni inerenti al mondo dell'auto e all'arredamento.\nCaratteristiche.\nOttenuto dalla particolare combinazione di un processo di filatura e di numerosi processi di produzione tessili e chimici, l'Alcantara \u00e8 un materiale estremamente resistente ma anche morbido, adatto a molteplici impieghi.\nPresenta elevate propriet\u00e0 funzionali e caratteristiche tecniche differenziate a seconda del settore e della specifica applicazione. Il suo aspetto superficiale pu\u00f2 essere modificato in termini di colore (45 colori disponibili), spessore (da 0,4 a 1,2 millimetri), propriet\u00e0 tecniche e altre lavorazioni di superficie."}
{"id": "108864", "revid": "9", "url": "https://it.wikipedia.org/wiki?curid=108864", "title": "Asse Roma-Berlino", "text": ""}
{"id": "108869", "revid": "301156", "url": "https://it.wikipedia.org/wiki?curid=108869", "title": "Sigle nel cinema", "text": "La seguente lista contiene un elenco delle sigle del mondo del cinema, comunemente utilizzate per identificare le associazioni di categoria, le federazioni, i circoli cinematografici, alcune delle tecnologie, ecc."}
{"id": "108871", "revid": "1508142", "url": "https://it.wikipedia.org/wiki?curid=108871", "title": "X Window System", "text": "X Window System (noto in gergo come X Window, X11 o semplicemente come X), in informatica, \u00e8 un gestore grafico molto diffuso, standard \"de facto\" per molti sistemi Unix-like (Linux e FreeBSD compresi), pubblicato sotto una licenza di software libero, dal 2004 lo sviluppo \u00e8 curato dalla X.Org Foundation.\nDeriva da un'interfaccia grafica chiamata \"W\" (W Window System) sviluppata da Brian Red e Paul Ascente presso l'Universit\u00e0 di Stanford negli anni 1980; \u00e8 stato creato dal MIT nel 1984. L'ultima versione del protocollo, X11, \u00e8 stata ultimata nel settembre del 1987. La X.Org Foundation implementa il protocollo X versione 11 in XOrg. Dal giugno 2012 \u00e8 disponibile la versione 7.7.\nStoria.\nLa creazione.\nNel 1984 Bob Scheifler con la collaborazione di Jim Gettys modific\u00f2 il protocollo sincrono W in uno asincrono chiamato X (versione 1). Scheifler e gli altri (pochi) programmatori, lavorarono molto velocemente e con impegno al progetto, infatti la versione 6 fu pubblicata gi\u00e0 nel 1985. X fu portato su varie piattaforme, iniziava a diventare interessante e molte persone esterne lo richiedevano. \nX11 risale al 1987 quando grandi aziende tra le quali Sun Microsystems, IBM e HP avevano bisogno di uno standard per le interfacce grafiche, e una volta riuniti nel consorzio X.org, decisero le specifiche di X11.\nL'evoluzione di XFree86.\nNonostante il tempo passato da allora, il cuore di X11 \u00e8 praticamente rimasto immutato, l'ultima release con modifica al codice base di X \u00e8 stata la X11R4, ma il suo unico scopo era solo quello di aumentare la portabilit\u00e0 sulle macchine Sun. Questa mancanza di cambiamenti significativi coincideva con un indebolimento del consorzio X.org, che non era pi\u00f9 in grado di gestire il progetto adeguatamente, cos\u00ec giunti a X11R6.6 ci fu l'avvento di XFree86 (il cui nome \u00e8 un gioco di parole: \"X free eight six -&gt; X three eight six\", X386).\nXFree86 prometteva di migliorare radicalmente X e divenne in breve tempo un progetto con un gran seguito. I risultati sperati non arrivarono neanche con XFree e, mancato l'interesse e il finanziamento da parte delle vecchie aziende, X all'improvviso dovette contare solo su volontari.\nCosa ancor pi\u00f9 grave, le librerie di X (xlibs) erano totalmente inadeguate per usi grafici avanzati, come poteva essere un desktop environment ed erano un incubo per i programmatori che tentavano di metterci mano; da questa necessit\u00e0 nacquero i \"toolkit\", ossia delle librerie che, appoggiandosi alle xlib, non solo implementavano funzioni mancanti fornendo strumenti aggiuntivi, ma semplificano la programmazione di applicazioni grafiche per X. Il toolkit pi\u00f9 famoso di sempre \u00e8 probabilmente Motif. Famose sono anche le librerie Qt alle quali si appoggia KDE o le GTK (nate da Gimp) ampliate poi in GTK+.\nAnche se questi toolkit favorivano lo sviluppo di applicazioni grafiche, con la nascita di KDE e di GNOME si vide quanto X fosse limitato: era lento e pesante. I membri del core team di XFree86 progettarono a tavolino la versione 4.0, pi\u00f9 modulare, pi\u00f9 snella, con delle nuove estensioni, e cos\u00ec nel marzo 2000, XFree 4.0 presentava alcune funzioni che gli utenti desktop avevano tanto richiesto, come il supporto dei font con antialiasing e il supporto alla grafica 3D.\nMa non era ancora abbastanza: le novit\u00e0 furono poche e gli sviluppatori stessi erano insoddisfatti dal metodo di sviluppo in quanto bug gravi restavano aperti per mesi e con la release 4.3, uno degli sviluppatori pi\u00f9 innovativi appartenenti al core team (Keith Packard) lasci\u00f2 XFree.\nL'utilizzo nelle distribuzioni GNU/Linux.\nLe aziende rividero tuttavia in XFree il modo per portare Linux sui desktop e un nuovo consorzio ridiede vita alla X.Org Foundation. Nuovi sviluppatori parteciparono al progetto, sia sul ramo ufficiale sia su parti sperimentali della nuova fondazione.\nMa con la release 4.4rc3 la licenza di XFree cambi\u00f2 rendendosi incompatibile con la GPL, non poteva pi\u00f9 essere incluso nelle distribuzioni Linux e fu necessario avviare un nuovo progetto. La maggior parte degli sviluppatori, abbandonando XFree in favore di X.org, presentarono la versione X11 6.7 (Xorg 6.7) il 6 aprile del 2004. Basato su XFree4.4rc2, presentava correzioni di bug e nuove caratteristiche, come nuova gestione di IPv6, la revisione dei moduli per la gestione dei font, una nuova versione di Xrender e di Xcursor.\nNel settembre 2004 \u00e8 stato pubblicato Xorg 6.8, che ha portato nuove caratteristiche interessanti come le finestre traslucide, animazioni, decorazioni delle finestre (per esempio, le ombre) e il supporto per le applicazioni accessibili. Pochi giorni dopo \u00e8 stata resa pubblica la versione 6.8.1 che correggeva una falla di sicurezza.\nIl 21 dicembre 2005, in pieno rispetto della roadmap annunciata ufficialmente, \u00e8 stato pubblicato Xorg X11R7.0, la prima grande pubblicazione del sistema X Window System dopo 10 anni di stagnazione e sviluppo discontinuo. Parallelamente, \u00e8 stato pubblicato X11R6.9, contenente lo stesso codice della 7.0, ma in un unico blocco di circa 16 milioni di righe di codice. Proprio questa \u00e8 una delle maggiori innovazioni rispetto al passato: Xorg 7.0 ha portato la modularizzazione del codice del server grafico, ponendo le basi per una maggior rapidit\u00e0 di sviluppo. Fra le numerose note innovative, oltre ad aggiornati driver per hardware video, troviamo EXA, la nuova architettura di accelerazione.\nCaratteristiche generali.\nFornisce l'ambiente e i componenti di base per le interfacce grafiche ovvero il disegno, lo spostamento delle finestre sullo schermo e l'interazione con le periferiche di input quali mouse e tastiera. X non gestisce invece l'interfaccia grafica utente cio\u00e8 lo stile grafico delle applicazioni che vengono gestite invece dall'ambiente desktop scelto dall'utente e in uso sul computer.\nUn'altra caratteristica molto importante \u00e8 la trasparenza di rete: la macchina dove girano i programmi (client) non deve essere necessariamente la macchina locale (\"display server\"). I termini \"server\" e \"client\" vengono spesso confusi: per X il server \u00e8 il display locale dell'utente, non una macchina remota. Questo permette anche di visualizzare sullo stesso display applicazioni che vengono eseguite su diversi host, oppure che su un host vengano eseguite applicazioni la cui interfaccia grafica finisce su diversi display.\nX \u00e8 ormai usato secondariamente anche da sistemi operativi che non lo supportano nativamente (es. macOS, che usa nativamente Quartz), per permettere il funzionamento del software progettato per questo sistema grafico, come la suite da ufficio OpenOffice.org e GIMP.\nIl modello client/server.\nUtilizza un modello client/server: in altre parole, il server X comunica con gli altri programmi (client). Il server accetta richieste per output grafici (finestre) e input dall'utente (tramite tastiera, mouse o dal touch screen). Il server X pu\u00f2 essere:\nLa denominazione \"client/server\" spesso confonde i nuovi utilizzatori di X perch\u00e9 i termini sembrano invertiti: sul terminale dell'utente \u00e8 in esecuzione il \"server\" che viene utilizzato dai programmi applicativi (client). X fornisce un servizio di visualizzazione ai programmi, in quest'ottica agisce da server, mentre il programma applicativo (che pu\u00f2 anche essere remoto tramite connessione remota) usa i servizi, cos\u00ec agisce come un client.\nIl protocollo di comunicazione tra server e client opera in modo trasparente rispetto alla rete: entrambi possono risiedere sulla stessa macchina o su altre, anche con architetture e sistemi operativi differenti; il server ed il client possono anche comunicare in modo sicuro attraverso la rete sfruttando un tunnel cifrato (spesso viene utilizzato SSH).\nL'interfaccia utente.\nIl sistema di X \u00e8 stato progettato appositamente per non fornire alcun supporto predeterminato per gli elementi dell'interfaccia utente (quali pulsanti, men\u00f9, barre del titolo). Tale infrastruttura viene quindi creata e fornita dagli ambienti desktop. Per tale motivo le interfacce di X sono variate considerevolmente nel tempo e sono differenti passando da un desktop manager all'altro.\nIl controllo della visualizzazione ed il posizionamento delle finestre \u00e8 compito di un particolare applicativo software, detto window manager, indipendente da X. Esempi di tale software sono KWin per KDE o Metacity per GNOME. Tale impostazione ha consentito ad esempio di utilizzare un window manager con effetti 3D avanzati apportando soltanto modifiche marginali al server X.\n\u00c8 responsabile di fornire l'interfaccia verso la tastiera, il mouse e altri dispositivi di input. Per tale motivo alcune scorciatoie da tastiera sono nativamente associate al server X. Control-Alt-Backspace termina il server X attualmente in esecuzione mentre Control-Alt insieme ad un tasto funzione cambia la console virtuale utilizzata."}
{"id": "108874", "revid": "287204", "url": "https://it.wikipedia.org/wiki?curid=108874", "title": "Abu Bakr", "text": ""}
{"id": "108876", "revid": "290948", "url": "https://it.wikipedia.org/wiki?curid=108876", "title": "Glossario cinematografico", "text": "Il presente glossario contiene termini usati nel mondo del cinema, riguardanti l'intero ciclo di vita dei film, dalla produzione alla distribuzione. Contiene diversi prestiti linguistici comunemente utilizzati in italiano e le varie figure professionali.\nPer gli acronimi consultare la voce Sigle nel cinema.\nPer un elenco completo dei termini usati per identificare le varie tipologie di film consultare la voce Generi cinematografici.\nE.\nSi verifica quando ad una stessa sequenza o fotogramma filmico viene sostituita la musica d'accompagnamento. Inserendo una colonna sonora diversa si producono significazioni differenti. Ad esempio l'immagine di un paesaggio naturale sottolineata dal sonoro di un brano ambient produce un effetto sullo spettatore diametralmente opposto a quello generato dalla stessa immagine accompagnata con un brano di musica concreta.\nG.\ndando le indicazioni allo Stabilimento di Sviluppo e Stampa relativamente alle scene (buono, riserva, o scarto), nonch\u00e9 le indicazioni che, insieme ai Fogli di Montaggio, costituiranno la guida per il Montatore."}
{"id": "108877", "revid": "287204", "url": "https://it.wikipedia.org/wiki?curid=108877", "title": "Califfi", "text": ""}
{"id": "108878", "revid": "1318658", "url": "https://it.wikipedia.org/wiki?curid=108878", "title": "X11", "text": ""}
{"id": "108880", "revid": "125232267", "url": "https://it.wikipedia.org/wiki?curid=108880", "title": "Panthera uncia", "text": "Il leopardo delle nevi (Panthera uncia ) \u00e8 un felide di grossa taglia originario delle catene montuose dell'Asia centrale. La sua classificazione \u00e8 stata soggetta a cambiamenti negli ultimi anni e alcune autorit\u00e0, come \"Mammal Species of the World\" e la CITES, continuano a chiamarlo con il vecchio nome \"Uncia uncia\". Tuttavia, recenti analisi genetiche hanno chiaramente dimostrato la sua appartenenza al genere \"Panthera\", e come tale viene classificato dalla IUCN. In passato ne venivano riconosciute due sottospecie, ma, tramite le analisi genetiche, \u00e8 stato scoperto che tale suddivisione \u00e8 inesatta. Nella lista delle specie minacciate viene classificato tra le specie vulnerabili.\nEtimologia.\nSecondo l'American Heritage Dictionary, l'etimologia del termine \"panthera\" \u00e8 sconosciuta. Una spiegazione erronea lo fa derivare dalle parole greche \"pan-\" (\u03c0\u03ac\u03bd; \u00abtutto\u00bb) e \"ther\" (\u03b8\u03b7\u03c1; \u00abanimale da preda\u00bb), dal momento che i grandi felini sono creature in grado di uccidere quasi ogni altro animale. \u00c8 stato ipotizzato che la parola \"p\u00e1nther\" (\u03c0\u03ac\u03bd\u03b8\u03b7\u03c1) sia giunta al greco attraverso il sanscrito, lingua nel quale essa significava \u00abanimale giallastro\u00bb o \u00abgiallo-biancastro\u00bb. In greco questo termine si riferiva genericamente a tutti i felini maculati.\nSia il nome scientifico latinizzato \"uncia\" che il vecchio nome comune italiano \"onza\" derivano dall'antico francese \"once\", termine originariamente utilizzato per indicare la lince europea. A sua volta \"once\" si ritiene tragga origine dalla retroformazione di un termine pi\u00f9 antico, \"lonce\" (italianizzato in \"lonza\"), per deglutinazione della \u00abl\u00bb iniziale intesa come abbreviazione dell'articolo \"le\" (\u00abla\u00bb). Entrambi i termini, \"lonza\" e \"onza\", venivano impiegati per indicare altri felini delle stesse dimensioni della lince e, successivamente, anche il leopardo delle nevi.\nNelle zone in cui vive, il leopardo delle nevi \u00e8 noto come \"shan\" (in ladakhi), \"irves\" (in mongolo), \"waawrin prraang\" (in pashto), \"bars\" o \"barys\" (in kazako), \"ilbirs\" (in kirghizo) e \"barfani chita\" (\u00abghepardo delle nevi\u00bb, in urdu).\nTassonomia.\nIl leopardo delle nevi \u00e8 stato descritto per la prima volta da Schreber nel 1775, a partire da un esemplare proveniente dai monti Kopet-Dag, al confine tra Turkmenistan e Iran. Inizialmente molti tassonomi lo classificarono nel genere \"Panthera\", insieme alle altre specie di grandi felini esistenti, ma in seguito \u00e8 stato posto in un genere a parte, \"Uncia\", ritenendo che fosse abbastanza distinto dalle specie del genere \"Panthera\" o da altri grandi felidi. Tuttavia, recenti studi molecolari ne hanno confermato l'appartenenza al genere \"Panthera\" e la stretta parentela con la tigre (\"Panthera tigris\"). \"Mammal Species of the World\" continua ancora a chiamarlo \"Uncia uncia\", ma la IUCN, aggiornata pi\u00f9 spesso, ha gi\u00e0 iniziato a chiamarlo nuovamente \"Panthera uncia\". La Cat Classification Task Force, un gruppo di studio creato per conto del Cat Specialist Group e della IUCN Red List Unit, \u00e8 attualmente all'opera per definire una volta per tutte, facendo riferimento alle informazioni finora disponibili, la classificazione dei Felidi, compresa la suddivisione in generi, specie e sottospecie, e fissare con la maggior accuratezza possibile l'areale dei rispettivi taxa.\nIn base alla distribuzione geografica, nel corso degli anni sono state proposte varie sottospecie di leopardo delle nevi: \"P. u. schneideri\" (Himalaya e altopiano del Tibet) e \"P. u. baikalensisromanii\" (diffusa nella Transbaikalia meridionale - Russia - e sul versante settentrionale dei monti Khentii - Mongolia). Attualmente, tuttavia, la specie \u00e8 considerata monotipica.\nDescrizione.\nI leopardi delle nevi sono pi\u00f9 piccoli degli altri grandi felini, ma, come in questi, le dimensioni variano molto da un esemplare all'altro; generalmente pesano 27\u201355\u00a0kg, ma maschi eccezionalmente sviluppati possono raggiungere i 75\u00a0kg e, al contrario, femmine particolarmente piccole possono pesare meno di 25\u00a0kg. Il corpo misura 75\u2013130\u00a0cm di lunghezza, ai quali si aggiungono altri 80\u2013100\u00a0cm di coda. L'altezza alla spalla \u00e8 di circa 60\u00a0cm.\nPresenta un folto mantello grigiastro lievemente tinto di crema, con macchie scure e rosette irregolari. La lunga coda (80\u2013100\u00a0cm) ha anche una funzione protettiva: nei freddi inverni himalayani il leopardo delle nevi la arrotola attorno al muso usandola come \"sciarpa\". Il folto e caldo mantello gli consente inoltre di sopportare temperature rigidissime, e le ampie piante delle zampe fungono da ciaspole per non sprofondare nella neve.\nIl leopardo delle nevi ha muso corto, fronte bombata e fosse nasali insolitamente grandi che gli consentono di respirare tranquillamente l'aria fredda e rarefatta delle alte quote.\nIl leopardo delle nevi, sebbene abbia l'osso ioide parzialmente ossificato, non \u00e8 in grado di ruggire. In passato si riteneva che questa parziale ossificazione fosse essenziale per permettere ai grandi felini di ruggire, ma nuovi studi hanno dimostrato che questa capacit\u00e0 \u00e8 dovuta ad altri aspetti morfologici, specialmente della laringe, assenti nel leopardo delle nevi. Tra i vocalizzi emessi da questo animale vi sono sibili, fusa, miagolii, ringhi e guaiti.\nDistribuzione e habitat.\nIl leopardo delle nevi vive sugli altipiani e nelle alte vallate dei principali monti dell'Asia centrale, entro i confini di Bhutan, Cina, India, Kazakistan, Kirghizistan, Nepal, Pakistan, Russia, Tagikistan e Uzbekistan.\nLa sua distribuzione geografica si estende dall'Hindu Kush, nella parte nord-orientale dell'Afghanistan, fino alla Cina, dove lo si trova sui rilievi montuosi dello Xinjiang, sul Pamir, nell'Altyn-Tagh e nelle regioni montuose del Gansu e del Sichuan occidentale. Il leopardo delle nevi abita anche nel Pakistan e nell'Himalaya meridionale: Gilgit, Hunza, Kashmir, Nepal, Sikkim, Bhutan. Vive pure sui monti del Kirghizistan, in Zungaria, sui monti Altai, attorno al lago Baikal e nella Siberia meridionale fino ai monti Saiani, al confine con la Mongolia.\nIl leopardo delle nevi vive negli altopiani tra i 3350 e i 6700 m di altitudine. Gli studiosi della Snow Leopard Survival Strategy hanno cercato, malgrado le difficolt\u00e0, di fare una stima della popolazione di questo animale, valutandola sui 4080-6590 esemplari. Tuttavia, si teme che gli esemplari in et\u00e0 riproduttiva siano meno di 2500 (2040-3295 capi, cifra pari al 50% della popolazione totale).\nBiologia.\nIn estate il leopardo delle nevi vive di solito al di sopra della linea degli alberi, in prati di montagna e terreni rocciosi a 2700\u20136000 m di quota. In inverno scende nelle foreste, a circa 1200\u20132000 m. Predilige i terreni impervi e pu\u00f2 spostarsi anche in zone dove la neve \u00e8 profonda fino a 85\u00a0cm, sebbene preferisca utilizzare sentieri esistenti tracciati da altri animali.\nNon ha dimora fissa, ma si sposta seguendo le sue prede.\nConduce perlopi\u00f9 vita solitaria, ma le madri possono ospitare i piccoli nella tana per lunghi periodi di tempo.\nCiascun esemplare occupa un territorio ben definito, ma non ne difende aggressivamente i confini dalle intrusioni dei conspecifici. L'estensione di tali territori \u00e8 molto variabile. In Nepal, dove le prede sono abbondanti, essi sono pi\u00f9 piccoli (12\u201340\u00a0km\u00b2), e in un'area di 100\u00a0km\u00b2 si possono trovare da cinque a dieci esemplari; al contrario, ove le prede sono scarse, un'area di 1000\u00a0km\u00b2 pu\u00f2 ospitare solo cinque felini.\nCome altri felini, i leopardi delle nevi usano marcature odorose per delimitare i propri territori e i sentieri utilizzati pi\u00f9 spesso. Per fare questo, grattano il terreno con le zampe posteriori, depositandovi urina e feci, ma talvolta bagnano con la propria urina zone rocciose ben riparate.\nI leopardi delle nevi sono animali crepuscolari, essendo attivi soprattutto all'alba e al tramonto. Conducono una vita estremamente riservata e sono anche molto difficili da individuare, dal momento che la loro pelliccia si confonde benissimo con lo sfondo circostante.\nAlimentazione.\nI leopardi delle nevi sono carnivori e cacciano attivamente le loro prede, ma, come molti felini, sono predatori opportunisti che mangiano ogni genere di carne riescano a trovare, comprese carogne e animali domestici. Riescono ad abbattere animali tre o quattro volte pi\u00f9 grandi di loro, come bharal, tahr dell'Himalaya, markhor e argali, ma generalmente catturano prede molto pi\u00f9 piccole, come lepri e uccelli. Sono in grado di catturare quasi tutti gli animali presenti nel loro areale, con la probabile eccezione dei maschi adulti di yak. Diversamente da altri felini, i leopardi delle nevi consumano anche significative quantit\u00e0 di sostanze vegetali, come erba e ramoscelli. La tecnica di caccia \u00e8 semplicissima: mimetizzato con l'ambiente grazie alla sua pallida pelliccia, il felino attacca di sorpresa le vittime spiccando balzi prodigiosi, anche dieci metri per una altezza di tre o quattro.\nLa dieta del leopardo delle nevi varia a seconda dell'areale e del periodo dell'anno, e dipende dalla disponibilit\u00e0 di prede. Sull'Himalaya, preda soprattutto bharal, ma su altre catene montuose, come il Karakoram, il Tian Shan e gli Altai, le sue prede principali sono gli stambecchi siberiani e gli argali, una specie di pecora selvatica, divenuta piuttosto rara in alcune parti dell'areale del leopardo. Tra le altre prede di grandi dimensioni ricordiamo varie specie di capre e pecore selvatiche (come markhor e urial) e altri ruminanti simili a capre, come tahr dell'Himalaya e goral, oltre a cervi, cinghiali e langur. Le prede pi\u00f9 piccole sono costituite da marmotte, lepri lanose, pika e vari roditori, e da uccelli, come tetraogalli e chukar.\nI leopardi delle nevi talvolta attaccano anche il bestiame domestico, entrando cos\u00ec in diretto conflitto con l'uomo. I mandriani, infatti, abbattono i leopardi per evitare che essi assalgano i loro animali. La perdita delle prede in seguito al sovrappascolo causato dagli animali domestici, il bracconaggio e gli abbattimenti per difendere il bestiame sono le principali cause della diminuzione dei leopardi delle nevi. Non esistono testimonianze inerenti ad attacchi di leopardi delle nevi nei confronti degli esseri umani, anzi, pare che questi animali siano i grandi felini meno aggressivi. Di conseguenza, vengono facilmente messi in fuga dalle greggi al pascolo; inoltre, se si sentono minacciati, abbandonano la preda catturata e quando vengono attaccati non cercano neppure di difendersi.\nI leopardi delle nevi preferiscono catturare le loro prede tendendo loro imboscate dall'alto, avvicinandosi di soppiatto stando nascosti sul terreno accidentato. Una volta raggiunta, la preda viene uccisa con un morso al collo, e il leopardo la trascina in un luogo riparato prima di divorarla. Il felino consuma ogni parte commestibile della carcassa, e dopo aver mangiato un solo bharal pu\u00f2 sopravvivere anche due settimane prima di cacciare di nuovo. Il fabbisogno di prede annuo sembrerebbe essere di 20-30 bharal adulti.\nRiproduzione.\nI leopardi delle nevi differiscono dagli altri grandi felini per avere un picco delle nascite ben definito. Generalmente si accoppiano alla fine dell'inverno, periodo nel quale viene registrato un aumento delle marcature odorose e dei richiami. Il periodo di gestazione dura un centinaio di giorni. Il ciclo estrale dura circa cinque-otto giorni. I partner si accoppiano, nella posizione tipica dei felini, fino a 12-36 volte al giorno.\nLa femmina d\u00e0 alla luce i piccoli in una tana tra le rocce o in un crepaccio foderati di peli che essa stessa si strappa dalla regione ventrale. Il numero dei piccoli varia da uno a cinque, ma generalmente \u00e8 di due. Alla nascita essi sono ciechi e inermi, sebbene siano gi\u00e0 ricoperti da un fitto manto di pelliccia, e pesano 320-567 g. Aprono gli occhi dopo circa sette giorni, riescono a camminare verso le cinque settimane e sono completamente svezzati a 10 settimane. Gi\u00e0 alla nascita il loro mantello \u00e8 ricoperto di macchie nere, che con lo sviluppo si raggruppano a costituire le tipiche rosette.\nI piccoli lasciano la tana a circa due-quattro mesi di vita, ma rimangono con la madre fino a quando non sono pienamente indipendenti, a 18-22 mesi. Una volta raggiunta l'indipendenza, si disperdono su considerevoli distanze, attraversando perfino vallate pianeggianti in cerca di nuovi terreni di caccia. Questo probabilmente aiuta a diminuire i rischi di inincrocio, problema molto comune per un animale diffuso in un habitat relativamente isolato. I leopardi delle nevi raggiungono la maturit\u00e0 sessuale verso i due-tre anni, e generalmente vivono 15-18 anni, sebbene in cattivit\u00e0 possano raggiungere i 21 anni.\nPredatori.\nIl leopardo delle nevi, in gran parte del suo habitat rappresenta il predatore pi\u00f9 grande: in quelle zone esso svolge dunque un fondamentale ruolo di superpredatore, regolando le popolazioni di carnivori pi\u00f9 piccoli. Infatti il felino attacca e uccide con una certa regolarit\u00e0 piccoli predatori quali sciacalli, volpi, gatti selvatici, cuon e addirittura linci e lupi himalayani. Il leopardo rappresenta dunque un fattore che influenza il numero, le abitudini di vita e la distribuzione geografica di questi piccoli carnivori che, senza il grande predatore, crescerebbero esponenzialmente e senza limiti, con gravi conseguenze per l'intero ecosistema.\nVivendo in un ambiente difficile e isolato, il leopardo delle nevi ha pochissimi competitori. L'unico animale, oltre all'uomo, che rappresenta una seria minaccia per il felino \u00e8 il lupo tibetano, una sottospecie del lupo. Infatti, sebbene condivida alcuni territori con la tigre siberiana e il leopardo dell'Amur (Russia, Cina del Nord e Mongolia) e il leopardo indiano (India, Pakistan, Nepal) non vi \u00e8 competizione tra i grandi felini perch\u00e9 il leopardo delle nevi vive ad altitudini molto pi\u00f9 elevate rispetto alla tigre e al leopardo. Recentemente per\u00f2 il riscaldamento globale (e il conseguente aumento della temperatura sulle montagne) e la riduzione dell'habitat naturale stanno spingendo la tigre e il leopardo a invadere i territori un tempo esclusivi del leopardo delle nevi. Ancora non si sono verificati scontri fra le specie di grandi felini, ma siccome tutti e tre sulle montagne cacciano le stesse prede, gli scienziati temono che fra i grandi predatori possa nascere una violenta competizione dalla quale il leopardo delle nevi, pi\u00f9 piccolo e meno aggressivo e adattabile dei suoi cugini, possa non uscire vincitore.\nConservazione.\nNumerosi enti sono all'opera per preservare questo felino e gli ecosistemi montani in cui vive, anch'essi minacciati. Tra di essi ricordiamo lo Snow Leopard Trust, la Snow Leopard Conservancy, lo Snow Leopard Network, il Cat Specialist Group e la Panthera Corporation. Questi gruppi, numerosi Governi nazionali dei Paesi ove vive questa specie, organizzazioni no-profit e agenzie private si sono recentemente riuniti a Pechino, alla X Conferenza Internazionale per il Leopardo delle Nevi. Loro obiettivo \u00e8 quello di promuovere programmi con lo scopo di raccogliere pi\u00f9 informazioni possibile e progetti di sensibilizzazione presso gli abitanti dei luoghi dove vivono i leopardi delle nevi, per comprendere meglio quali siano le loro necessit\u00e0.\nPopolazione e aree protette.\nNel 2003 la popolazione totale di leopardi delle nevi in natura \u00e8 stata stimata a solo 4080-6590 capi da McCarthy e i suoi collaboratori (vedere tabella sottostante). Molte di queste stime, per\u00f2, sono approssimate e datate.\nNel 1972 l'Unione Internazionale per la Conservazione della Natura (IUCN) inser\u00ec il leopardo nella sua Lista Rossa delle Specie Minacciate, nella categoria delle \u00abspecie in pericolo\u00bb, ma nel 2017 fu riclassificata come \u00abvulnerabile\u00bb.\nIl leopardo delle nevi \u00e8 presente nelle seguenti aree protette:\nMolti progressi sono stati fatti per assicurare la sopravvivenza di questa specie, che oltretutto si riproduce anche piuttosto bene in ambiente controllato.\nUna popolazione in salute di leopardi delle nevi \u00e8 stata recentemente scoperta in 16 localit\u00e0 del Corridoio del Wakhan, una regione isolata posta nell'estremit\u00e0 nord-orientale dell'Afghanistan; questa notizia \u00e8 stata accolta con gioia dai conservazionisti, che ritenevano l'animale quasi scomparso dall'area.\nMinacce.\nSebbene il leopardo delle nevi sia in cima alla piramide alimentare, le attivit\u00e0 umane diventano una seria minaccia per lui e il suo ambiente. \nRuolo dei giardini zoologici.\nI giardini zoologici rivestono un ruolo fondamentale per garantire la conservazione in natura del leopardo delle nevi come di altre specie minacciate di estinzione. Al 2017 secondo l'Associazione Mondiale degli Zoo e Acquari (WAZA) i leopardi delle nevi presenti negli zoo del mondo sono 471 e 8 quelli presenti negli zoo italiani.\nAttraverso i progetti di conservazione gli zoo collaborano con numerosi enti come lo Snow Leopard Trust. Tale organizzazione lavora direttamente con le popolazioni locali per trovare delle soluzioni che aiutino contemporaneamente il leopardo delle nevi e le persone che con esso condividono il territorio.\nI giardini zoologici insieme ai loro visitatori sostengono economicamente i progetti di conservazione, a tal fine si organizzano eventi di sensibilizzazione e divulgazione all\u2019interno delle strutture zoologiche.\nL'impegno degli zoo per le specie a rischio di estinzione cresce con costanza anche attraverso l\u2019adesione al Programma europeo per le specie minacciate (EEP) per la tutela di questo elusivo felino, una delle specie pi\u00f9 minacciate al mondo.\nRapporti con l'uomo.\nCultura di massa.\nIl primo documentario sul leopardo delle nevi \u00e8 stato \"Silent Roar - In Search of the Snow Leopard\" di Hugh Miles.\nIl felino compare anche in alcune sequenze della famosa serie \"Planet Earth\", girate dal cameraman Mark Smith; in esse viene mostrato, per la prima volta, l'attacco a un markhor.\nDopo il successo di \"Planet Earth\", Nisar Malik, un giornalista pakistano, e lo stesso Smith trascorsero 18 mesi sull'Hindu Kush per filmare un altro documentario sull'animale per conto della BBC: \"Snow Leopard - Beyond the Myth\".\nAppare anche nel primo film Kung Fu Panda come nemico principale.\nIl nome della versione 10.6 del sistema operativo macOS \u00e8 appunto \"Snow Leopard\", leopardo delle nevi.\nAraldica.\nIl leopardo delle nevi ha svolto da sempre un ruolo importante nella cultura dei popoli turchi dell'Asia centrale, presso i quali \u00e8 noto come \"irbis\" o \"bars\", e ancora oggi compare su molti stemmi.\nL'\u00abAq Bars\u00bb (tradotto come \u00ableopardo bianco\u00bb o \u00ableopardo delle nevi\u00bb) \u00e8 un simbolo nazionale per Tatari e Kazaki: compare sullo stemma ufficiale della citt\u00e0 di Almaty e, alato, sullo stemma del Tatarstan. Un leopardo simile \u00e8 raffigurato sullo stemma dell'Ossezia Settentrionale-Alania. Il \u00abPremio Leopardo delle Nevi\u00bb era una medaglia conferita agli alpinisti sovietici che erano riusciti a raggiungere le vette di tutti e cinque i Settemila dell'Unione Sovietica. L'animale compare anche sull'emblema dell'Associazione di Scout Femminile del Kirghizistan."}
{"id": "108881", "revid": "339392", "url": "https://it.wikipedia.org/wiki?curid=108881", "title": "Leopardo delle nevi", "text": ""}
{"id": "108882", "revid": "6066", "url": "https://it.wikipedia.org/wiki?curid=108882", "title": "Dinastia seleucida", "text": ""}
{"id": "108883", "revid": "6066", "url": "https://it.wikipedia.org/wiki?curid=108883", "title": "Seleucidi", "text": ""}
{"id": "108885", "revid": "916580", "url": "https://it.wikipedia.org/wiki?curid=108885", "title": "Karaoke", "text": "Il \u00e8 un tipo di intrattenimento musicale, nel quale le persone cantano insieme alla musica registrata utilizzando un microfono. La musica \u00e8 normalmente una versione strumentale di una famosa canzone popolare, mentre i testi vengono solitamente visualizzati su uno schermo video. \nIl suo nome risulta dall'unione tra la parola giapponese e il termine (pronuncia giapponese della parola di etimologia greca \"orchestra\").\nStoria.\nNon si pu\u00f2 trovare un vero e proprio inventore per questa forma di spettacolo. Alcuni lo fanno risalire a dei programmi televisivi degli USA degli anni sessanta, altri a delle tradizioni di spettacoli giapponesi dove il pubblico veniva coinvolto nelle performance sul palco. Si sa solo con certezza che il primo apparecchio karaoke fu inventato dal musicista giapponese Daisuke Inoue a K\u014dbe, nei primi anni settanta.\nDivenuto popolare in Giappone, il karaoke si diffuse poi, negli anni ottanta, in varie nazioni dell'Asia, dove nei locali pubblici gli avventori, su basi musicali preregistrate e con l'ausilio di schermi video su cui scorrevano a tempo le parole delle canzoni, si cimentavano nella prova di reinterpretare famose canzoni, con evidenti risultati esilaranti in taluni casi. Inoltre in molti anime giapponesi, nelle sigle comparivano i testi in hiragana, in modo da poterle cantare.\nQuesta moda attecch\u00ec rapidamente anche in altre parti del mondo e risvegli\u00f2 l'interesse sia delle industrie di elettronica che sfornarono prodotti per questo uso specifico, sia a livello professionale che amatoriale per uso privato nelle feste, sia dell'industria musicale che non tard\u00f2 a produrre le basi musicali per le canzoni pi\u00f9 famose.\nLa diffusione di questo fenomeno port\u00f2 indirettamente anche alla creazione del video CD, la cui prima versione era denominata \"Karaoke CD\" per sottolinearne l'uso precipuo.\nAd oggi sono molti i professionisti che utilizzano specifici programmi per computer per creare i loro Karaoke.\nI software.\nMolti sono i software usati per la riproduzione e la creazione di file karaoke a partire da un brano MIDI o MP3.\nLa diffusione di tali programmi, utilizzati ormai anche a livello professionale, ha preso piede dopo gli anni 2000 contribuendo al crollo delle vendite di macchine dedicate alla riproduzione del karaoke.\nMolti software hanno la possibilit\u00e0 di gestire pi\u00f9 formati dedicati al karaoke, tra cui MIDI, MP3 o CD-G. Tra i software pi\u00f9 famosi possiamo citare il totalmente gratuito vanBasco (che per\u00f2 \u00e8 supportato solamente da Windows e legge file in formato MIDI e Kar) e i software a pagamento Winlive e Karaoke 5, entrambi disponibili sia per piattaforme Windows che per MacOS. In genere i software pi\u00f9 evoluti, oltre alla sola riproduzione del suono e la visualizzazione del karaoke, offrono funzioni pi\u00f9 avanzate quali la gestione degli accordi e l'inserimento di testi karaoke personalizzati.\nIn Italia.\nIn Italia, il termine \"karaoke\" divenne popolare negli anni novanta, in seguito al successo di una fortunata trasmissione televisiva omonima condotta da Fiorello.\nDa fonti giapponesi una delle prime serate karaoke in Italia \u00e8 stata fatta nel 1988 nella discoteca Gilda di Roma.\nIl Guinness World Record per la maratona di karaoke pi\u00f9 lunga del mondo spetta a un italiano, Leonardo Polverelli, cantautore di Bellaria Igea Marina (RN), che ha cantato ininterrottamente 1.295 canzoni per 101 ore, 59 minuti e 15 secondi, dal 19 al 23 settembre 2011, presso il locale Astra Caff\u00e8 di Pesaro (PU), nell'ambito del Titanus Festival organizzato da Associazione Titanus e Luca Veneziano, contribuendo alla raccolta fondi per Telethon."}
{"id": "108888", "revid": "1893", "url": "https://it.wikipedia.org/wiki?curid=108888", "title": "Relazione d'equivalenza", "text": ""}
{"id": "108889", "revid": "1699816", "url": "https://it.wikipedia.org/wiki?curid=108889", "title": "Roaming", "text": "Nel campo delle telecomunicazioni il termine roaming (dall'inglese \"to roam\": \"vagare\", \"andare in giro\") identifica l'insieme di procedure, normative e apparecchiature che permettono di rintracciare un dispositivo mobile desiderato che non si trova nella rete cellulare di un certo operatore di telefonia mobile e di metterlo in comunicazione con l'utente chiamante all'interno di una stessa rete o tra reti distinte ma interoperanti.\nDescrizione.\nIl roaming viene utilizzato in particolare dagli operatori telefonici di telefonia cellulare per permettere agli utenti mobili di collegarsi tra loro utilizzando eventualmente anche una rete non di loro propriet\u00e0 dietro una quota di pagamento all'altro operatore.\nCi\u00f2 pu\u00f2 accadere ad esempio quando l'utente si trova all'estero e l'operatore telefonico non possiede una rete propria (\"\"roaming\" internazionale\") oppure quando l'utente si trova nel paese di origine dell'operatore telefonico, ma questo non possiede una copertura totale della nazione, poich\u00e9 in entrambi i casi l'operatore si appoggia su reti telefoniche appartenenti ad altri operatori, nazionali o esteri, oppure semplicemente quando l'utente destinatario appartiene alla rete di un altro operatore telefonico.\nQuindi attraverso il \"roaming\" l'operatore consente all'utente l'utilizzazione del servizio in tutta la nazione e oltre. Un metodo simile viene utilizzato da alcune schede di rete Wi-Fi per passare da un access point a un altro in modo del tutto trasparente garantendo sempre una connessione anche durante gli spostamenti. Questo tipo di roaming viene detto generalmente \"involontario\".\nIn generale il roaming \u00e8 reso possibile dalle informazioni relative all'utente (SIM e USIM) e al telefono cellulare (IMEI) che il terminale di utenza invia periodicamente alla stazione radio base di copertura che a sua volta le invia a un apposito database, chiamato VLR (Visitor Location Register), rendendolo cos\u00ec disponibile a tutta la rete.\nTipologia.\nUn utente che chiama un cellulare con prefisso del proprio paese paga la stessa somma, indipendentemente se il ricevente si trova all'estero o meno. Un ipotetico \"utente A\" che si trova nel proprio paese e che chiama l'\"utente B\", che possiede un numero del proprio paese, paga sempre e soltanto secondo il proprio piano tariffario, incluse tutte le promozioni; non c'\u00e8 alcuna differenza se l'\"utente B\" si trova all'estero oppure no. Invece l'\"utente B\" che si trova all'estero in quel caso paga anche le telefonate ricevute, la cosiddetta \"tratta internazionale\", ovvero paga il \"roaming in entrata\" dato che usufruisce del servizio di trasferimento della chiamata dal proprio paese a quello in cui si trova.\nIl roaming involontario.\nIl \"roaming involontario\" si verifica quando un telefono cellulare \u00e8 vicino al confine della nazione di appartenenza agganciandosi ai ripetitori della nazione vicina, ci\u00f2 fa partire le chiamate da quella nazione.\nDi questo problema si sono fatte interpreti associazioni di consumatori come l'ADOC che a Gorizia ha organizzato iniziative per chiedere di modificare i sistemi di trasmissione delle compagnie nazionali per evitare eccessivi aggravi di spesa per gli utenti delle citt\u00e0 di confine.\nIn questo caso tra reti mobili obbligatoriamente un accordo di roaming nazionale o internazionale tra gli operatori di rete. Non \u00e8 sufficiente che una determinata area geografica sia coperta da pi\u00f9 operatori. Ad ogni modo anche se un'area geografica \u00e8 coperta da pi\u00f9 operatori con accordo di roaming l'utente pu\u00f2 selezionare sul suo terminale l'operatore preferito.\nIl roaming in Europa.\nIn Europa, il nuovo regolamento sul costo del roaming \u00e8 in vigore dal 2007. Questo regolamento, noto con il nome Eurotariffa, obbliga i gestori di telefonia mobile ad abbassare i costi di chiamata nei 30 paesi del SEE (UE pi\u00f9 Islanda, Liechtenstein e Norvegia). In particolare, \u00e8 previsto un tetto massimo per gli SMS, per le chiamate in uscita e per quelle in entrata.\nIl Regolamento (UE) n. 531/2012 non impone agli operatori di garantire la copertura delle SIM registrate con operatori stranieri. Gli operatori che decidono di contrarre l'accesso alla propria rete con le compagnie telefoniche straniere sono tenuti ad applicare le tariffe nazionali.\nDal 30 aprile 2016 le tariffe di roaming hanno subito un notevole abbassamento rispetto al loro costo precedente.\nDal 15 giugno 2017 le tariffe di roaming sono state rimosse entro i confini dell'Unione Europea e in seguito anche in Norvegia, Islanda e Liechtenstein che con la UE formano lo Spazio economico europeo, e i residenti dei vari Paesi del SEE possono spostarsi dalla propria nazione utilizzando la stessa tariffa come da casa, senza l'aggiunta di costi, potendo cos\u00ec utilizzare i propri SMS, chiamate vocali e dati mobili inclusi nel piano tariffario attivo con la loro compagnia, a patto di rientrare nei limiti del fair use."}
{"id": "108890", "revid": "869733", "url": "https://it.wikipedia.org/wiki?curid=108890", "title": "Panthera onca", "text": "Il giaguaro (Panthera onca ) \u00e8 un mammifero carnivoro della famiglia dei felidi. \u00c8 il pi\u00f9 grosso felide americano e il terzo pi\u00f9 grande del mondo dopo la tigre e il leone.\nIl nome di questo animale deriva dalla parola \"yaguar\", nome attribuitogli dagli indios guaran\u00ed e che significa \"colui che uccide con un balzo\" in riferimento alla tattica di caccia del felino che uccide le sue prede balzandogli addosso; ma in tutta l'area di lingua portoghese in cui vive, il giaguaro \u00e8 chiamato \"tigre americana\" o \"on\u00e7a\".\nNon si tratta di una traduzione errata come pu\u00f2 sembrare: infatti, pur venendo spesso confuso con il leopardo dai non esperti, il giaguaro, per forma e ruolo ecologico, \u00e8 molto pi\u00f9 simile alla tigre asiatica, tanto da esserne considerato l'equivalente americano. Il nome specifico latino \"onca\", pur presentando una certa assonanza con l'antico italiano \"onza\", derivante per aferesi da una forma intermedia \"luncea(m)\" per il classico \"lynx\", ovvero \"lince\" (termine da cui deriva anche il generico \"lonza\", usato nel Medioevo per tutti i felidi dalla pelle maculata), \u00e8 da ricondursi al vocabolo \"unqa\", nome del giaguaro in lingua quechua.\nDescrizione.\nBench\u00e9 il giaguaro fosse stato descritto per la prima volta nel 1560 dall'esploratore Coronado, che s'imbatt\u00e9 in questa specie in quella zona ora chiamata Nuovo Messico, nei secoli successivi si \u00e8 controllato il peso di pochissimi giaguari.\nIl giaguaro \u00e8 il pi\u00f9 grande felide del Nuovo Mondo e il pi\u00f9 grande mammifero carnivoro del Centro America e Sud America. Dimensioni e peso variano considerevolmente. Il peso \u00e8 normalmente compreso tra i 60 e i 100 kg. Il maschio pi\u00f9 grande arrivava a 158 kg (ma da notare che questo animale \u00e8 stato pesato con lo stomaco pieno). La femmina pi\u00f9 piccola pesava 36 kg. Le femmine sono in genere 10-20 per cento pi\u00f9 piccole dei maschi. La lunghezza, dal naso alla base della coda, varia da 1,12 a 1,85 m. La coda dei giaguari \u00e8 pi\u00f9 corta di qualsiasi altro grande felino ed \u00e8 di 45-75 cm di lunghezza. Le loro zampe sono pi\u00f9 brevi rispetto a una piccola tigre o a un leone di peso simile, ma sono robuste e potenti. Il giaguaro \u00e8 alto da 63 a 76 cm al garrese.\nLe due sottospecie di giaguaro diffuse nel continente americano durante il Pleistocene, ovvero la settentrionale \"P. o. augusta\" e la meridionale \"P. o. mesembrina\", non mostravano significative differenze con la specie attuale; il peso stimato di questi animali era compreso tra i due estremi di 35 e 130\u00a0kg circa.\nLe dimensioni del giaguaro sono maggiori rispetto a quelle del leopardo. Inoltre differisce nella forma dal suo cugino del Vecchio Mondo, il leopardo \u00e8 un animale snello e leggero; invece il giaguaro, avendo la testa piuttosto grossa, il corpo compatto e la coda corta in proporzione al resto del corpo, ha un aspetto robusto e muscoloso . Queste caratteristiche, unite al passo pi\u00f9 lento, sono di per s\u00e9 gi\u00e0 sufficienti per distinguerlo con facilit\u00e0 dagli altri felini maculati negli zoo.\nTuttavia il metodo pi\u00f9 sicuro per distinguere queste due specie \u00e8 quello di esaminare da vicino il disegno del mantello: entrambi presentano macchie scure riunite in rosette di varia grandezza in diverse zone del corpo, ma mentre nel giaguaro queste rosette sono pi\u00f9 ampie, con l'interno di colore rossastro e con una macchiolina tonda al centro, quelle del leopardo sono molto pi\u00f9 piccole e fitte, e sono prive del color rosso o delle macchie al loro interno. Naturalmente, questa confusione tra giaguaro e leopardo pu\u00f2 sorgere solo in situazioni \"lontane\" dall'ambiente naturale (zoo), musei, mass-media ecc.) poich\u00e9 i leopardi abitano in Africa e in Asia, mentre i giaguari vivono solo in America. Il giaguaro e il leopardo sono specie strettamente imparentate; essi discendono da un comune antenato che attravers\u00f2 l'istmo preistorico esistente tra la Siberia e l'Alaska. Dal momento in cui la via di comunicazione tra i due continenti rest\u00f2 interrotta, le due popolazioni si differenziarono sempre pi\u00f9, finch\u00e9 si consolidarono nelle due specie attuali, che sono molto diverse.\nGiaguaro e leopardo sono a loro volta strettamente imparentati con tigre e leone e questi animali discendono tutti dallo stesso antenato comune; in realt\u00e0 la ricostruzione dell'albero filogenetico dei quattro grandi felini del genere \"Panthera\" non \u00e8 ancora definitiva. Alcuni studiosi sospettano che il leopardo rappresenti in realt\u00e0 la forma pi\u00f9 antica e primitiva del gruppo, seguita al secondo posto dal leone, mentre tigre e giaguaro invece rappresenterebbero le specie pi\u00f9 recenti del gruppo.\nDistribuzione e habitat.\nL'area in cui vive il giaguaro si estendeva dal sud degli Stati Uniti fino alla Patagonia settentrionale comprendendo quindi l'America centrale e parte dell'America meridionale; oggi tuttavia \u00e8 scomparso in buona parte del suo antico areale, e oggi sopravvive soprattutto nel bacino amazzonico.\nI giaguari per lo pi\u00f9 vivono nelle fitte foreste preferibilmente vicino ai fiumi dei bassopiani, dove c'\u00e8 pi\u00f9 riparo e maggiore abbondanza di prede. Tuttavia questi animali possono vivere anche in habitat pi\u00f9 aridi: in Argentina, ad esempio, essi abitano in terreni pi\u00f9 aperti, nascondendosi tra le canne o nei boschetti. Negli Stati Uniti del sud (dove i giaguari sono sempre stati rari) sono stati visti in aspre zone montagnose, coperte da foreste, a circa 2500\u00a0m sul livello del mare: anche in Colombia si possono trovare giaguari sulle montagne.\nBiologia.\nI giaguari cacciano usando il sistema tipico dei felini. Essi seguono furtivamente la preda attraverso il sottobosco, prima di lanciare l'attacco finale, fulmineo e da distanza ravvicinata; su brevi distanze possono correre velocemente, ma mancano di resistenza al pari degli altri felidi. A volte stanno in agguato e aspettano che una possibile preda passi nelle vicinanze, tuttavia il metodo di caccia del giaguaro tende a essere pi\u00f9 attivo di quello di altri \"Panthera\", e vanno con frequenza alla ricerca delle loro prede.\nIl giaguaro \u00e8 un abile arrampicatore, sebbene non come il leopardo a causa della maggiore stazza, e pu\u00f2 passare diverse ore della propria giornata sugli alberi. I giaguari vanno a caccia di: cervi, scimmie, bradipi, uccelli, grossi roditori, come il capibara e gli aguti, di pecari e affrontano anche i tapiri, animali che raggiungono il peso di un piccolo cavallo; hanno una alimentazione variata, perch\u00e9 a volte si cibano di pesci, che afferrano dall'acqua con le zampe; si sono visti giaguari tuffarsi in acqua per assalire caimani discretamente grossi, cos\u00ec come anaconda subadulti o i grandi pesci amazzonici Arapaima. Questa familiarit\u00e0 con l'acqua accomuna il giaguaro alla tigre, e questi due esempi rendono inattendibile la credenza comune secondo cui tutti i felini odierebbero l'acqua. Tuttavia, n\u00e9 il giaguaro n\u00e9 la tigre presentano specializzazioni anatomiche per l'ambiente acquatico, mentre molte delle prede acquatiche sopraccitate passano buona parte della vita in acqua e sono ben adattate a questo elemento: i giaguari hanno quindi dovuto evolvere diversi adattamenti comportamentali per catturarle.\nCome detto sopra, spesso il giaguaro attacca anaconda abbastanza grandi e caimani e non \u00e8 intimidito da animali pi\u00f9 grandi, anche se affrontati direttamente. Il suo scheletro massiccio mosso da una robusta muscolatura lo rende il pi\u00f9 forte di tutti i grandi felini a parit\u00e0 di dimensioni: un individuo di 70\u00a0kg pu\u00f2 trascinare nella fitta giungla, con molti impedimenti, una preda di 360\u00a0kg e esemplari pi\u00f9 grandi riescono a trasportare su un albero giovenche (che pesano fino a 400\u00a0kg, ma probabilmente anche fino a 500). Molte constatazioni sembrano mostrare che un giaguaro di 100\u2013110\u00a0kg \u00e8 forte quasi come una tigre di 190\u2013200\u00a0kg. Il suo cranio (il pi\u00f9 voluminoso in proporzione al corpo tra tutti i grandi felidi) fa s\u00ec che il suo morso sia il pi\u00f9 potente (sempre a parit\u00e0 di dimensioni) della sua famiglia; ci\u00f2 \u00e8 forse all'origine di una peculiarit\u00e0 unica del giaguaro: esso preferisce uccidere le grandi prede mordendole alla testa piuttosto che alla gola o alla nuca. I lunghi canini penetrano nei punti pi\u00f9 sottili e delicati del cranio e lo \"smontano\", provocando la morte immediata nella preda in maniera analoga al classico morso al collo degli altri grandi felidi che separa le vertebre cervicali provocando lo stesso effetto di uccisione istantanea. Il morso del giaguaro esercita una pressione pari a 350 kg, la stessa di un leone ma con un peso oltre due volte minore, di soli 100 kg inferiore a quello di una tigre siberiana. La pressione mascellare misurata \u00e8 di 50 kg/cmq (700 psi).\nRiproduzione.\nSi dice che nelle regioni settentrionali i giaguari si riproducano in gennaio; altrove non sembrano prediligere un particolare periodo per riprodursi; negli zoo le nascite possono avvenire in qualsiasi mese. Il periodo di gestazione dura dai 95 ai 105 giorni: di solito nascono da due a quattro cuccioli, eccezionalmente soltanto uno. I piccoli appena nati sono molto scuri, poich\u00e9 il loro manto \u00e8 fittamente coperto di macchie nere piene, solo leggermente pi\u00f9 chiare al centro; ciascuna di queste macchie former\u00e0 in seguito una rosetta. Essi crescono all'incirca con la stessa rapidit\u00e0 degli altri grossi felini. I giaguari crescono insieme la loro figliata dividendosi i compiti: mentre un genitore va a caccia per procurare il cibo un altro rimane con i piccoli. Occasionalmente cacciano insieme.\nSottospecie.\nSono note le seguenti sottospecie:\nGiaguari melanici.\nUna variante individuale molto frequente in certe zone \u00e8 data dai giaguari \u00abneri\u00bb che, come le pantere nere, sono in realt\u00e0 di un colore marrone molto scuro, per cui le rosette si distinguono a malapena. Il melanismo negli animali \u00e8 forse effetto di un fattore ereditario, simile a quello che conferisce i capelli rossi a certe persone e che appare saltuariamente in certe famiglie umane. I giaguari di ciascuna regione tendono ad avere una parentela pi\u00f9 o meno stretta, e ad assomigliarsi fra di loro molto pi\u00f9 che i giaguari di altre regioni. Sembra che alcuni anni fa i giaguari neri fossero particolarmente frequenti in alcune zone della Costa Rica. Pu\u00f2 sembrare sorprendente che questi esemplari, come le pantere nere, siano cos\u00ec frequenti: probabilmente il colore scuro aiuta l'animale mimetizzarsi meglio nel suo ambiente ombreggiato, favorendo la permanenza di questo carattere.\nI giaguari e l'uomo.\nIn merito ai rapporti che corrono tra i giaguari e gli animali domestici, i pareri sono discordi: alcuni affermano che i giaguari uccidono raramente il bestiame, altri, invece, sostengono che ci\u00f2 accade sovente. Si racconta che un giaguaro, negli Stati Uniti del Sud, uccise diciassette vitelli in un brevissimo periodo.\nCon l'aumento della popolazione umana verificatasi nelle due Americhe, \u00e8 diminuito il numero dei giaguari. Nel XVII secolo nel solo Paraguay ogni anno venivano uccisi duemila giaguari; ora, bench\u00e9 questi siano frequenti in certe zone, la cifra sarebbe considerata altissima anche tenendo conto di tutta l'area abitata dalla specie. \u00c8 impossibile dire quanti siano esattamente i giaguari, poich\u00e9 di solito sono molto elusivi e molti individui sfuggono ai censimenti. Dove la caccia \u00e8 redditizia essi rimangono entro un territorio piuttosto piccolo; quando i tempi si fanno difficili vagano in zone pi\u00f9 vaste ed allora si possono scorgere in luoghi dove di solito non ve ne sono.\nNonostante la mole e l'indubbia forza il giaguaro attacca raramente l'uomo, e non \u00e8 temuto alla stessa maniera degli altri tre felini del genere \"Panthera\". Nonostante ci\u00f2, esempi di giaguari \"mangiatori di uomini\" non sembrerebbero del tutto sconosciuti.\nIl giaguaro era un animale sacro nella mitologia Maya e veniva onorato come un dio."}
{"id": "108892", "revid": "287204", "url": "https://it.wikipedia.org/wiki?curid=108892", "title": "Tempio di Bellona (Roma)", "text": "Il tempio di Bellona era un antico tempio romano che sorgeva vicino al tempio di Apollo Sosiano e al teatro di Marcello a Roma.\nEra dedicato a Bellona, dea della guerra italica e fu promesso in voto nel 296 a.C. da Appio Claudio Cieco dopo una vittoria sugli Etruschi, nella zona conosciuta come \"in circo Flaminio\".\nUbicazione.\nIl tempio si trovava al di fuori del \"pomerium\" cittadino, in prossimit\u00e0 delle mura e ospit\u00f2 diverse riunioni del Senato quando queste coinvolgevano stranieri (ricevimento di ambascerie di popoli non alleati) o comandanti militari (come nel caso del saluto ai proconsoli in partenza per la provincia loro assegnata). Qui ad esempio il consolare Marco Claudio Marcello, al termine dell'estate del 211 a.C., fu accolto dal pretore Gaio Calpurnio Pisone e dal senato, radunato per ascoltare il proconsole nella sua relazione sulla fine dell'assedio di Siracusa.\nStoria.\nIl console del 79 a.C. della stessa famiglia del fondatore, Appio Claudio Pulcro, vi appose le \"imagines clipeatae\" (ritratti su scudi) dei suoi antenati, e continuava dunque ad essere avvertito il legame tra il tempio e la \"gens\" che l'aveva edificato.\nIl tempio \u00e8 stato identificato con i resti di un podio rinvenuti nei lavori degli anni 1930 per la liberazione del teatro di Marcello, a lungo considerato \"ignoto\". I resti dell'elevato di questo edificio appartengono ad una ricostruzione di epoca augustea, non ricordata dalle fonti antiche, che si ebbe probabilmente nella fase di trasformazione di tutta l'area per la costruzione del teatro. Il dedicante fu forse un discendente della famiglia del fondatore, Appio Claudio Pulcro, console del 38 a.C. e trionfatore sugli \"Hispani\" nel 33 a.C., fedele alleato di Ottaviano e parente di Livia.\nI resti del podio sono costituiti dal riempimento in cementizio tra le strutture portanti dell'elevato che erano costruite in blocchi (opera quadrata), asportati dopo l'abbandono per essere reimpiegati e quindi ora mancanti. Sul podio inoltre insiste attualmente la struttura della chiesa di Santa Rita, di Carlo Fontana, qui spostata dalle pendici del Campidoglio durante i lavori degli anni 1930. L'elevato doveva essere, come nel vicino tempio di Apollo Sosiano, parte in marmo (forse solo la facciata) e parte in travertino.\nDai resti e dalla schematica pianta riportata sulla \"Forma Urbis Severiana\" risulta che il tempio fosse un \"periptero\" (con colonne su tutti i lati della cella) con sei colonne in facciata (\"esastilo\") e nove sui lati lunghi. Al podio si accedeva per mezzo di una scalinata frontale.\nLa \"Columna Bellica\".\nDinanzi al tempio di Bellona doveva trovarsi la \"columna bellica\", utilizzata nella cerimonia delle dichiarazioni di guerra. Infatti, secondo il rito tradizionale, risalente ai tempi pi\u00f9 antichi della storia romana, la guerra doveva essere dichiarata dai feziali scagliando una lancia dal territorio romano verso il territorio nemico. Al momento della guerra contro Pirro, re dell'Epiro, non essendo i due stati confinanti, il rito sembrava impossibile da svolgere. Un prigioniero di guerra fu quindi costretto ad acquistare un piccolo lembo di terra nella zona \"in circo Flaminio\", dove fu eretta una colonna (forse in legno), che poteva rappresentare simbolicamente il territorio nemico: la cerimonia si pot\u00e9 dunque svolgere scagliando la lancia contro la colonna. In seguito il rito continu\u00f2 a ripetersi con queste nuove modalit\u00e0 (l'ultimo esempio conosciuto \u00e8 nel 179 d.C., sotto Marco Aurelio).\nUn'area circolare con la pavimentazione rifatta di fronte al tempio \u00e8 stata interpretata come il luogo dove il monumento sorgeva, anche sulla base delle indicazioni date dalle fonti antiche. Nei pressi, davanti al tempio di Apollo Sosiano, sorgeva invece il \"perirrhanterion\", dove si svolgevano le cerimonie lustrali alla fine delle campagne militari."}
{"id": "108893", "revid": "5456", "url": "https://it.wikipedia.org/wiki?curid=108893", "title": "Friedrich Wilhelm Viktor Albrecht von Hohenzollern", "text": ""}
{"id": "108894", "revid": "1543377", "url": "https://it.wikipedia.org/wiki?curid=108894", "title": "Italia centrale", "text": "L'Italia centrale, Centritalia, Centro Italia o, pi\u00f9 semplicemente, Centro \u00e8 quella parte del territorio italiano che, nella definizione dell'Istat adottata anche dall'Eurostat, comprende le regioni Lazio, Marche, Toscana e Umbria.\nGeografia fisica.\n\u00c8 attraversata dagli Appennini settentrionali e centrali ed \u00e8 bagnata a est dal mare Adriatico, a ovest dal mar Tirreno e dal mar Ligure. I principali fiumi di questa porzione di territorio sono l'Arno e il Tevere con i loro affluenti. I laghi pi\u00f9 importanti sono il Trasimeno, il lago di Bolsena e il lago di Bracciano. Da un punto di vista altimetrico l'Italia centrale ha un territorio prevalentemente collinare (68,9%). Le zone montuose e quelle pianeggianti equivalgono rispettivamente al 26,9% e al 4,2% della ripartizione territoriale.\nConfini.\nL'Italia centrale confina a nord con l'Italia settentrionale e a sud-est con l'Italia meridionale. Quest'ultima linea di confine segue, almeno a grandi linee, quello che in epoca pre-unitaria costituiva il confine tra lo Stato della Chiesa e il Regno delle Due Sicilie, con le seguenti aggiunte:\nViceversa, il territorio dell'ex delegazione apostolica di Benevento, che fino al 1860 costituiva un'exclave pontificia nel regno duo-siciliano, fu aggregato fin da subito alla Campania e dunque all'Italia meridionale.\nDemografia.\nLa popolazione residente nell'Italia centrale ammonta a abitanti.&lt;ref name=\"Dato Istat al 31/08/2015\"&gt;&lt;/ref&gt;\nComuni pi\u00f9 popolosi.\nDi seguito si riporta l'elenco della popolazione residente nei comuni con pi\u00f9 di abitanti.\nEconomia.\nUtilizzando la distinzione in tre Italie industriali di Arnaldo Bagnasco, gran parte dell'Italia centrale farebbe parte della \"Terza Italia\", quella caratterizzata da un'[[industria]], tranne alcune grandi multinazionali, espressa da [[Piccole e medie imprese|piccole e medie aziende]] scarsamente legate agli aiuti di Stato. Il turismo (naturale, artistico, commerciale e sportivo) \u00e8 assai sviluppato ovunque.\n[[Terni]] \u00e8 leader nel settore [[Siderurgia|siderurgico]] e nella fattispecie in quello dell'[[acciaio inossidabile]]. Il suo [[Acciai Speciali Terni|polo industriale]] \u00e8 secondo per grandezza e primo per produttivit\u00e0 in Italia. [[Fabriano]] ([[Provincia di Ancona|AN]]) \u00e8 famosa per la produzione di [[Carta di Fabriano|carta]] ([[Cartiere Miliani Fabriano]], [[Museo della carta e della filigrana]], [[Archivio storico delle Cartiere Miliani Fabriano]]) e per le fabbriche della famiglia [[Merloni]]: [[Indesit Company]], [[Ariston|Ariston Thermo Group]] e Antonio Merloni. \u00c8 quindi un importante polo industriale, grazie alla produzione di elettrodomestici e di cappe aspiranti, settore in cui la citt\u00e0 \u00e8 prima in [[Italia]], grazie a industrie quali \"Elica\", \"Best\" e \"[[Faber (azienda)|Faber]]\".\nIn [[Alta Valle del Tevere]], [[Citt\u00e0 di Castello]] ([[Provincia di Perugia|PG]]) \u00e8 ben nota per la produzione tipografica, avviata sul finire del XIX secolo, e le industrie tessili, del legno e metalmeccaniche, con alcuni marchi di rilievo internazionale; significativo l'artigianato del ferro. La limitrofa [[Sansepolcro]] \u00e8 sede di importanti industrie alimentari, tra cui spiccano la [[Buitoni]] e Aboca, qui fondate rispettivamente nel [[1827]] e [[1978]] e oggi note a livello mondiale, un centro di ricerca della [[Nestl\u00e9]] e numerose aziende di medie e piccole dimensioni nel settore tessile e abbigliamento; l'artigianato si caratterizza per la lavorazione dell'oro, del legno e del merletto.\nCollegamenti esterni.\n[[Categoria:Geografia d'Italia]]\n[[Categoria:Territori d'Italia]]"}
{"id": "108895", "revid": "104458", "url": "https://it.wikipedia.org/wiki?curid=108895", "title": "Lungern", "text": "Lungern (toponimo tedesco) \u00e8 un comune svizzero di 2\u00a0110 abitanti nel Canton Obvaldo. Sorge sul lago di Lungern, che \u00e8 interamente compreso nel territorio comunale."}
{"id": "108896", "revid": "4327", "url": "https://it.wikipedia.org/wiki?curid=108896", "title": "Giaguaro", "text": ""}
{"id": "108898", "revid": "1013865", "url": "https://it.wikipedia.org/wiki?curid=108898", "title": "Zulia", "text": "Lo Stato di Zulia \u00e8 uno dei 23 stati del Venezuela. Il capoluogo dello Stato \u00e8 Maracaibo, la seconda citt\u00e0 del Venezuela.\nLo Stato si estende attorno all'enorme massa d'acqua del lago di Maracaibo; sotto il suo fondale orientale si trovano enormi giacimenti di petrolio, gas naturale e carbone. La ricchezza principale deriva dallo sfruttamento dei giacimenti petroliferi, per\u00f2 anche l'agricoltura e l'allevamento sono importanti risorse locali.\nLo Stato annovera diversi climi; vi \u00e8 una breve fascia arida costiera, caratterizzata da forti venti che creano dune e comprendente le isole di Zapara e l'isola di Toas.\nToponimia.\nZulia \u00e8 una voce indigena di origine chibcha per denominare una pianta nota come palomita (\"Lobelia erinus\") che viene coltivata nei giardini sia in Colombia che nell'occidente del Venezuela, per i suoi bei fiori azzurri.\nAlcuni sostengono che il nome lo prenda dal r\u00edo Zulia, fiume che scorre in Colombia con il nome di Batatas e che sbocca nel fiume Catatumbo. La leggenda afferma che sia il nome del fiume che quello dello Stato provengono dal nome della principessa Zulia, figlia del famoso cacicco Cinera, governatore di una federazione di trib\u00f9 che si trovavano nell'attuale Departamento Norte de Santander, nella Repubblica di Colombia. La principessa era conosciuta per le sue qualit\u00e0 fisiche e morali, aveva un temperamento caparbio e un coraggio senza eguali. Suo padre muore valorosamente affrontando gli spagnoli; quando la principessa Zulia viene a conoscenza della violenta morte del padre, lo seppellisce seguendo le cerimonie funebri che si dedicavano alle persone di rilievo della trib\u00f9 e in seguito, sopra i suoi resti, giura di vendicarlo.\nGeografia fisica.\nClima.\nAttorno alla citt\u00e0 di Maracaibo si estende una zona semi-arida, caratterizzata da una vegetazione xerofila spontanea con piante come il cuj\u00ec e il cardon. La presenza di torrenti e l'irrigazione ha permesso di creare estensioni forestali nelle aziende agricole, con grossi alberi come araguaney, caoba ed altri. Il sud del lago attorno alla citt\u00e0 di Santa Barbara del Zulia \u00e8 invece caratterizzato da piogge torrenziali stagionali, nonch\u00e9 da fenomeni di convezione e dalla costante risalita verso le Ande (stati Merida, Tachira e Trujillo) di nubi a tipo cumulonembo che, caricandosi elettrostaticamente, provocano una costante scarica di fulmini nota come il relampago del Catatumbo\nConfini.\nUna lunga area di confine che corre dalla Penisola di Guajira alle montagne di Perija lo separa dalla Colombia. In questa zona si trovano campi di aviazione di fortuna, da dove spesso partono carichi di cocaina verso il Messico. La zona \u00e8 infestata anche dalla guerriglia colombiana delle FARC e del ELN.\nConfina a sud con gli stati andini di T\u00e1chira, M\u00e9rida e Trujillo che lambiscono le coste del Lago di Maracaibo mentre ad est confina con gli Stati di Lara e Falc\u00f3n.\nEconomia.\nLo Stato Zulia \u00e8 la maggiore regione produttrice di petrolio del Venezuela e del Sudamerica. Durante gli anni sessanta e settanta, lo Zulia da solo produceva oltre 3,5 milioni di barili di petrolio al giorno, che venivano venduti ad una cifra tra i 2 e i 4 $ al barile.\nL'estrazione del petrolio ha provocato la subsidenza di molte zone della \"Costa Oriental del Lago\" e il petrolio rimasto \u00e8 relativamente poco, garantendo l'estrazione forse soltanto per altri 40 anni, di qualit\u00e0 molto solforata e salata.\nVerso la Sierra de Perij\u00e1 si trova il Guasare, un'enorme miniera di carbone a cielo aperto, la cui produzione \u00e8 destinata all'esportazione. Si sospetta che nel mare territoriale del Golfo del Venezuela esistano giacimenti petroliferi sotto l'alveo marino, ma il loro controllo potrebbe generare dispute con la confinante Colombia, che rivendica una quota di sovranit\u00e0 marina dalla Penisola della Guajira.\nDa ricordare l'enorme stabilimento petrolchimico di El Tablazo, dove dall'etano, dal propano e dal butano del gas naturale si producono fertilizzanti, alcool isopropilico e un'intera filiera di materie plastiche, dove dominano polietilene e poli-vinile cloruro (PVC).\nLa zona sud del Zulia \u00e8 una delle regioni venezuelane con la maggiore produzione di latte e derivati, e di carne sia bovina che di maiale, oltre ad allevamenti di pollame e di gamberi.\nSi distingue anche per l'enorme produzione di banane, sia nella variet\u00e0 piccola e dolce \"guineo\" sia in quella molto grossa e aspra (da friggere) \"platano\". Esistono produzioni minori, ma di alta qualit\u00e0 di ananas (alle pendici delle Ande), di cacao, di papaia, di uva e alberi di mango in molte case.\nCome industria leggera si possono segnalare quella della birra, con i moderni stabilimenti della Cervecera Polar e della Cervecera Regional. Da ricordare anche la torrefazione Caf\u00e9 Imperial.\nLa citt\u00e0 di Maracaibo \u00e8 stata la sede della storica prima banca privata del paese, recentemente fallita. Oggigiorno la principale banca (e una delle poche superstiti delle circa 20 bancarotte fraudolente degli anni 90) \u00e8 il Banco Occidental de Descuento.\nInoltre, Maracaibo \u00e8 il principale porto del Lago di Maracaibo, da dove si esportano i succitati prodotti agricoli, e in cui si importano grano e orzo necessari per la birra, e frutti considerati \"esotici\" come mele o pere."}
{"id": "108899", "revid": "5456", "url": "https://it.wikipedia.org/wiki?curid=108899", "title": "Giovanni Battista Castagna", "text": ""}
{"id": "108900", "revid": "124586022", "url": "https://it.wikipedia.org/wiki?curid=108900", "title": "Sachseln", "text": "Sachseln (toponimo tedesco) \u00e8 un comune svizzero di 5\u00a0060 abitanti nel Canton Obvaldo, sul lago di Sarnen."}
{"id": "108901", "revid": "709565", "url": "https://it.wikipedia.org/wiki?curid=108901", "title": "Billy Corgan", "text": "Corgan ha anche degli interessi nel mondo del wrestling professionistico, essendo il presidente della National Wrestling Alliance dal 2017.\nBiografia.\nUn'infanzia travagliata.\nIl suo nome \u00e8 composto dal nome di suo padre, William, e dal nome del santo ricordato nel giorno della sua nascita, Patrick, cos\u00ec caro agli irlandesi. I genitori, William e Martha, avevano entrambi 19 anni quando nacque Billy. Il padre, musicista blues, e la madre, assistente di volo, divorziarono dopo due anni dalla nascita di Corgan e dopo aver dato alla luce un altro bambino, Ricky.\nI due fratellini si trovarono cos\u00ec a vivere con diversi parenti, prima furono affidati per un anno alla nonna materna, poi alla nonna paterna per un altro anno. In seguito tornarono a vivere col padre, che nel frattempo si era risposato con Penelope, dalla quale ebbe un figlio, Jesse, affetto dalla sindrome di Tourette (a lui \u00e8 dedicata la canzone \"Spaceboy\" dell'album \"Siamese Dream\"). Anche questo matrimonio and\u00f2 in fumo dopo poco tempo; successivamente Penelope si rispos\u00f2 con un tale Anderson, dalla cui relazione nacque Andrew. Corgan and\u00f2 a vivere con i fratelli e Penelope.\nLa scoperta della musica.\nNonostante il padre fosse un musicista, Corgan non fu mai incoraggiato a suonare. Tuttavia, all'et\u00e0 di 14 anni, un giorno si trovava a casa di un amico, quando gli fu mostrata una chitarra \"Flying V\" Michael Schenker. La prov\u00f2 e rimase affascinato da questo strumento \"che faceva un gran rumore\". All'epoca faceva le consegne per una pizzeria e lavorava in un negozio di dischi usati; impar\u00f2 a suonare la chitarra da solo, nel tempo libero; pur essendo mancino, suona la chitarra impugnandola come un normale musicista destrorso (cio\u00e8 come la maggior parte dei mancini che suonano la chitarra). Dalla sua passione per la musica nacquero nel 1985 gli Hexen e poi, nel 1986, The Marked (tale nome trae origine dalle voglie sulla pelle che hanno sia Corgan sia il batterista del gruppo); con questa band prov\u00f2 a saggiare l'ambiente di Chicago prima e di St. Petersburg poi dove la band si trasfer\u00ec in un secondo momento. I Marked non riscossero per\u00f2 grande successo, quindi Corgan, rimasto senza soldi, torn\u00f2 a Chicago e and\u00f2 a vivere col padre.\nGli Smashing Pumpkins.\nA Chicago Corgan fece la conoscenza di James Iha, che al tempo suonava la chitarra negli Snake Train e studiava arti grafiche alla Loyola University di Chicago e che rimase colpito dalle canzoni di Corgan. I due cominciarono a collaborare, sulla base della comune passione per la musica dei Led Zeppelin e Black Sabbath: nacquero cos\u00ec gli Smashing Pumpkins ai quali si aggiunse successivamente la bassista D'arcy Wretzky. I tre esordirono all\"'Avalon Nightclub\" il 10 agosto 1988, supportati da una drum machine. Dopo lo show, Joe Shanahan, proprietario del Cabaret Metro, offr\u00ec ai Pumpkins la possibilit\u00e0 di suonare nel suo locale, a patto che sostituissero la drum machine con un batterista in carne e ossa.\nCorgan non si fece sfuggire l'occasione e contatt\u00f2 il batterista Jimmy Chamberlin, musicista gi\u00e0 attivo nel circuito jazzistico di Chicago. Il 23 novembre 1988 vide il debutto dei Pumpkins al completo, con Jimmy Chamberlin alla batteria, presso il club Metro di Chicago, come spalla dei Jane's Addiction.\nTra il 1990 e il 1994 Corgan coltiv\u00f2 parallelamente il progetto della band Starchildren.\nIl 16 gennaio 1996, giorno in cui venne celebrato l'inserimento dei Pink Floyd nella Rock and Roll Hall of Fame, David Gilmour e Richard Wright, due dei tre membri del gruppo, (il terzo, Nick Mason, era tra il pubblico), eseguirono la celebre \"Wish You Were Here\" insieme a Corgan, che li accompagn\u00f2 a ritmo di chitarra.\nIl post-Pumpkins.\nDopo tredici anni e sei album in studio all'attivo, il 2 dicembre 2000 i Pumpkins si separarono.\nNel 2001 usc\u00ec l'ultimo album della band, Machina II/The Friends and Enemies of Modern Music. I Pumpkins, ormai in rotta con la casa discografica, incisero l'album su 25 dischi in vinile e lo distribuirono gratuitamente via internet. Nello stesso anno accompagn\u00f2 i New Order come secondo chitarrista per tutta la tourn\u00e9e\nSempre nel 2001 Corgan fond\u00f2 gli Zwan, insieme a Jimmy Chamberlin, i chitarristi Matt Sweeney e David Pajo, e l'ex bassista degli A Perfect Circle, Paz Lenchantin. Nel 2003 usc\u00ec l'album \"Mary Star of the Sea\"; poco pi\u00f9 tardi (15 settembre 2003) Corgan annunci\u00f2 lo scioglimento del gruppo.\nCorgan inizi\u00f2 cos\u00ec a pensare ad una carriera da solista. Il 19 aprile 2004 suon\u00f2 al Metro 12 canzoni acustiche, mentre il 21 giugno 2005 usc\u00ec \"TheFutureEmbrace\", il suo primo album solista, preceduto da un tour promozionale. Intanto, nel 2002, recit\u00f2 in un cameo nel film \"Spun\".\nIl ritorno dei Pumpkins.\nLo stesso giorno dell'uscita dell'album Corgan annunci\u00f2, dalle pagine dei quotidiani \"Chicago Tribune\" e \"Chicago Sun-Times\", di voler riunire gli Smashing Pumpkins. Pochi giorni dopo Jimmy Chamberlin accett\u00f2 l'offerta, mentre D'Arcy e James non furono coinvolti nel nuovo progetto. Nel 2006 iniziarono le registrazioni del nuovo album dei Pumpkins, Zeitgeist, che fu pubblicato nel luglio 2007.\nAll'inizio del 2009 Chamberlin lasci\u00f2 nuovamente la band; Corgan, dopo aver suonato in estate con il super-gruppo degli Spirits in the Sky in alcuni show in memoria del suo vecchio amico Sky Saxon, ha dichiarato di voler far uscire un album di nuovo tipo, composto da 44 canzoni da pubblicare gratuitamente, una ad una, su Internet. La lavorazione in studio per il progetto, chiamato Teargarden by Kaleidyscope, \u00e8 iniziata a settembre 2009; nel frattempo, Corgan si \u00e8 esibito anche con un'altra band, i Backwards Clocks Society, in una data unica, il 9 novembre.\nNel 2018 avviene la reunion di tre-quarti della band originale, con il ritorno di James e di Jimmy, oltre alla conferma di Jeff Schroeder come quarto membro. Assente invece D'arcy, non senza polemiche relative alla sua esclusione. Nello stesso anno la band pubblica \"\", mentre nel 2020 esce \"Cyr\", che rappresenta il secondo volume della serie \"Shiny and Oh So Bright\".\nIn parallelo ai progetti con i Pumpkins, Corgan ha continuato la sua carriera da solista, rilasciando nel 2017 \"Ogilala\" e nel 2019 Cotillions.\nVita privata.\nBilly Corgan \u00e8 diventato padre di Augustus Juppiter (2015) e di Philomena Clementine (2018), avuti dalla compagna Chloe Mendel.\nNel 2016 fa discutere una sua intervista con il conduttore radiofonico Alex Jones in cui critica i \"Social justice warrior\" paragonandoli ai maoisti e al Ku Klux Klan.\nWrestling.\nTotal Nonstop Action.\nNell'aprile 2015 fu annunciato come nuovo \"Senior Producer of Creative and Talent Development\" per la Total Nonstop Action Wrestling (TNA) e dove il ruolo a lui designato era \"sviluppare personaggi e creare storyline\".\nNell'agosto del 2016 Corgan diventa presidente della \"Impact Ventures\" (la societ\u00e0 responsabile della TNA Wrestling) e nell'autunno dello stesso anno ha citato la TNA di insolvenze nei suoi confronti. Causa per\u00f2 da lui persa e da cui ne ha solo potuto recuperare i soldi investiti con i relativi interessi.\nCorgan lascia la TNA nei primi giorni del novembre 2016.\nNational Wrestling Alliance.\nIl 2 maggio 2017 la National Wrestling Alliance (NWA) ha scritto tramite Twitter di essere stata acquistata da Billy Corgan e la stessa notizia \u00e8 stata diffusa anche su Facebook."}
{"id": "108904", "revid": "104458", "url": "https://it.wikipedia.org/wiki?curid=108904", "title": "Sarnen", "text": "Sarnen (toponimo tedesco) \u00e8 un comune svizzero di 10\u00a0368 abitanti nel Canton Obvaldo, sul lago di Sarnen. Ha lo status di citt\u00e0 ed \u00e8 la capitale del cantone.\nCultura.\nA questa localit\u00e0 \u00e8 legato un manoscritto fondamentale per la storia della nascita della Confederazione elvetica, il \"Libro bianco di Sarnen\"; in esso si trova anche la saga di Guglielmo Tell.\nEconomia.\nNella frazione K\u00e4giswil ha sede il Gruppo Leister, azienda metalmeccanica attiva a livello internazionale.\nInfrastrutture e trasporti.\nLa citt\u00e0 \u00e8 servita dall'omonima stazione sulla linea Lucerna-Interlaken."}
{"id": "108905", "revid": "999533", "url": "https://it.wikipedia.org/wiki?curid=108905", "title": "Scott Speed", "text": "Ha gareggiato in Formula 1 per la Scuderia Toro Rosso nelle stagioni 2006 e 2007, senza mai conquistare punti. Successivamente si \u00e8 dedicato alle \"stock car\", con le quali ha debuttato nella serie ARCA RE/MAX nell'ottobre 2007.\nCarriera.\nGli esordi.\nSpeed ha iniziato a correre sui kart all'et\u00e0 di 10 anni, e nel 1995 ha vinto il suo primo campionato a livello nazionale. Nel 2001 ha partecipato, vincendo alla prima stagione, al \"Russel Racing Championship\", mentre nell'anno successivo ha partecipato a numerose gare del \"Barber National Championship\" e del \"Formula Mazda Championship\", campionati a livello nazionale statunitense, non riuscendo per\u00f2 a vincere nessun titolo. Nel 2003, Speed \u00e8 entrato a far parte del \"Red Bull Driver Search\", un programma di lancio di giovani piloti principalmente americani da parte dello sponsor Red Bull: grazie a ci\u00f2 \u00e8 riuscito a partecipare in alcuni eventi di Formula 3 inglese, e successivamente nel 2004 nella Formula Renault, collezionando numerosi successi.\nGP2.\nNel 2005, Speed ha corso nella prima stagione della serie GP2, cio\u00e8 la serie cadetta della Formula 1, come secondo pilota per la squadra \"iSport International\". Nonostante non abbia vinto nessuna gara, ha totalizzato 67,5 punti validi per il campionato (soprattutto per aver fatto numerosi giri veloci, che in GP2 contano per il punteggio), ed \u00e8 giunto terzo, dietro a Nico Rosberg e Heikki Kovalainen, altri due piloti che poi sono passati alla F1. Nel corso di questa stagione, ha partecipato come terzo pilota e riserva ai gran premi del Canada e degli Stati Uniti, per la squadra Red Bull Racing. Ha anche successivamente corso le prime tre gare della stagione inaugurale della serie A1 Grand Prix, come pilota ufficiale dell\"'A1 team USA\", una squadra statunitense, arrivando 4\u00ba in Portogallo.\nFormula 1.\n2006-2007: Toro Rosso.\nDalla stagione 2006, Scott Speed ha gareggiato in Formula 1 ed \u00e8 stato il primo pilota statunitense in questa categoria dopo 13 anni, e cio\u00e8 da quando Michael Andretti ha smesso di competere nel 1993. Speed ha esordito in Formula 1 come pilota della Toro Rosso, erede della Minardi dopo l'acquisizione da parte di Red Bull, al Gran Premio del Bahrain. Nella suo primo gran premio in Formula 1 si qualifica 16\u00ba, ed in gara arriva al 13\u00ba posto. Nel successivo Gran Premio della Malesia si ritira dopo 41 giri per un problema al cambio della sua Toro Rosso.\nSpeed avrebbe anche conquistato il primo punto mondiale per la nuova scuderia, essendo arrivato 8\u00ba al Gran Premio d'Australia 2006, se non avesse superato David Coulthard in regime di bandiere gialle, motivo per cui fu penalizzato di 25 secondi e retrocesso quindi al 9\u00ba posto. In occasione di questa corsa, a Speed fu anche comminata una multa di $5000 per aver usato un \"linguaggio non appropriato\" alla radio, proprio contro il pilota scozzese.\nAl Gran Premio di San Marino si piazza 15\u00ba, e due settimane dopo, al Gran Premio d'Europa arriva fino all'11\u00ba posto. In Spagna \u00e8 costretto al ritiro al 47\u00ba giro per la rottura del motore. In Canada riesce in una buona rimonta e si piazza al 10\u00ba posto, dopo essere partito dalla 19\u00aa posizione.\nAl Gran Premio di Monaco Speed giunge 13\u00ba al traguardo. A Silverstone Speed \u00e8 costretto al ritiro al 1\u00ba giro per un incidente con Ralf Schumacher e Mark Webber.\nLa settimana successiva \u00e8 il turno del Gran Premio degli Stati Uniti, dove Speed \u00e8 accolto calorosamente dal pubblico americano: in qualifica fa molto bene, arrivando al 13\u00ba posto. Durante la gara viene coinvolto in un incidente grave alla prima curva, causato da Juan Pablo Montoya. Il colombiano colpisce il suo compagno di squadra, Kimi R\u00e4ikk\u00f6nen, e poi anche Jenson Button: Speed sembra riuscire ad evitare il contatto andando sull'erba, ma Montoya, dopo un testacoda, colpisce incredibilmente anche l'americano. In totale, 8 piloti vengono coinvolti e sono costretti al ritiro. In questa occasione, il suo compagno di squadra Vitantonio Liuzzi arriva 8\u00ba, regalando il primo punto iridato alla Toro Rosso.\nIn Francia Speed fa bene, sia in qualifica che in gara, e si piazza 10\u00ba. In Germania, si schianta contro un muro in qualifica prima ancora di registrare un tempo. In gara rimonta solo grazie a diversi incidenti degli altri piloti, e taglia il traguardo 12\u00ba. La storia si ripete in Ungheria: dopo una deludente qualifica arriva a addirittura 4 giri di ritardo, in 11\u00aa posizione. Al Gran Premio della Turchia riesce a rimontare solo qualche posizione, per arrivare al 13\u00ba posto.\nNegli ultimi 4 gran premi della stagione Speed non brilla particolarmente nelle prestazioni, collezionando sempre risultati abbastanza deludenti: 13\u00ba a Monza, 14\u00ba in un Gran Premio di Cina bagnato. Si ritira in Giappone per un problema allo sterzo a meno di 5 giri dal termine, motivo per cui ufficialmente si classifica 18\u00ba. Si rif\u00e0 decisamente 2 settimane dopo in Brasile arrivando 11\u00ba e conclude in questo modo la sua stagione.\nSpeed arriva al 20\u00ba posto in classifica piloti, con 0 punti iridati. Il suo compagno di squadra fa meglio, arrivando proprio davanti a lui in 19\u00aa posizione, con 1 punto iridato. Tutto sommato, la prima stagione si conclude bene per Speed, che si dimostra regolare nei risultati, ritirandosi solamente 4 volte. Nei mesi seguenti alla fine del campionato mondiale, la Toro Rosso conferma subito Liuzzi come primo pilota. Speed invece conquista, dopo numerosi test e incertezze da parte del Team, il posto come secondo pilota anche per la stagione 2007.\nNel campionato 2007 la Formula 1 propone come prima gara il Gran Premio d'Australia. Speed guida, in questo gran premio, la nuova STR2 della Toro Rosso. Ufficialmente si qualifica 17\u00ba, perch\u00e9 Felipe Massa viene retrocesso, ma in realt\u00e0 registra il 18\u00ba tempo. La gara per Speed si conclude dopo 28 giri, per un problema ad una ruota. Nelle qualifiche in Malesia Speed esce di poco in Q1, registrando il 17\u00ba tempo, primo degli esclusi. Nella gara arriva 14\u00ba ad un giro dalla testa della corsa.\nIn Bahrain Speed si qualifica 19\u00ba, ma esce subito di scena per un incidente con Jenson Button al primo giro. La responsabilit\u00e0 sembra essere dell'inglese, ma Speed non lo accusa e quindi non ci sono decisioni di penalit\u00e0 per nessuno dei due piloti da parte dei commissari. In Spagna Speed non registra un tempo in qualifica per vari problemi. Dopo essere partito dall'ultima posizione in griglia, \u00e8 costretto a ritirarsi nel 10\u00ba giro per un incidente: nel punto pi\u00f9 veloce del rettilineo, la sua gomma posteriore sinistra si stacca rotolando sul tracciato; per fortuna l'americano mantiene il controllo della vettura e si ferma a bordo pista.\nAl Gran Premio di Monaco Speed si qualifica in 18\u00ba posto. Nella gara, grazie ad una strategia ad una sola sosta molto ritardata, riesce in un'incredibile rimonta fino ad arrivare a ridosso della zona punti, in 9\u00aa posizione dietro a Kimi R\u00e4ikk\u00f6nen. Una gara stranamente con pochissimi ritiri: solo 4 piloti non giungono al termine.\nNella trasferta americana Speed non brilla nonostante faccia meglio del suo compagno di squadra. La qualifica in Canada vede Speed qualificarsi 16\u00ba (\u00e8 la prima volta nella stagione 2007 che Speed accede alla Q2), ma in gara lo statunitense vanifica tutto all'8\u00ba giro, tentando un sorpasso azzardato e danneggiando irrimediabilmente la ruota anteriore sinistra. Durante le prove del gara canadese, Speed ha anche fatto un incidente con Mark Webber, della Red Bull: alla fine di una sessione di prova, durante il giro di rientro ai box, Webber ha frenato bruscamente davanti a Speed, che lo ha tamponato. I commissari di gara non hanno dato nessuna sanzione ai piloti coinvolti, nonostante abbiano ripreso l'australiano per il suo comportamento. La settimana seguente, nel Gran Premio ad Indianapolis Speed si qualifica solo 20\u00ba per problemi di assetto sulla sua vettura. In gara riesce a recuperare diverse posizioni, arrivano 13\u00ba al traguardo, con 2 giri di distacco da Lewis Hamilton. In occasione delle prove del venerd\u00ec, Speed \u00e8 stato vittima di un curioso incidente: il monitor col quale i piloti osservano i tempi, posto sopra la vettura quando \u00e8 ai box per la messa a punto, \u00e8 caduto proprio sulle mani dell'americano, che per fortuna non ha riportato conseguenze fisiche.\nIl successivo gran premio \u00e8 in Francia: la Toro Rosso apporta diverse modifiche alla vettura, fra cui un nuovo cambio. Speed arriva addirittura 3\u00ba, nelle prove libere del venerd\u00ec, dietro le due Ferrari, ma in qualifica non fa altrettanto bene, nonostante passi la Q1, classificandosi 15\u00ba. \u00c8 autore di una buona gara fino alla cinquantacinquesima tornata, in cui \u00e8 costretto a fermarsi per un problema tecnico, probabilmente proprio al cambio. La settimana successiva, in Gran Bretagna Speed si qualifica nuovamente 15\u00ba. Durante un doppiaggio ad opera di Fernando Alonso per\u00f2 l'americano viene colpito alla fiancata da Alexander Wurz che cercava di sfruttare la situazione, ed \u00e8 costretto al ritiro per i danni subiti. Infine, in un complicato Gran Premio d'Europa, Speed \u00e8 uno dei tanti a finire dopo pochi giri la sua corsa, andando dritto alla prima curva (nel corso del terzo giro) per la pioggia battente.\nA seguito di ci\u00f2, viene ripreso dal manager della squadra, Franz Tost, subendo anche un'aggressione fisica. Il contrasto tra i vertici della squadra e il pilota crescono. Speed rilascia un'intervista in cui dichiara di non sentirsi a proprio agio con il team. Dopo pochi giorni viene annunciato che Speed sar\u00e0 sostituito immediatamente dal tedesco Sebastian Vettel. Da quel gran premio, Speed smette di correre in Formula 1 e termina quindi anche la presenza di uno statunitense all'interno della massima serie automobilistica.\nSpeed finisce 21\u00ba nella classifica piloti finale. I suoi risultati durante la stagione sono molto deludenti: l'americano non \u00e8 mai riuscito neanche quest'anno a totalizzare un punto. La Toro Rosso invece chiuder\u00e0 la stagione a quota 8 punti, dopo i risultati in Cina. Speed registra ben sette ritiri in dieci gare, spesso a causa della scarsa affidabilit\u00e0 della vettura.\nStock car.\nTerminata l'esperienza in Formula 1, Il 20 settembre 2007 viene ufficialmente annunciato che Scott Speed correr\u00e0 nella serie ARCA RE/MAX, negli USA, almeno per una gara. Il 5 ottobre, infatti, l'americano \u00e8 pilota per la \"Red Bull\" al Talladega Superspeedway, fatto che conferma i buoni rapporti fra Speed e il Team nonostante la rottura con la Scuderia Toro Rosso. In occasione di quella gara, Speed, al suo debutto, si qualifica e finisce la gara in 7\u00aa posizione. Successivamente viene annunciato che il pilota correr\u00e0 nella serie per il \"Team Red Bull Toyota\" per tutto il 2008 con la vettura numero 2.\nLa prima stagione \u00e8 inizialmente molto positiva per Speed. Colleziona 4 vittorie ed \u00e8 in testa nella classifica piloti a quattro gare dal termine. Nel corso dell'ultima gara per\u00f2 danneggia la sua vettura contro il muro a seguito della battaglia con il contendente per il titolo, Ricky Stenhouse Jr.; costretto ad un pit-stop ai box, al ritorno in pista causa intenzionalmente un nuovo incidente con quest'ultimo pilota. Viene per questo penalizzato e finisce 3\u00ba nel campionato piloti.\nGlobal Rallycross.\nNel 2014 corre nel Global Rallycross con il team Andretti Autosport.\nFormula E.\nNella stagione 2014/2015 prende parte a quattro prove del campionato di Formula E nuovamente con il team Andretti Autosport, ottenendo come miglior risultato il secondo posto nella gara di Miami."}
{"id": "108906", "revid": "1740314", "url": "https://it.wikipedia.org/wiki?curid=108906", "title": "Valenza (chimica)", "text": "La valenza indica la capacit\u00e0 degli atomi di combinarsi con altri atomi appartenenti allo stesso elemento chimico o a elementi chimici differenti (vedi legame chimico). In particolare essa esprime il numero di atomi di idrogeno che si legano all'elemento nel suo \"composto binario\". \nStoria.\nIl concetto di valenza nacque dalle leggi delle combinazioni, in particolare dalla legge delle proporzioni multiple (1800) e dalla teoria atomica (1808), entrambe dovute a John Dalton. Tale concetto sub\u00ec una profonda evoluzione dopo la scoperta della struttura atomica, soprattutto per opera di Albrecht Kossel, che propose (1916) la prima teoria della valenza basata sull'attrazione elettrostatica fra ioni recanti cariche opposte (valenza ionica che d\u00e0 luogo al legame ionico), e contemporaneamente di Gilbert Lewis, che per primo associ\u00f2 la formazione di un legame alla compartecipazione di elettroni fra due atomi (legame covalente) ponendo alla base delle sue argomentazioni la regola enunciata da Richard Abegg nel 1904.\nIl termine \"valenza\" \u00e8 tuttora usato per indicare la carica di uno ione o il numero di elettroni che mette in compartecipazione o comunque impegna per formare legami (elettrone di valenza), ma spesso si parla di numero o stato di ossidazione quando si vuole specificare il segno della carica dello ione o di quella che l'atomo in questione assumerebbe se si assegnassero al pi\u00f9 elettronegativo degli atomi interessati tutti gli elettroni che formano il legame.\nEsempio.\nPrendendo l'esempio dell'acido solforico, sapendo che l'ossigeno \u00e8 pi\u00f9 elettronegativo dello zolfo e dell'idrogeno, si ha che i numeri di ossidazione degli elementi che lo costituiscono sono:\n O-H\n | idrogeno: +1\n O=S=O zolfo: +6\n | ossigeno: -2\n O-H\nAndamento della valenza nella tavola periodica.\nLa valenza solitamente \u00e8 legata al gruppo di appartenenza degli elementi. In particolare:"}
{"id": "108914", "revid": "1305772", "url": "https://it.wikipedia.org/wiki?curid=108914", "title": "Zak McKracken and the Alien Mindbenders", "text": "Zak McKracken and the Alien Mindbenders \u00e8 un'avventura grafica pubblicata nel 1988 dalla LucasArts, al tempo conosciuta come Lucasfilm Games. Fu il secondo gioco a usare il motore SCUMM, dopo \"Maniac Mansion\".\nOriginariamente pubblicato per il Commodore 64, successivamente fu convertito per Amiga, Atari ST e per MS-DOS, utilizzando la grafica EGA. Un'ulteriore versione fu successivamente sviluppata per il sistema FM Towns giapponese con grafica VGA e musica da CD. Il progetto fu diretto da David Fox con Matthew Kane come co-progettista e programmatore. \"Zak McKracken\" ricevette molte buone recensioni dalla critica, e divenne un \"cult\" soprattutto in Europa.\nTrama.\nLa trama vede Zak, un giornalista frustrato che lavora per un giornale scandalistico (il \"National Inquisitor\"), e in seguito Annie Larris, Melissa China e Leslie Bennett, tre studentesse di Yale, nel loro tentativo di salvare il mondo distruggendo una diabolica macchina creata dagli alieni che sta, lentamente ma inesorabilmente, riducendo l'intelligenza degli abitanti della Terra sfruttando la rete telefonica.\nNel prologo, Zak insiste con il suo direttore affinch\u00e9 gli dia un'occasione per dimostrare quanto vale, e il direttore lo invia a indagare su un fenomeno paranormale avvenuto nella campagna statunitense. Il gioco inizia con Zak nel suo appartamento, con il primo obiettivo di recarsi in aereo sul luogo del fenomeno. Scoprir\u00e0 invece il complotto degli alieni, che si aggirano sulla Terra \"travestiti\" con i classici occhialoni e baffi finti da carnevale. Per sventarlo dovr\u00e0 recuperare i pezzi di un antico manufatto alieno sparsi per il mondo e anche su Marte.\nIl gioco \u00e8 evidentemente ispirato alle diffuse teorie sugli alieni, antichi astronauti e civilt\u00e0 misteriose. I luoghi in cui \u00e8 ambientato il gioco sono i preferiti di questo tipo di letteratura, come le piramidi egizie, Lima, Stonehenge, Atlantide, una cadillac spaziale con Elvis e perfino la Faccia di Marte. L'atmosfera New Age del gioco \u00e8 abbastanza evidente: si incontrano un guru e uno sciamano, i quali detengono il sapere necessario a salvare la Terra. \nDavid Fox, l'ideatore e programmatore capo, aveva infatti l'intenzione di creare un gioco a tema New Age; nel design iniziale inoltre il gioco era una commedia con umorismo pi\u00f9 sottile, ma durante lo sviluppo, su iniziativa di Ron Gilbert, l'azienda decise di dargli una comicit\u00e0 pi\u00f9 surreale e stravagante.\nModalit\u00e0 di gioco.\nIl giocatore controlla inizialmente Zak, ma in seguito si alterner\u00e0 con altri personaggi.\nNella parte superiore dello schermo viene mostrata la scena attuale, a volte con scorrimento orizzontale, mentre in basso si trovano i vari comandi che il giocatore pu\u00f2 dare e l'inventario degli oggetti posseduti, sotto forma di brevi stringhe di testo come \"Premi\", \"Apri\", \"Vai\". Il gioco era inizialmente in inglese ma usc\u00ec successivamente anche in italiano.\nIl controllo avviene tramite un puntatore, mosso con il mouse o su Commodore 64 con il joystick, con il quale si pu\u00f2 cliccare sui comandi e sugli elementi della scena.\nSeguiti.\nNon c'\u00e8 mai stato un seguito ufficiale, ma esistono diverse produzioni amatoriali.\nUn fangame di un certo rilievo \u00e8 \"Zak McKracken: Between Time and Space\" del 2008. Sviluppato da The Artificial Hair Brothers, \u00e8 un seguito delle avventure di Zak. Il videogioco \u00e8 stato completato ed \u00e8 disponibile gratuitamente.\nLa rivista italiana \"Zzap!\", che gi\u00e0 aveva assegnato la \"Medaglia d'oro\" a \"Zak McKracken\", recensiva nell'aprile 1989 il suo seguito, intitolato \"The Mindbenders are back\": gratificata da un voto pari addirittura al 98% e dalla \"Medaglia d'oro\", sembrava essere la pi\u00f9 grande avventura di tutti i tempi. In realt\u00e0 si trattava di un \"pesce d'aprile\" della redazione."}
{"id": "108915", "revid": "6265", "url": "https://it.wikipedia.org/wiki?curid=108915", "title": "Zak McKracken", "text": ""}
{"id": "108939", "revid": "111373", "url": "https://it.wikipedia.org/wiki?curid=108939", "title": "Entlebuch", "text": "Entlebuch (toponimo tedesco) \u00e8 un comune svizzero di 3\u00a0349 abitanti del Canton Lucerna, nel distretto di Entlebuch.\nInfrastrutture e trasporti.\nEntlebuch \u00e8 servito dall'omonima stazione sulla ferrovia Berna-Lucerna."}
{"id": "108940", "revid": "125781256", "url": "https://it.wikipedia.org/wiki?curid=108940", "title": "Caracal caracal", "text": "Il caracal (: ; \"Caracal caracal\", ) \u00e8 un felide di media grandezza.\nEtimologia.\nIl nome \"caracal\" deriva dalla parola turca \"karakulak\", che significa \"orecchio nero\". Nel Nord dell'India e del Pakistan, il caracal \u00e8 conosciuto con il nome \"syahgosh\" (\u0938\u094d\u092f\u093e\u0939\u0917\u094b\u0937 / \u0633\u06cc\u0627\u0647 \u06af\u0648\u0634) o \"shyahgosh\", termine persiano che significa \"dalle orecchie nere\". In afrikaans si chiama \"rooikat\", \"gatto rosso\". Il caracal \u00e8 anche chiamato \"lince del deserto\".\nDescrizione.\nPresenta un'altezza media di 50 cm, e pu\u00f2 pesare da 14 kg fino a un peso poco superiore a 20 kg. \u00c8 robusto, abbastanza basso sulle zampe e ha una coda lunga circa 25 cm, quindi relativamente lunga per un animale imparentato con le linci delle regioni fredde-temperate. La testa, piccola, porta orecchie molto lunghe, appuntite e che terminano con pennelli di peli neri lunghi fino a 8\u00a0cm (al colore di questi pennelli \u00e8 dovuto anche il suo nome). \n\u00c8 pi\u00f9 scuro sul dorso che sui fianchi. Il ventre, il petto, e l'interno delle membra \u00e8 grigio chiaro, quasi bianco, a volte picchiettato di punti rossastri o bruni. Sulla testa, il caracal \u00e8 segnato da due strisce scure sotto gli occhi e da una macchia scura che circonda il muso. Come quasi tutti i felidi, il caracal \u00e8 dicromatico, cio\u00e8 esiste sotto due variet\u00e0: grigio o rosso-bruno.\nNel 1970, due piccoli sono stati presi insieme in una grotta, nel sud della Nigeria. Uno era grigio scuro, l'altro bruno. Questi piccoli caracal sono stati allevati nello zoo d'Ibadan. Nella Karamoja, in Uganda, sono stati catturati dei caracal del tutto neri. Come le linci, il caracal ha occhi con pupille circolari, che si contraggono in forma di punti rotondi. Il cranio \u00e8 arrotondato e il secondo premolare superiore manca. Questo solo dettaglio permette di distinguere il cranio del caracal da quello del serval (gattopardo) che gli somiglia del tutto.\nDistribuzione geografica.\nLa distribuzione geografica del caracal copre l'Africa e una parte dell'Asia. Lo si trova in Turkmenistan (deserto del Karakum), nel Turkestan, nel Pakistan, nell'Afghanistan, in Iran, Iraq, India e, secondo Prakash (1960), non \u00e8 raro nel Rajasthan. \u00c8 presente anche in parecchie regioni dell'Arabia Saudita, cos\u00ec come nelle zone molto secche dell'Africa. Hufnagel ha scritto nel 1972 che non \u00e8 raro in Libia. Il caracal abita inoltre l'Asia minore, l'Anatolia e la regione dell'Izimir e del Fethiye, dove un esemplare \u00e8 stato catturato nel 1957. A sud del Sahara, questo felide si trova in Somalia, dove \u00e8 piuttosto comune. U. Funaioli e A. M. Simonetta (1966) asseriscono che gli indigeni lo cacciano pochissimo a causa dello scarso valore commerciale della pelle.\n\u00c8 molto raro nella Repubblica Centrafricana, ma lo si trova nel Ciad, nel Tibesti e nel nord del Camerun. La sua presenza nel Gabon non \u00e8 confermata. A. Dupuy l'ha segnalato nel 1969 nel parco nazionale di Niokolo-Koba, nel Senegal orientale.\nIn Africa del sud, il caracal abbonda nel Botswana e nel distretto di Gobabis, nel sud-ovest africano. Lo si trova ugualmente in Angola, nel Medio Congo, nel Sudan, cos\u00ec come nel sud della Mauritania e nell'A\u00efr.\nHabitat.\nIl caracal ama le regioni secche, aride e semi-desertiche. Preferisce i terreni scoperti ai luoghi boscosi, ma talvolta anche umidi. In India lo si trova molto frequentemente in pieno deserto del Rajasthan. Va a caccia ugualmente nelle boscaglie spinose e L. Azzaroli afferma che, in Somalia, \u00e8 stato visto molto lontano dai punti d'acqua. In Africa del sud frequenta le pianure sabbiose, ma lo si trova in tutti gli altri ambienti naturali, tranne che nelle foreste. Sembrerebbe che in Asia il caracal sia pi\u00f9 amante del deserto che in Africa. Lo zoologo russo Y. Sapozhenkov, che ha studiato la sua biologia nel Transcaspio, scrive che questo felide \u00e8 caratteristico dei deserti e degli ambienti semi-desertici della pianura.\nBiologia.\nIl caracal \u00e8 principalmente notturno. La sua biologia non \u00e8 ancora ben conosciuta. \u00c8 un felide solitario che non si accoppia che nella stagione degli amori. Di giorno si nasconde nelle tane delle volpi e del riccio. Quando il tempo \u00e8 coperto il caracal a volte esce in pieno giorno per la caccia. Allora lo si pu\u00f2 scorgere camminare trotterellando furtivamente. Gli autori sono d'accordo nel dire che esso \u00e8 aggressivo. Edey (1968) afferma che \u00e8 il solo felide piccolo africano che attacca l'uomo quando \u00e8 disturbato nel suo riposo. Quando \u00e8 inseguito dai cani, cerca rifugio su di un albero. In natura pu\u00f2 essere ucciso da tassi del miele, leoni, licaoni, iene maculate, iene brune, ghepardi, anche se il suo peggior nemico resta il leopardo.\nAlimentazione.\nTutti gli animali piccoli possono essere attaccati dal caracal. Si nutre di antilopi piccole e fa dei disastri negli ovili, quando ne ha l'occasione. Secondo H. Copley, attacca i dendroiraci, gli oribi, i dik-dik, le giovani gazzelle e gli uccelli gallinacei. R. E. Drake-Brockman pensa che i dik-dik siano le sue principali vittime in Somalia, cosa confermata da L. Azzaroli nel 1966. In effetti, due caracal uccisi dalla missione scientifica italiana contenevano resti di dik-dik di Phillips (\"Madoqua phillipsi\") e del dik-dik di Kirk (\"Rhynchotragus kirki\"); un terzo aveva divorato degli scoiattoli terrestri (\"Xerus rutilus\"). Lo stomaco di un caracal della Tanzania conteneva un uccello, un altro una mangusta. In Africa del Sud, si nutre di lepri e di lepri saltatrici (\"Pedetes cafer\").\nSecondo G. C. Shortridge (1934) si sarebbero osservati dei caracal ammazzare delle femmine di antilopi sudafricane incinte e perfino dei giovani cud\u00f9. Stevenson-Hamilton ha segnalato un attacco di caracal su una femmina adulta di struzzo rannicchiata sul suo nido. Il felide l'ha uccisa con un morso al collo. A volte, i caracal divorano serpenti e altri rettili. Nei deserti transcaucasici essi si nutrono di lepri, di dipi e di scincidi; in India le pernici sono le sue prede favorite.\nIl caracal \u00e8 dotato di un fiuto senza pari nella cattura degli uccelli. Si avvicina strisciando a un raggruppamento di pernici, di francolini o di piccioni poi salta e abbatte gli uccelli di slancio a colpi di zampe. \u00c8 stato anche detto che era capace di abbatterne una dozzina per volta, ci\u00f2 sembra essere esagerato. Il caracal \u00e8 soddisfatto quando riesce a procurarsi uno o due, forse tre volatili, ma non di pi\u00f9. Non di meno resta un campione di salto in alto, capace di colpire con un colpo di zampa una pernice che vola a tre metri dal suolo.\nRiproduzione.\nSi conoscono pochi dettagli relativi alla riproduzione del caracal in natura. Secondo Roberts, la femmina d\u00e0 alla luce da due a tre piccoli. In Africa del sud \u00e8 stata scoperta una figliata di cinque piccoli in un albero cavo. G. C. Shortridge segnala figliate di quattro piccoli, H. Copley scrive che il caracal alleva i suoi nati nelle tane dei facoceri e dei porcospini, oppure in mezzo agli ammassi di rocce.\nNello zoo del Bronx, S. Kralik ha osservato, dal 1964 al 1966, che le femmine facevano una specie di nido raccogliendo i peli e le penne delle loro prede. L'accoppiamento dura una decina di minuti. Dopo una gestazione di 69-78 giorni, i piccoli nascono ciechi e coperti di pelo simile a quello degli adulti, ma pi\u00f9 scuro. Essi aprono gli occhi tra il sesto e il decimo giorno. La maturit\u00e0 sessuale \u00e8 raggiunta verso i due anni. La longevit\u00e0 del caracal \u00e8 considerevole. Due caracal, custoditi allo zoo di Dublino, sono morti alla rispettabile et\u00e0 di sedici e diciassette anni.\nIncroci.\nL'incrocio di caracal e serval (due specie strettamente imparentate) produce due ibridi fertili chiamati servical e i caraval.\nAnimale per la caccia.\nIl caracal \u00e8 stato addomesticato sin dall'antichit\u00e0. Gli egizi l'hanno raffigurato negli affreschi di Beni-Hasan in alcune scene di caccia. Alcuni naturalisti affermano tuttavia che i piccoli caracal sono molto difficili se non impossibili da addomesticare; altri, invece, dicono che questi felidi diventano molto docili.\nIn India, si ammaestra il caracal per la caccia all'antilope cervicapra. In Iran e nell'Afghanistan lo si ammaestra a volte per la caccia agli uccelli in virt\u00f9 della sua straordinaria attitudine al salto."}
{"id": "108941", "revid": "228587", "url": "https://it.wikipedia.org/wiki?curid=108941", "title": "Caracal", "text": ""}
{"id": "108946", "revid": "1013865", "url": "https://it.wikipedia.org/wiki?curid=108946", "title": "Yaracuy", "text": "Lo Stato di Yaracuy \u00e8 uno degli Stati del Venezuela. Confina a nord con lo Stato di Falc\u00f3n, a sud con gli Stati di Portuguesa e Cojedes a ovest con lo Stato di Lara e a est con gli Stati di Carabobo e Cojedes.\nIl nome deriva da un valoroso capo indigeno della popolazione degli Guadabacoa che comandava un vasto territorio sulle rive del fiume.\nCapitale dello Stato \u00e8 San Felipe che si svilupp\u00f2 fra il XVII e il XVIII secolo con il nome di \"Cerritos de Cocorote\". Il centro abitato fu promosso al rango di citt\u00e0 dal re Filippo V di Spagna, che volle ribattezzarlo con l'attuale denominazione, in onore del proprio santo protettore.\nLa gran parte dello Stato \u00e8 situato nella Cordillera Central.\nIl clima \u00e8 prevalentemente tropicale fatta eccezione per le aree montuose nel quale \u00e8 temperato.\nL'attivit\u00e0 economica prevalente \u00e8 l'agricoltura, lo Stato \u00e8 il primo produttore venezuelano di arance ma produce anche batate, palme da olio e canna da zucchero, quest'ultima alimenta le pi\u00f9 grandi raffinerie di zucchero della regione situate a Chivacoa e Yaritagua.\nVi si trova anche una miniera di piombo, di oro e platino.\nUna delle principali mete turistiche dello Stato \u00e8 il parco botanico \"Parque de la ex\u00f3tica flora tropical y Misi\u00f3n Nuestra Se\u00f1ora del Carmen\" sito a San Felipe."}
{"id": "108951", "revid": "767487", "url": "https://it.wikipedia.org/wiki?curid=108951", "title": "Tempio di Bellona (Ostia)", "text": "Il tempio di Bellona \u00e8 un sacello dedicato alla dea italica Bellona a Ostia.\nSi trova sul lato orientale del \"Campo della \"Magna Mater\"\" (V,I,4) ed \u00e8 costituito da un piccolo edificio con cella preceduta da due colonne (il tutto in laterizio), sopraelevato di tre gradini. L'interno presentava pareti affrescate e un pavimento in mosaico bianco con soglia in marmo e sul fondo un basso podio."}
{"id": "108954", "revid": "124918706", "url": "https://it.wikipedia.org/wiki?curid=108954", "title": "Effetto Coand\u0103", "text": "Leffetto Coand\u0103 (IPA: ) \u00e8 la tendenza di un getto di fluido a seguire il contorno di una superficie vicina. Il fenomeno deve il suo nome al pioniere dell'aerodinamica rumeno Henri Coand\u0103, il quale brevett\u00f2 nel 1936 prima in Francia e poi negli Stati Uniti alcuni strumenti che sfruttavano la propriet\u00e0 di deviare un getto.\nDescrizione.\nIl fluido, muovendosi lungo la superficie \u00e8 sottoposto ad una forza di attrito, che rallenta le particelle di fluido immediatamente a contatto con la superficie, e ad una forza di adesione, che le attrae verso la superficie, deviando quindi lo strato di fluido a contatto con la superficie. Le particelle di fluido esterne, a causa delle interazioni molecolari attrattive, tendono a seguire quelle interne. L\u2019effetto complessivo \u00e8 che gli strati di fluido pi\u00f9 vicini alla superficie tendono ad aderire alla superficie stessa, deviando il loro percorso.\nL'effetto Coanda nella definizione fornita da Henri Coanda stesso \u00e8 costituito da tre concomitanti effetti: \nQuando, per effetto dei fenomeni viscosi che si generano nello \"Strato limite\", la pressione aumenta nello strato limite fino a raggiungere quella atmosferica, si ha poi il distacco e il fenomeno di adesione cessa.\nL'effetto pu\u00f2 essere dimostrato matematicamente a partire dall'integrazione delle equazioni di Eulero nella direzione normale a una linea di flusso curva.\nTrascurando le forze gravitazionali, si ottiene infatti da queste un gradiente di pressione:\nin cui \"\u03c1\" \u00e8 la densit\u00e0 del fluido, \"v\" la velocit\u00e0 ed \"r\" \u00e8 il raggio di curvatura della linea di flusso. Alla stessa formula si perviene considerando l'equilibrio radiale di un elemento infinitesimo come quello in figura: la differenza di pressione deve equilibrare la forza centrifuga.\nTale termine, essendo sempre maggiore di zero, denota l'esistenza di gradienti di pressione in direzione normale alle linee di flusso curve e diretti verso l'esterno. Concretamente ci\u00f2 significa che la pressione aumenta allontandosi dal centro di curvatura spingendo dunque il fluido verso di esso.\nPi\u00f9 correttamente, dal momento che parliamo di equazioni differenziali, la condizione al contorno relativa alla pressione ci arriva dall'esterno del fluido (\u00e8 vincolata la pressione all'esterno di questo strato viscoso mentre quella nel punto di contatto con la superficie pu\u00f2 essere qualsiasi), per questo \u00e8 pi\u00f9 corretto descrivere la variazione di pressione come una diminuzione della stessa avvicinandosi alla superficie se questa \u00e8 convessa, viceversa come un aumento della pressione se ci si avvicina ad una superficie concava.\nTale diminuzione della pressione all'avvicinarsi della superficie giustifica quindi il fenomeno di attaccamento del flusso attorno a una parete noto appunto come effetto Coand\u0103, fino a che la viscosit\u00e0 non provoca fenomeni di separazione e quindi la variazione di curvatura delle linee di corrente.\nGli aeroplani volano in condizioni di alta incidenza in parte grazie anche a questo effetto, il quale tende a far rimanere il flusso aerodinamico aderente al dorso dell'ala, ritardando lo stallo.\nLe stesse considerazioni possono essere ricondotte nel caso delle \"ali rotanti\" quali eliche degli aeroplani e rotori degli elicotteri. \u00c8 per\u00f2 scorretto affermare che il volo di un aereo avvenga grazie all'esistenza dell'effetto Coanda. Si ricorda infatti che in condizioni di volo normale l'effetto Coanda incide in maniera piuttosto negativa sull'aerodinamica generale del velivolo essendo la causa della quasi totalit\u00e0 dell'intera resistenza d'attrito generata in regime subsonico.\nPer anni infatti, in primis la NASA, ha cercato tramite idonei studi di risolvere il problema dello strato limite, lo strato d'aria aderente alla superficie bagnata dal flusso nel quale le molecole d'aria sono rallentate rispetto al flusso esterno e scorrono su quelle aderenti alla superficie e quindi a velocit\u00e0 nulla con notevole creazione di resistenza aerodinamica.\nFurono allo scopo studiati sistemi di aspirazione tramite microfori diffusi lungo l'intero bordo di attacco alare allo scopo di eliminare in modo continuo ed istantaneo lo strato infinitesimale di aria ferma aderente alla superficie del bordo d'attacco, di fatto la zona generatrice delle resistenze pi\u00f9 intense.\nA partire dall'originale dimostrazione di Newman e Bradshaw sono stati prodotti diversi modelli. Una pietra miliare nella direzione di una migliore comprensione dei fenomeni che governano l'effetto Coanda \u00e8 sicuramente il progetto ACHEON Questo progetto ha permesso di modellare l'effetto Coanda prodotto da un getto su una superficie convessa e l'adesione prodotta da due getti a differente velocit\u00e0. Questo modello \u00e8 stato ampiamente verificato e validato da vari autori. A partire da questo lavoro teorico sono stati possibili modelli di aerei propulsi con sistemi di deflessione del getto di questo tipo. Questo progetto ha anche permesso di studiare l'influenza dei fenomeni termici sull'effetto Coanda. La sintesi finale di quest'attivit\u00e0 \u00e8 il recente modello matematico proposto da Trancossi.\nL'esempio del cucchiaio.\nAvvicinando sufficientemente un cucchiaio da cucina ad un getto d'acqua, il getto verr\u00e0 deviato verso la superficie del cucchiaio: infatti se una corrente d'acqua scorre lungo una superficie solida che \u00e8 leggermente curva (convessa), l'acqua tende a seguire tale superficie. Tenendo il cucchiaio in modo tale che possa oscillare, lo si pu\u00f2 sentire chiaramente attratto verso il getto.\nApplicazioni.\nAlcuni studi mirano a utilizzare l'effetto Coand\u0103 per sviluppare aeromobili con profili particolari: alcuni assomigliano vagamente ai dischi volanti dei film di fantascienza. Il vantaggio sarebbe la loro manovrabilit\u00e0 e la loro capacit\u00e0 di volteggiare in aria.\nUn esempio pratico di questa applicazione si trova nel velivolo Antonov An-72, in cui il particolare posizionamento dei motori \u00e8 stato studiato appositamente per sfruttare l'effetto Coand\u0103.\n\u00c8 stato utilizzato per alcuni anni in Formula 1 fino al 2013, attraverso forme di carrozzeria particolari in grado di indirizzare il flusso di aria rovente proveniente dagli scarichi ai lati del profilo estrattore posteriore, creando una sorta di sigillo aerodinamico utile ad aumentare l'efficienza dell'estrattore stesso e quindi il carico aerodinamico. (vedi https://www.blogf1.it/2013/02/18/effetto-coanda-croce-e-delizia-dei-progettisti/)\nTipiche applicazioni per favorire l'adesione di un fluido ad una superficie aerodinamica, accentuando l'effetto Coand\u0103, sono i deturbulatori, i dispositivi di tipo pelle di squalo."}
{"id": "108958", "revid": "1610933", "url": "https://it.wikipedia.org/wiki?curid=108958", "title": "Orso andino", "text": ""}
{"id": "108959", "revid": "125170934", "url": "https://it.wikipedia.org/wiki?curid=108959", "title": "Giuseppe Arcimboldo", "text": "Biografia.\nGiuseppe Arcimboldo nacque a Milano il 5 aprile 1527, figlio di Biagio, pittore accreditato presso la Veneranda Fabbrica del Duomo e discendente da un ramo cadetto di un'aristocratica famiglia milanese, conti feudatari di Arcisate, gli Arcimboldi. Presso la bottega paterna Giuseppe inizi\u00f2 la sua attivit\u00e0 artistica verso il 1549, anno in cui lo sappiamo impegnato nel disegno di cartoni che dovevano servire per la costruzione delle Vetrate del Duomo di Milano. Tale impegno continu\u00f2 negli anni successivi: gli vengono infatti attribuiti con sufficiente certezza i cartoni preparatori delle storie di Santa Caterina di Alessandria, realizzate nel 1556 da un mastro vetraio tedesco, Corrado Mochis di Colonia.\nNel 1556 lavor\u00f2 nel duomo di Monza, con un monumentale affresco nel transetto, rappresentante l\"' Albero di Iesse\", realizzato in collaborazione con Giuseppe Meda. Nel 1558 fu impegnato nell'esecuzione di un cartone per un arazzo nella cattedrale di Como.\nPoche notizie tuttavia, si conoscono sulla restante attivit\u00e0 artistica di Arcimboldo nel primo periodo milanese. Si deve tuttavia pensare che essa sia stata piuttosto intensa e neppure limitata al solo campo della pittura, visto che lo storico Paolo Morigia, amico di Giuseppe, parla di lui come di \u00ab... pittore raro, e in molte altre virt\u00f9 studioso, e eccellente; e dopo l'aver dato saggio di lui, e del suo valore, cos\u00ec nella pittura come in diverse bizzarrie, non solo nella patria, ma ancor fuori, acquistasse gran lode...\u00bb.\nLa formazione milanese dell'Arcimboldo lo vide dunque interessarsi a \"diverse bizzarrie\", e sicuramente tra queste avranno avuto un posto di rilievo le caricature fisiognomiche rese celebri \u2013 come testimonia Giovanni Paolo Lomazzo \u2013 dal soggiorno milanese di Leonardo.\nIl passo del Morigia, prima citato, continua narrando quello che fu l'episodio decisivo della vita e della carriera di Arcimboldo: la sua partenza, nel 1562, alla volta di Vienna, invitato a corte dal principe (e futuro imperatore) Massimiliano II d'Asburgo.\nNella capitale austriaca Giuseppe \u00ab... fu molto benvoluto e accarezzato da Massimiliano, et raccolto con grande umanit\u00e0, et con honorato stipendio...\u00bb\nNonostante la fama internazionale presto raggiunta, il catalogo delle opere di Arcimboldo a noi pervenuto \u00e8 piuttosto scarno; esso si incentra in larga misura sulle famose \"Teste Composte\", fisionomie grottesche ottenute attraverso bizzarre combinazioni di una straordinaria variet\u00e0 di forme viventi o di cose.\nLe sue opere pi\u00f9 celebri sono in effetti le otto tavole di contenute dimensioni raffiguranti, in forma di ritratto allegorico, le quattro stagioni (\"Primavera\", \"Estate\", \"Autunno\" e \"Inverno\") e i quattro elementi della cosmologia aristotelica (\"Aria\", \"Fuoco\", \"Terra\", \"Acqua\"). Le otto allegorie \u2013 in ognuna delle quali si ammira la cura lenticolare dei particolari di evidente ascendenza nordica e la variet\u00e0 cromatica della sua brillante tavolozza \u2013 furono pensate per fronteggiarsi a coppie sulle pareti della residenza imperiale, ogni stagione rivolta ad un elemento, secondo quelle corrispondenze tra microcosmo e macrocosmo care alla filosofia di Aristotele. Ad esempio Rodolfo II d'Asburgo \u00e8 rappresentato nelle vesti del dio romano Vertumno, dio delle mutazioni stagionali. Il quadro simboleggia il ruolo dell'imperatore come sintesi del creato ed emblema dell'uomo microcosmo.\nCopie e varianti delle ammiratissime \"Quattro Stagioni\" vennero donate a nobili e regnanti europei come parte della diplomazia di Massimiliano II: una copia della \"Primavera\" appartenne ai regnanti di Spagna.\nArcimboldo non fu solo pittore di corte: alla sua cultura umanistica ed alla sua creativit\u00e0 l'imperatore si affid\u00f2 anche per l'organizzazione delle mascherate, dei giochi e cortei fantastici che allietavano la vita cortigiana. Memorabili furono, sotto questo profilo, le nozze dell'arciduca Carlo II d'Austria con Maria Anna di Wittelsbach, nelle quali Arcimboldo ebbe un ruolo di grande inventore e regista dei fasti nuziali.\nSono 148 i disegni (raccolti nel cosiddetto \"Carnet di Rodolfo II\" conservato presso il Gabinetto Disegni e Stampe della Galleria degli Uffizi a Firenze) che testimoniano il solido impegno di Giuseppe come coreografo degli eventi ludici alla corte viennese. Essi rappresentano costumi fantastici per le dame ed i cavalieri, slitte con cigni o con sirene, le sfilate in corteo, bizzarre acconciature femminili ed altro ancora.\nAlla morte di Massimiliano, Arcimboldo pass\u00f2 al servizio del successore Rodolfo II e incontr\u00f2 subito la stima del nuovo imperatore, stanti i suoi noti interessi per gli studi alchemici e per tutto ci\u00f2 che appariva esoterico e \"maraviglioso\" nel campo dell'arte, delle scienze e della cose naturali.\nGiuseppe risiedette a Praga, quando Rodolfo vi stabil\u00ec la capitale dell'impero e nella \"citt\u00e0 magica\" ag\u00ec anche come consigliere per le molteplici acquisizioni che andarono via via ad arricchire la strepitosa \"Kunst und Wunderkammer\" di Rodolfo.\nPer i lunghi anni di servizio prestati alla corte imperiale, oltre alla fama artistica ed al benessere economico, Arcimboldo benefici\u00f2 di speciali onorificenze fino ad essere nominato da Rodolfo Conte Palatino. Con la promessa di rimanere al servizio dell'imperatore, Giuseppe ottenne il permesso di tornare, nel 1587, nella sua Milano.\nGli anni del secondo periodo milanese furono ancora ricchi di impegno e di successi: a tale periodo risalgono i dipinti della \"Ninfa Flora\" e di \"Rodolfo II in veste di Vertunno\", celebrate anch'esse \u2013 come le precedenti \"Teste Composte\" - da poeti e scrittori di corte.\nGiuseppe Arcimboldo mor\u00ec a Milano l'11 luglio 1593. La causa della morte, riportata nella documentazione conservata presso l'Archivio di Stato di Milano \u00e8 da attribuire a complicanze derivanti da ritenzione urinaria acuta e calcolosi renale. Con ogni probabilit\u00e0 fu tumulato nella cripta di famiglia del duomo.\nMolti pittori tentarono di imitare le sue invenzioni fantastiche creando non pochi problemi nell'esatta identificazione del suo catalogo.\nLa produzione artistica.\nQualche decennio dopo la morte di Giuseppe Arcimboldo, anche la sua fama inizi\u00f2 a declinare. La riscoperta della sua produzione artistica da parte della critica dovette attendere, nel XX secolo, l'impulso della pittura surrealista con la inquietudine esistenziale che essa seppe mettere in scena.\nArcimboldo fu interprete della cultura magico-cabalistica del XVI secolo e fu, per molti versi, esponente di quel manierismo nel quale and\u00f2 progressivamente ad infiacchirsi la pittura rinascimentale.\nPiuttosto evidente \u2013 come si \u00e8 detto \u2013 \u00e8 il suo debito verso le deformazioni fisionomiche di Leonardo, ma ancor pi\u00f9 palese \u00e8 il suo debito verso la straordinaria diffusione di enigmatiche decorazioni a grottesche e verso altre e pi\u00f9 esplicite elucubrazioni alchemico-pittoriche del tempo.\nL'arte di Arcimboldo \u00e8 dunque figlia del suo tempo, soprattutto quando essa muove giocosamente verso la ricerca del significato nascosto delle cose, sia essa rivolta alla omogenia della parte e del tutto, alle corrispondenze tra macrocosmo e microcosmo, oppure al senso enigmatico e nascosto delle cose (come nelle sue celebri \"Nature morte\" reversibili).\nMa il senso ludico della sua ricerca, quasi per effetto di quel sortilegio alchemico che troviamo spesso nella pittura surrealista, si trasforma \u2013 almeno allo sguardo dell'uomo d'oggi\u00a0\u2013 in profonda inquietudine.\nOsserva acutamente Roland Barthes che l'effetto che oggi suscitano in noi le tavole di Arcimboldo \u00e8 la \"repulsione\": \nIn fondo il senso pi\u00f9 vero della pittura di Arcimboldo \u00e8 quella inquietudine trasmessa dal gusto del \"mostruoso\" che ritroviamo nelle Wunderkammer o nei disegni (cari per esempio al contemporaneo Ulisse Aldrovandi) di esseri in cui le forme animali si confondono, segno della misteriosa inclinazione teratologica che talvolta la natura manifesta."}
{"id": "108961", "revid": "1305772", "url": "https://it.wikipedia.org/wiki?curid=108961", "title": "Angelic Upstarts", "text": "Gli Angelic Upstarts sono un gruppo punk rock/Oi! inglese formatosi a South Shields, nel nord-est dell'Inghilterra nel 1977. Influenzati da gruppi come i Clash ed i Sex Pistols, gli Angelic Upstarts uniscono aspirazioni musicali ad un'ideologia da classe proletaria.\nStoria.\nIl complesso, formatosi proprio quando il punk si stava gradualmente trasformando in new wave, presentava uno stile in netta controtendenza, molto pi\u00f9 aggressivo.\nLa prima formazione, comprendente il cantante Mensi, il chitarrista Mond, il bassista Steve Forsten e il batterista Sticks, debutt\u00f2 nel 1978 con il singolo \"The Murder of Liddle Towers\", che attaccava violentemente la brutalit\u00e0 poliziesca. Pi\u00f9 precisamente la canzone parlava della storia di un uomo picchiato a morte dalla polizia in prigione, senza che i poliziotti venissero incriminati, in quanto l'omicidio fu considerato semplice legittima difesa. Il singolo fu autoprodotto e stampato in sole 500 copie, che furono vendute dagli stessi membri della band ai concerti e in alcuni negozi di dischi locali. A causa di questo singolo e di alcuni comportamenti sul palco, come l'abitudine di utilizzare una testa di maiale con un berretto da poliziotto durante i concerti, il gruppo sub\u00ec un bando non ufficiale da molti locali del Nordest. Grazie anche alle polemiche e al bando dai locali la popolarit\u00e0 del complesso crebbe notevolmente, riuscendo a posizionarsi tra i gruppi punk pi\u00f9 noti del periodo assieme a The Ruts e U.K. Subs.\nIl primo singolo \"The Murder of Liddle Towers\" fu ripubblicato da Small Wonder Records su scala nazionale, e venne cos\u00ec trasmesso durante una John Peel Session. Poco dopo la ristampa si verific\u00f2 il primo cambio di formazione, quando il bassista Steve fu sostituito da Ronnie Wooden a causa di una forte dipendenza dalle droghe. In questo modo giunse all'attenzione di Jimmy Pursey degli Sham 69, che prima invit\u00f2 gli Angelic Upstarts a fare da spalla al proprio gruppo in un tour, poi condusse le trattative con la Polydor Records per la pubblicazione del primo album. Tuttavia la trattativa non ebbe esito, e Pursey assicur\u00f2 agli Upstarts un contratto con la Warner Brothers Records, che pubblic\u00f2 l'album di debutto \"Teenage Warning\" nel 1979. Grazie all'ottima distribuzione del disco il complesso riusc\u00ec a partecipare a Top of the Pops con l'omonimo brano \"Teenage Warning\".\nL'anno successivo fu pubblicato \"We Gotta Get Out of This Place\" per la WEA, che come il suo predecessore ridicolizzava la politica di Margaret Thatcher e esaltava lo spirito della classe proletaria. L'album suscit\u00f2 accese polemiche a causa della canzone \"Lonely Man Of Spandau\" che chiedeva la libert\u00e0 per il gerarca nazista Rudolf Hess, all'epoca condannato all'ergastolo nella prigione di Spandau. Seguirono una serie di singoli per la Zonophone/EMI, culminati in \"2,000,000 Voices\", datato 1981. Poco prima della pubblicazione del disco il batterista Sticks Warrington lasci\u00f2 la band e si un\u00ec ai Cockney Rejects, venendo rimpiazzato brevemente da Paul Thompson e poi in da Decca Wade, con cui gli Upstarts terminarono la registrazione dell'album. \"2,000,000 Voices\" segn\u00f2 un netto cambiamento stilistico per il gruppo, aprendosi a varie influenze esterne al punk. Il disco, seppur apprezzato dalla maggior parte della critica musicale, fu ripudiato dai fan pi\u00f9 oltranzisti.\nNello stesso anno fu pubblicato il primo album live intitolato semplicemente \"Angelic Upstarts Live\", che riusc\u00ec a rimanere per sette settimane nell top 50 della Official Albums Chart. Tuttavia dopo questo successo la EMI, etichetta della band, inizi\u00f2 a spingere perch\u00e9 gli Upstarts ammorbidissero il sound e lo rendessero pi\u00f9 commerciale, probabilmente sulla scia dello sdegno suscitato dalle violenze collegate al movimento oi. Il complesso entr\u00f2 in studio e registr\u00f2 quattro tracce per un EP, ma la EMI non si ritenne soddisfatta e cos\u00ec nell'aprile 1982 gli Angelic Upstarts dovettero tornare in studio per registrare un nuovo full-length. Dalle sessioni si concretizz\u00f2 il quarto disco \"Still from the Heart\", che differiva dai precedenti per l'introduzione di sassofoni e tastiere e che si rivel\u00f2 un fiasco, causando la fine del contratto con la EMI. Intanto a partire da \"Reason Why\" del 1983 lo stile musicale degli Angelic Upstarts divenne pi\u00f9 complesso e aperto a influenze folk e reggae, tanto che la formazione fu allargata con l'aggiunta di sassofonisti e tastieristi. Dopo aver pubblicato il singolo \"Brighton Bomb\" il gruppo si concentr\u00f2 sulla registrazione del quarto album di studio, che usc\u00ec nel 1986 con il titolo \"Power of the Press\". Tuttavia il disco ottenne scarsissimo successo, costringendo il complesso allo scioglimento.\nDa allora gli Angelic Upstarts si sono riuniti occasionalmente varie volte: nel 1988, nel 1992, con la pubblicazione del nuovo album \"Bombed Out\", e nel 2000, con la pubblicazione di \"Sons of Spartacus\", al momento l'ultimo lavoro della band. Questo album \u00e8 fortemente caratterizzato da un forte contenuto di sinistra, con canzoni esplicitamente antifasciste (Anti-Nazis) e in favore delle lotte del proletariato di tutto il mondo (Solidarity).\nAlla fine del 2006 il cantante Mensi decise di lasciare il gruppo, indicando come sostituto Chris Wright dei Crashed Out. Tuttavia l'anno successivo Mensi decise di rientrare in formazione, che comprende attualmente anche Dickie Hammond (chitarra), Neil Newton (chitarra), Gaz Stoker (basso) e Brett Mulvaney (batteria).\nIl 10 dicembre 2021 Mensi, storico frontman del gruppo, muore per le conseguenze di un'infezione da COVID-19."}
{"id": "108963", "revid": "2812", "url": "https://it.wikipedia.org/wiki?curid=108963", "title": "Aeroporto Bolzano / Bozen", "text": ""}
{"id": "108964", "revid": "3330", "url": "https://it.wikipedia.org/wiki?curid=108964", "title": "Giuseppe Arcimboldi", "text": ""}
{"id": "108965", "revid": "1652635", "url": "https://it.wikipedia.org/wiki?curid=108965", "title": "Fran\u00e7ois Mitterrand", "text": "\u00c8 stato presidente della Repubblica francese per due mandati consecutivi, dal 21 maggio 1981 al 17 maggio 1995.\nAgente contrattuale sotto il regime di Vichy e partigiano, \u00e8 undici volte ministro sotto la Quarta Repubblica, incluso Ministro dei veterani e delle vittime della guerra, Ministro della Francia d'oltremare, Ministro dell'Interno e Ministro della giustizia. \u00c8 stato membro del Parlamento dal 1946 al 1958, senatore dal 1959 al 1962, e di nuovo deputato dal 1962 al 1981. Il \"caso dell'Osservatorio\" lo ha tenuto lontano dalla politica per un po'.\nContro il ritorno del generale de Gaulle al potere, affronta quest'ultimo nelle elezioni presidenziali del 1965, perdendo nel secondo turno. Nel 1971, divenne primo segretario del Partito Socialista, creato alla fine del congresso di \u00c9pinay. Candidato dell'Unione della Sinistra alle elezioni presidenziali del 1974, viene battuto al secondo turno da Val\u00e9ry Giscard d'Estaing.\nSostenuto dal Partito Socialista, ha vinto le elezioni presidenziali del 1981 contro Val\u00e9ry Giscard d'Estaing, presidente uscente. Il primo socialista a ricoprire la presidenza della Repubblica sotto la Quinta Repubblica, ha votato in particolare per abolire la pena di morte, una serie di misure sociali ispirate al programma comune, e ha poi optato per la \"svolta decisiva\". Con la \"dottrina Mitterrand\", si impegna a non estradare gli ex terroristi di estrema sinistra. Dopo la sconfitta della sinistra nelle elezioni legislative del 1986, nomin\u00f2 Jacques Chirac a capo del governo, inaugurando la prima coabitazione.\nNel 1988 \u00e8 stato rieletto Presidente della Repubblica contro Jacques Chirac. Il suo secondo Settennato fu segnato dall'impegno militare della Francia nella Guerra del Golfo, dall'adozione del Trattato di Maastricht, dalla seconda coabitazione (con \u00c9douard Balladur), dal declino della popolarit\u00e0, dalle rivelazioni sul suo passato e il declino della salute.\nHa ricoperto tale carica pi\u00f9 a lungo di chiunque altro nella V Repubblica, quattordici anni (come lui furono eletti due volte anche Charles de Gaulle, che per\u00f2 si dimise prima di completare il secondo mandato, e Jacques Chirac sotto la cui presidenza per\u00f2 la durata dell'incarico fu ridotta a cinque anni, per cui svolse un primo mandato settennale e un secondo quinquennale). Raggiunto da un cancro alla prostata nel 1995, mor\u00ec pochi mesi dopo aver lasciato l'Eliseo.\nFamiglia.\nIl nonno di Fran\u00e7ois, Gilbert Th\u00e9odose Mitterrand (1844\u20131920) era capostazione a Jarnac, figlio di un guardiano del canale di Berry (ad Audes nel dipartimento Allier), Charles Mitterrand (1810\u20131886) e cattolico praticante. Sua nonna paterna, P\u00e9tronille Zelma Laroche (1848\u20131897) era originaria del Limosino, e proveniva da una famiglia di piccoli dipendenti pubblici di S\u00e9reilhac vicino a Limoges. Suo padre Gilbert F\u00e9lix Joseph Mitterrand (1873\u20131946), nato a Limoges, era un ingegnere della Compagnie du chemin de fer de Paris \u00e0 Orl\u00e9ans, poi nel 1919 si trasfer\u00ec a Jarnac per assumere la gestione della fabbrica di aceto del suo patrigno, diventando in seguito presidente della federazione nazionale dei sindacati dei produttori di aceto. Sua madre, Marie Gabrielle Yvonne Lorrain (1880\u20131936), appartenente a una famiglia di tradizione repubblicana, era figlia di Jules Lorrain (1853-1937), commerciante di vino e acquaviti e consigliere comunale di Jarnac (e nipote in matrimonio con il ministro L\u00e9on Faucher). Fran\u00e7ois \u00e8 il quinto di una famiglia di otto figli. Ha tre fratelli: Robert (1915-2002), politecnico e direttore aziendale; Jacques (1918-2009), generale dell'aeronautica; Philippe (1921-1992), contadino ed ex sindaco di Saint-Simon in Charente e quattro sorelle: Marie-Antoinette (1909-1999), Marie-Jos\u00e8phe (1912-1997), Colette (1914-2004) e Genevi\u00e8ve (1919-2006).\nDal suo matrimonio nel 1944 con Danielle \u00c9milienne Isabelle Gouze, presidentessa della \"Fondation France-Libert\u00e9s\", ha avuto tre figli: Pascal (luglio 1945 - settembre 1945), Jean-Christophe (1946) e Gilbert (1949), sindaco di Libourne, ed ex-deputato della Gironda. Dalla sua relazione extra-coniugale con Anne Pingeot, conservatrice nei musei statali, ha avuto nel 1974 la figlia Mazarine Pingeot, scrittrice. Fran\u00e7ois Mitterrand \u00e8 lo zio di Fr\u00e9d\u00e9ric Mitterrand. La sorella della moglie Danielle \u00e8 la produttrice Christine Gouze-R\u00e9nal, che ha sposato l'attore Roger Hanin molto attivo in Italia negli anni cinquanta e sessanta.\nVita e carriera politica.\nIl padre, capostazione, una volta lasciate le ferrovie rilev\u00f2 l'attivit\u00e0 imprenditoriale messa in piedi dal suocero e divenne produttore di aceto (fu anche presidente di una federazione sindacale di produttori). Il giovane Mitterrand cresce in un ambiente provinciale e borghese, di solide tradizioni cattoliche e tradizionaliste. Fino alla prigionia, sar\u00e0 un cattolico praticante.\nFran\u00e7ois Mitterrand svolge dal 1925 al 1934 i suoi studi medi e superiori al \"coll\u00e8ge Saint-Paul\" di Angoul\u00eame, quindi si trasferisce a Parigi presso l'Istituto dei padri Maristi a rue de Vaugirard. Nel 1936 si laurea in lettere e nel luglio 1937 si diploma all'\u00c9cole libre des sciences politiques, la futura Sciences Po. Sempre nel 1937, consegue il diploma di studi superiori in diritto pubblico. \u00c8 un lettore insaziabile, e alla sua passione per gli scrittori dal XVI al XIX secolo e per i saggi storici si aggiunge ben presto uno sviscerato amore per i libri d'antiquariato, di cui fino alla fine dei suoi giorni sar\u00e0 grande collezionista.\nTra il 1935 e il 1936 milita con i volontari nazionali del tenente colonnello Fran\u00e7ois de La Rocque. Non lo segue per\u00f2 nell'avventura del \"Parti social fran\u00e7ais\", il primo partito di massa di destra in Francia, e si dice \"costernato\" quando ascolta i suoi discorsi. Svolge tra il 1937 e il 1939 il servizio militare nella fanteria coloniale. Nel settembre 1939, all'inizio della Seconda guerra mondiale, \u00e8 nominato sergente e viene inviato sulla linea Maginot in prossimit\u00e0 di Montm\u00e9dy. Una voce diffusa lo vuole arruolato nella Cagoule, la milizia di estrema destra filofascista, ma in realt\u00e0 non ne fu mai un membro.\nSeconda guerra mondiale.\nIl 14 giugno 1940, dopo essere stato ferito, \u00e8 fatto prigioniero. Durante la permanenza nei campi di prigionia, in particolare lo \"Stalag IXA\" situato a Ziegenhain (oggi Trutzhain, frazione del comune di Schwalmstadt vicino a Kassel, in Germania) le sue posizioni politiche evolvono in seguito ai suoi incontri con prigionieri di ogni classe sociale, e con una organizzazione interna al campo molto diversa da quanto poteva aver visto in giovent\u00f9.\nDopo due tentativi falliti di evasione, in marzo e novembre 1941, riesce infine ad evadere il 10 dicembre 1941 e ritorna in Francia, stabilendosi nella zona non occupata.\nLavora, non come funzionario ma con un contratto a tempo determinato, per la nuova forma di Stato che ha sede a Vichy. Da gennaio ad aprile 1942 presso la \"L\u00e9gion fran\u00e7aise des combattants et des volontaires de la r\u00e9volution nationale\", e dal giugno 1942 al Commissariato per il reinquadramento dei prigionieri di guerra, dal quale si dimetter\u00e0 nel gennaio 1943. Nel dicembre 1942 Mitterrand scrive nel giornale ufficiale di Vichy \"France, revue de l'\u00c9tat nouveau\":\nSuccessivamente entra a far parte della Resistenza francese, conservando le sue mansioni presso l'amministrazione di Vichy. Una volta eletto presidente della Repubblica, ogni anno, e fino al 1992, Mitterrand deporr\u00e0 una corona di fiori sulla tomba del maresciallo P\u00e9tain, non in omaggio al capo del governo di Vichy, ma per l'eroe francese della Prima guerra mondiale; nella primavera del 1943 \u00e8 decorato dell'ordine della \"Francisque\", una distinzione onorifica del regime di Vichy.\nJean-Pierre Bloch, capo della sezione non militare del \"Bureau central de renseignement et d'action\" (BCRA, servizi segreti della \"France libre\") dal 1942 al 1943 e quindi commissario aggiunto agli Interni, decorato con la Legion d'onore, compagno della Liberazione, spiega nel 1969 in \"De Gaulle ou le temps des m\u00e9prises\":\n\u00c8 da sottolineare che presso l'amministrazione di Vichy lavorarono numerosi personaggi che diverranno delle personalit\u00e0 della Quinta Repubblica francese. Le funzioni di Mitterrand, oltre a essere marginali, non comportavano rapporti diretti o indiretti con i nazisti. Lo stesso De Gaulle da Londra aveva dato la consegna ai suoi simpatizzanti rimasti in Francia di continuare a lavorare anche sotto la nuova forma di Stato.\nResistenza.\nDall'estate del 1943 entra in clandestinit\u00e0 e diventa l'obiettivo della Gestapo e della Milizia. Gi\u00e0 dalla primavera 1942, sotto l'influenza di alcuni ex prigionieri di guerra evasi (Max Varenne e Guy Fric), aveva cominciato a mutare atteggiamento nei confronti della Rivoluzione nazionale. Partecipa alle riunioni del castello di Montmaur, il 12 giugno e il 15 agosto 1942, che gettano le prime basi della Resistenza attiva all'occupante. Con il nome in codice \"Morland\" parte per Londra il 15 novembre 1943, poi si reca ad Algeri, dove \u00e8 ricevuto, sia pure freddamente, dal generale De Gaulle, e dal generale Giraud. Dopo un secondo passaggio a Londra, ritorna il 24 febbraio 1944 in Francia per dirigere il \"Mouvement national des prisonniers de guerre et d\u00e9port\u00e9s\" (Movimento nazionale dei prigionieri di guerra e deportati). Secondo i suoi racconti, \u00e8 stato lui stesso ad organizzare questo movimento con i suoi compagni mentre lavorava ufficialmente per lo Stato di Vichy. Nell'agosto 1944 raggiunge Parigi liberata dall'Occupante.\nGoverno provvisorio.\nNell'agosto 1944, Mitterrand fa parte dell'effimero \"governo dei segretari generali\" insediato a Parigi su designazione del generale De Gaulle prima dell'installazione del governo provvisorio, dal quale sar\u00e0 tuttavia escluso. Messo in disparte, si dedicher\u00e0 all'attivit\u00e0 pubblicistica. Il 27 ottobre 1944 sposa Danielle Gouze, figlia di un preside di scuola media. Nel febbraio 1946 aderisce all'UDSR (l'unione democratica e socialista della Resistenza), di cui sar\u00e0 presidente dal 1953 al 1965 e che gli offrir\u00e0 un primo laboratorio politico. Nel giugno 1946 partecipa alle elezioni per la seconda Assemblea costituente, ma non \u00e8 eletto.\nQuarta Repubblica.\nNel novembre 1946 \u00e8 eletto deputato della Ni\u00e8vre. Nel 1947 Fran\u00e7ois Mitterrand diventa il pi\u00f9 giovane ministro francese con l'incarico degli \"Anciens Combattants\" nel governo del socialista Paul Ramadier. Negli anni successivi sar\u00e0 undici volte ministro. Nel 1950 Ren\u00e9 Pleven lo nomina ministro della Francia d'Oltremare. Cerca di migliorare le sorti degli africani, ancora sottomessi ad un regime molto duro. I gollisti lo attaccano duramente. Rimane comunque sostenitore del mantenimento di tutte le colonie. Nel 1953 diventa ministro delegato al Consiglio Europeo, ma si dimette rapidamente per la sua ostilit\u00e0 alla repressione svolta in Tunisia. Ma desidera anche per questo paese e per l'Indocina una politica pi\u00f9 liberale.\nNel 1954 \u00e8 nominato ministro dell'Interno nel governo Pierre Mend\u00e8s-France. Il 5 novembre di quell'anno, all'Assemblea nazionale, mentre scoppiano i primi conflitti della guerra d'Algeria, dichiara che \u00abla ribellione algerina pu\u00f2 avere un solo stadio finale: la guerra\u00bb. In accordo con il presidente del Consiglio, fonde la polizia di Algeri con quella di Parigi con lo scopo di impedire l'utilizzo della tortura. Nel 1956 \u00e8 nominato guardasigilli nel governo Guy Mollet.\nNel settembre 1958 chiede di votare no al referendum sulla Costituzione della Quinta Repubblica, che \u00e8 adottata e quindi promulgata il 4 ottobre 1958. In quella occasione Mitterrand paragona Charles De Gaulle a un nuovo dittatore. Fran\u00e7ois Mitterrand non \u00e8 rieletto alle elezioni legislative del 30 novembre 1958, e per breve tempo esercita la professione di avvocato.\nQuinta Repubblica.\nNel marzo 1959 \u00e8 eletto sindaco di Ch\u00e2teau-Chinon (lo rester\u00e0 fino al maggio 1981), in tale veste stringe il gemellaggio tra la sua citt\u00e0 e quella di Cortona, in Toscana, dalla quale ricever\u00e0 la cittadinanza onoraria e che visiter\u00e0 pi\u00f9 volte, anche da presidente della Repubblica. Sempre nel 1959, Mitterrand \u00e8 eletto senatore della Ni\u00e8vre. Ma deve subire due umiliazioni pesantissime, cui porter\u00e0 le tracce per tutta la vita. Nel 1959 chiede la tessera del Partito Socialista Autonomo (PSA), una nuova formazione politica promossa da personalit\u00e0 fuoriuscite dalla SFIO come Michel Rocard soprattutto perch\u00e9 in disaccordo con i cedimenti di Guy Mollet nei riguardi di De Gaulle, alla quale aderisce l'ex presidente del consiglio radicale Pierre Mend\u00e8s France. Ma la richiesta d'iscrizione \u00e8 respinta a larga maggioranza, e da allora fino al 1964 Mitterrand \u00e8 un \"senza partito\".\nLa notte del 15 ottobre 1959 all'avenue de l'Observatoire a Parigi, non lontano dalla sua abitazione, \u00e8 vittima di un'imboscata. Nei giorni precedenti, l'OAS aveva minacciato degli attentati ai danni di numerosi esponenti del precedente regime politico. L'automobile di Mitterrand \u00e8 colpita da sette pallottole, ma l'ex ministro riesce a darsi alla fuga prima della scarica di mitragliatrice. Nei giorni successivi, una serie di rivelazioni-bomba dello stesso attentatore, un ex deputato gollista trasmigrato all'estrema destra, fanno cadere su di lui il sospetto (mai provato) che si tratti di un falso agguato e che egli stesso ne sia il promotore. A parte le isolate manifestazioni di solidariet\u00e0 di Pierre Mend\u00e8s France e di Fran\u00e7ois Mauriac, la riprovazione del mondo politico \u00e8 quasi unanime. In conseguenza, il procuratore della Repubblica di Parigi richiede l'autorizzazione a procedere per il reato di oltraggio a magistrato, che il Senato accorda a larghissima maggioranza. L'imputazione \u00e8 successivamente cancellata da un'amnistia, tuttavia Mitterrand dovr\u00e0 attraversare una breve stagione di amarezze, subendo anche l'abbandono di amici e sostenitori. La tesi del falso agguato sar\u00e0 successivamente smentita dallo stesso attentatore.\nIl 25 novembre 1962 ritrova il suo posto di deputato della Ni\u00e8vre e abbandona quello di senatore. Nel 1964 fonda la \"Convention des Institutions R\u00e9publicaines\" (CIR) ed \u00e8 eletto presidente del consiglio generale della Ni\u00e8vre. Nel 1965, bench\u00e9 sia rappresentante di una piccola formazione politica, \u00e8 l'unico candidato di sinistra alle elezioni presidenziali. A causa della presenza della candidatura centrista di Jean Lecanuet che raccoglie il 15% dei suffragi, De Gaulle non raggiunge la maggioranza assoluta al primo turno e si ritrova quindi ad affrontare il ballottaggio contro Mitterrand. Quest'ultimo ha l'appoggio di tutta la sinistra, ma al secondo turno ottiene il 45% dei voti e non viene eletto.\nGli eventi del Maggio francese non colgono Mitterrand impreparato. Il 28 maggio 1968 ritiene che sia venuto il suo momento e dichiara: \"il convient d\u00e8s maintenant de constater la vacance du pouvoir et d'organiser la succession\" (\u00e8 meglio considerare da subito il potere come vacante e organizzare la successione). Questa dichiarazione fa seguito all'assenza di De Gaulle, che in quei giorni si trova a Baden Baden per consultare il generale Massu. Il primo ministro Georges Pompidou \u00e8 praticamente lasciato da solo a misurarsi con la rivolta studentesca. Pierre Mend\u00e8s-France inizia le trattative per formare un governo provvisorio, e Mitterrand dichiara che, in caso di dimissioni di De Gaulle, egli sar\u00e0 candidato alla presidenza della Repubblica. De Gaulle tuttavia rientra a Parigi, e il 30 maggio una manifestazione di massa promossa dal movimento gollista travolge le velleit\u00e0 di un cambiamento.\nNel giugno 1971, durante il Congresso di \u00c9pinay, avviene la fusione della \"Convention des Institutions R\u00e9publicaines\" promossa da Mitterrand con il Partito Socialista Francese creato nel 1969 sulle ceneri della SFIO. I vecchi notabili come Guy Mollet sono definitivamente emarginati, e Fran\u00e7ois Mitterrand \u00e8 eletto primo segretario (rester\u00e0 in carica fino all'elezione a presidente della Repubblica). Nel giugno 1972 Mitterrand firma un programma comune con il Partito Comunista Francese e con il piccolo Partito radicale di Robert Fabre, e adotta una linea smaccatamente anticapitalistica. Dato per favorito dai sondaggi, il 19 maggio 1974 perde di misura le elezioni presidenziali contro Val\u00e9ry Giscard d'Estaing, raccogliendo il 49,2 % dei voti al secondo turno.\nRisale a questo periodo la consapevolezza che con gli strumenti istituzionali offerti dalla Costituzione della V Repubblica la sinistra francese avrebbe potuto superare il gap rappresentato da quello che in altre realt\u00e0 europee era stato definito il fattore K (cio\u00e8 l'handicap per la sinistra costituito dalla presenza di una forza politica antisistema come il partito comunista): secondo fonti diplomatiche, quando venne all'ambasciata d'Italia per una colazione ristretta a poche persone, verso la met\u00e0 degli anni settanta, disse spregiudicatamente che la sua strategia sarebbe stata dettata dalle circostanze. Se il partito socialista avesse vinto le elezioni politiche e conquistato la maggioranza in parlamento, la Francia sarebbe stata \u00abparlamentare\u00bb. Se lui, Mitterrand, avesse vinto le elezioni presidenziali, la Francia sarebbe stata presidenziale.\nNel settembre 1977 segna la rottura del programma comune della sinistra. Nel 1978, quando tutti i pronostici danno per certa la vittoria delle sinistre alle elezioni legislative, non riesce a ottenere la maggioranza all'Assembl\u00e9e Nationale: in compenso, rovescia i rapporti di forza a sinistra e \"per la prima volta il PS supera il PCF. \u00c8 il preludio al primato socialista a sinistra\" Al congresso di Metz dell'aprile 1979 si allea con Jean-Pierre Chev\u00e8nement contro Michel Rocard (nel frattempo entrato nel PS) per rimanere alla guida del partito. Nel gennaio 1981 \u00e8 designato dal suo partito come candidato alle elezioni presidenziali, facendo naufragare le intenzioni di Michel Rocard che vorrebbe presentarsi, e adotta i \"110 propositi\" come programma. Conduce una innovativa campagna elettorale, appoggiandosi anche a un esperto pubblicitario come Jacques S\u00e9gu\u00e9la, che gli suggerisce lo \"slogan\" divenuto famoso \"La forza tranquilla\", formula presa da un celebre discorso di L\u00e9on Blum del 1936.\nPrimo settennato.\nIl 10 maggio 1981 Fran\u00e7ois Mitterrand \u00e8 eletto presidente della Repubblica con il 51,8 % dei voti, battendo il presidente uscente Val\u00e9ry Giscard d'Estaing.\nIl 21 maggio 1981 apre il suo settennato con una cerimonia al Pantheon di Parigi durante la quale rende omaggio a Jean Jaur\u00e8s, Jean Moulin e Victor Schoelcher. Il suo primo governo \u00e8 guidato dal socialista \"moderato\" Pierre Mauroy. Il giorno dopo scioglie l'Assembl\u00e9e nationale. Le successive elezioni danno la maggioranza assoluta al Partito Socialista, con la conseguenza di rendere non determinante l'appoggio del Partito Comunista al nuovo governo. Quindi nomina un secondo governo di Pierre Mauroy, che ricomprende quattro ministri comunisti, scelti fra le personalit\u00e0 pi\u00f9 moderate del partito, a cui sono affidati incarichi secondari.\nNel 1984 Mauroy cede il posto a Laurent Fabius, scelto da Mitterrand anche in virt\u00f9 della giovane et\u00e0, e il nuovo governo - che abbandona il piano delle nazionalizzazioni per una politica economica deflattiva - non prevede ministri del PCF. Come previsto dai sondaggi, le elezioni politiche del 1986 si rivelano una disfatta per lo schieramento progressista, sia pure attenuata per effetto dell'introduzione dello scrutinio proporzionale al posto di quello maggioritario in vigore dal 1958. La vittoria di misura dei partiti di centro destra costringe Mitterrand a nominare primo ministro il suo principale avversario politico: il presidente del Raggruppamento per la Repubblica (RPR) Jacques Chirac. Inizia cos\u00ec il primo governo di \"coabitazione\", che tra attriti e polemiche di ogni genere durer\u00e0 per due anni.\nEventi principali:\nSecondo settennato.\nBench\u00e9 consapevole, fin dal 1982, di essere colpito da un cancro alla prostata (circostanza di cui terr\u00e0 nascosta l'esistenza per ben dieci anni), decide di ricandidarsi alle presidenziali del marzo 1988. Fa cos\u00ec naufragare le ambizioni di Michel Rocard, che riteneva ormai arrivato il suo momento. L'8 maggio Fran\u00e7ois Mitterrand \u00e8 eletto nuovamente Presidente della Repubblica battendo il primo ministro uscente Jacques Chirac con il 54% dei voti. Il 10 maggio, nomina primo ministro il suo antagonista storico Michel Rocard, il quale forma un governo formato da socialisti, da esponenti della \"societ\u00e0 civile\" e anche da personalit\u00e0 provenienti dai partiti centristi. L'obiettivo \u00e8 ottenere la maggioranza nel parlamento, eletto nel 1986 e dominato dal centrodestra. Ma l\"'ouverture\" (l'apertura) \u00e8 accolta con freddezza dagli esponenti dei partiti di centro e, di conseguenza, Mitterrand si risolve a sciogliere l'Assembl\u00e9e Nationale. Alle elezioni, tenutesi nel maggio 1988 i socialisti insieme ai partiti alleati ottengono una maggioranza piuttosto ristretta.\nAll'indomani della competizione elettorale, Rocard forma un nuovo governo con un numero pi\u00f9 ampio di ministri estranei alla politica e di esponenti dei partiti di centro. A livello internazionale il crollo del Muro di Berlino coglie Mitterrand impreparato: oscilla tra disegni antitedeschi non sostenuti dalla storia e dalle forze in campo e l'intuizione di convertire la richiesta tedesca di legittimazione internazionale dell'unificazione in un nuovo impulso per l'integrazione europea: con Maastricht, alla fine \u00e8 questa seconda linea che prevale. A livello interno la convivenza fra il primo ministro e il presidente della Repubblica si rivela ben presto insostenibile. Nel maggio 1991 sostituisce Michel Rocard con \u00c9dith Cresson, un'esponente di secondo piano del partito socialista che tuttavia \u00e8 da sempre una fedelissima di Mitterrand.\nIn un primo momento il fatto che il primo ministro sia una donna (primo e ultimo caso in Francia) sembra giovare all'immagine del presidente della Repubblica, ma la scelta si rivela ben presto un autogol a causa soprattutto delle prese di posizione della Cresson. Dopo dieci mesi, anche a causa della disfatta dei socialisti alle elezioni regionali del 1992, la Cresson deve cedere il posto al ministro dell'economia Pierre B\u00e9r\u00e9govoy. Ma ormai la crisi \u00e8 irreversibile, lo stesso B\u00e9r\u00e9govoy \u00e8 indebolito da una campagna di stampa e alle elezioni legislative del marzo 1993 lo schieramento di centrodestra ottiene una vittoria schiacciante, conquistando l'85% dei seggi dell'Assembl\u00e9e Nationale. \u00c8 incaricato di formare il nuovo governo l'esponente di punta del RPR \u00c9douard Balladur, e Mitterrand, ormai in preda ai sintomi evidenti della malattia che ha dovuto rivelare pubblicamente l'anno prima, accetta di buon grado di assumere un ruolo defilato durante la seconda coabitazione. Il 1\u00ba maggio 1993, Pierre B\u00e9r\u00e9govoy, in preda a una forte depressione, si suicida.\nAi suoi funerali Mitterrand attacca violentemente i giornalisti che avevano messo in dubbio l'integrit\u00e0 dell'ex primo ministro, definendoli \"cani\". Gli ultimi due anni del secondo settennato di Fran\u00e7ois Mitterrand sono caratterizzati da un'atmosfera di \"fine regno\" a causa dell'aggravarsi delle condizioni di salute del presidente, delle rivelazioni dell'esistenza della figlia naturale e dei suoi trascorsi a Vichy, e del suicidio di uno dei suoi ex collaboratori all'interno dello stesso Palazzo dell'Eliseo. Incominciano anche le polemiche sull'esistenza di una cellula all'Eliseo incaricata, tra l'altro, di effettuare delle intercettazioni telefoniche (il processo si terr\u00e0 nel 2005). Il 7 maggio 1995 Jacques Chirac \u00e8 eletto Presidente della Repubblica, e il 17 maggio, con il passaggio delle consegne, termina il secondo mandato di Fran\u00e7ois Mitterrand.\nEventi principali:\nMorte.\nNonostante la malattia, recidiva e aggravatasi, trascorre gli ultimi mesi di vita ricevendo visite e facendo viaggi (Stati Uniti, Italia, Egitto). Il 31 dicembre 1995 ascolta il discorso di fine anno del suo successore da semplice cittadino, proprio come aveva annunciato un anno prima, nel suo studio privato. Lucido fino all'ultimo, bench\u00e9 indebolito dalla malattia che gli provoca acute e prolungate sofferenze, muore l'8 gennaio 1996. In serata, il presidente della Repubblica Jacques Chirac apparir\u00e0 sulle reti televisive pubbliche per tracciare un ricordo del suo predecessore, usando parole dense di commozione e rispetto. Come da disposizioni scritte, ha funerali religiosi e viene sepolto nel Cimitero della Grands-maisons a Jarnac, nel dipartimento della Charente, con la sua famiglia.\nAll'indomani della morte il quotidiano della sera Le Monde rivela che l'esistenza della malattia era accertata fin dal 1982 e un suo ex medico di fiducia pubblica un rapporto che ripercorre l'evoluzione del male. I giornalisti Denis Demonpion e Laurent Leger hanno sostenuto, nel saggio \"L'ultimo tab\u00f9. Rivelazioni sulla salute dei presidenti\", che Mitterrand sia morto per eutanasia o suicidio assistito; uno dei figli, Gilbert, ha affermato che ci\u00f2 \u00e8 possibile, anche se \u00absolo una persona sa la verit\u00e0, ma non dir\u00e0 mai nulla\u00bb. Anne Pingeot ha infine rivelato, nel 2015, che fu al fianco di Mitterrand la notte che mor\u00ec, uscendo dall'appartamento prima che il dottore chiamato al capezzale praticasse, su esplicita richiesta dell'ex presidente, l'eutanasia attraverso un'iniezione\nNel 2016 l'ex Presidente \u00e8 stato ricordato, nel 100\u00ba anniversario della sua nascita, con una moneta da 2 euro commemorativa a circolazione ordinaria coniata dalla Zecca di Francia.\nSoprannomi.\nA Mitterrand era attribuito il soprannome \"le Florentin\", per sintetizzare la maniera con cui avrebbe fatto della politica un'arte pragmatica e a tratti spregiudicata, seguendo la lezione del Machiavelli: va detto peraltro che la scuola di statisti fiorentini legata a Caterina de' Medici non lasci\u00f2 buona fama nella letteratura francese, a partire dai romanzi storici di Balzac per finire con la filmografia pi\u00f9 recente (l'interpretazione della Regina madre, appunto la Medici, effettuata da Virna Lisi ne \"La Regina Margot\" di Patrice Ch\u00e9reau, non a caso \u00e8 datata 1994, anno verso la fine dell'\"epoca Mitterrand\"); inoltre pesa - nella sedimentazione semantica francese - il fatto che in rue Saint-Florentin fosse ubicata la casa di Talleyrand, passato nell'immaginario collettivo d'Oltralpe come il maestro degli intrighi e dei cambi di casacca (fu in quell'abitazione che il 31 marzo 1814 fu ricevuto lo zar Alessandro I di Russia, entrato trionfatore a Parigi dopo la caduta di Napoleone). Altro soprannome fu \"la Sfinge\", per la sua grande passione verso l'Antico Egitto.. Un altro soprannome ancora \u00e8 \"Mimi l'amoroso\", ispirato al successo della cantante italo-francese Dalida \"Gigi l'amoroso\" per la sua presunta relazione extraconiugale con la cantante tra il 1979 e il 1981, quando arriv\u00f2 all'Eliseo.\nImmagine pubblica.\nMitterrand cur\u00f2 molto la sua immagine pubblica, con l'aiuto dello \"spin doctor\" Jacques S\u00e9gu\u00e9la.\nNel 1980, in concomitanza della campagna per le elezioni presidenziali, Mitterrand cominci\u00f2 a farsi vedere in pubblico indossando giacche di velluto a coste o completi chiari di cotone perennemente sgualciti, per seguire un suggerimento del suo consigliere alla comunicazione, che sosteneva che il candidato dello schieramento di sinistra dovesse avere un abbigliamento anticonformista; al matrimonio del principe Carlo d'Inghilterra con Diana Spencer il 29 luglio 1981, invece non ebbe esitazioni a presentarsi nel \"tight\" prescritto dal cerimoniale di corte. Sempre su consiglio di S\u00e9gu\u00e9la, nel 1980 si fece incapsulare i canini superiori, perch\u00e9 troppo sporgenti.\nCritiche.\nPolitica estera: posizione nella guerra del Ruanda.\nMitterrand venne aspramente criticato per la collaborazione, soprattutto commerciale ed economica, con i vertici regime degli Hutu in Ruanda, segregazionista nei confronti dei Tutsi, prima della guerra civile ruandese che port\u00f2 al loro genocidio. La famiglia di Mitterrand aveva inoltre interessi d'affari in Africa, non solo in Ruanda (il figlio venne arrestato negli anni 2000 per traffico d'armi con l'Angola). Il giornalista Philip Gourevitch nel suo libro \"The Reversals of War\" attribu\u00ec a Mitterrand l'infelice frase \u00abIn questi Paesi un genocidio non \u00e8 troppo importante\u00bb. La frase, che potrebbe anche solo fotografare un dato di fatto, in senso critico (cio\u00e8 sottolineare il colpevole disinteresse dei paesi ricchi per l'Africa), \u00e8 in realt\u00e0 apocrifa e non ci sono prove che Mitterrand l'abbia davvero pronunciata; contrasterebbe comunque molto con le dichiarazioni pubbliche e il fatto che, anche secondo osservatori neutrali come Nelson Mandela, la Francia si impegn\u00f2 almeno apparentemente ad evitare il genocidio, mentre secondo altri ne fu complice, per non aver interrotto i rifornimenti di armi.\nAsilo politico concesso a terroristi.\nUn'altra critica riguarda la cosiddetta dottrina Mitterrand, che prevedeva l'asilo politico ai terroristi e guerriglieri rivoluzionari di altri paesi, se avessero accettato di deporre le armi. Di questa disposizione usufruirono molti brigatisti rossi e terroristi di sinistra italiani come Cesare Battisti, ma anche baschi e nordirlandesi.\nMitterrand propose questa \"dottrina\" con lo scopo di indurre i terroristi a smettere con la violenza, e allo stesso tempo evitare che innocenti fossero perseguiti per le loro idee politiche radicali, mascherando l'accanimento giuridico sotto il generico reato di \"terrorismo\". L'origine della dottrina \u00e8 da ricercare nella seduta del consiglio dei ministri del 10 novembre 1982, quando Mitterrand pronunci\u00f2 le seguenti parole: \"\u00abLa Francia valuter\u00e0 la possibilit\u00e0 di estradare cittadini di un Paese democratico autori di crimini inaccettabili\u00bb\", ma solo nel caso di richieste \"\u00abavanzate da Paesi il cui sistema giudiziario non corrisponda all'idea che Parigi ha delle libert\u00e0\u00bb\", ossia solo se il sistema legale del paese che lo richiedeva fosse ritenuto adatto e rispettoso dei diritti, secondo il metro di giudizio francese. \nIl 21 aprile 1985, al 65\u00ba Congresso della Lega dei diritti umani (LDH), Mitterrand dichiarava che i criminali italiani che avevano rotto con il loro passato violento ed erano fuggiti in Francia, sarebbero stati protetti dall'estradizione in Italia:\n In seguito tale protezione fu estesa anche a chi aveva compiuto crimini dopo il 1981, se tali crimini non fossero in qualche modo diretti contro lo Stato francese.\nSecondo Mitterrand, la legislazione emergenziale italiana sul terrorismo fu ritenuta, principalmente per l'ampio uso del pentitismo, del reato associativo (specie il concorso morale) e del processo contumaciale, oltre che per alcuni prassi informali ritenute non ortodosse (es. possibilit\u00e0 di non fare chiamare subito il legale dell'indagato, specie durante le prime ore dell'interrogatorio; arresti senza \"habeas corpus\" con detenzioni in luoghi speciali; metodi di interrogatorio irregolari e illegali autorizzati dal Ministero degli Interni; pressioni sui famigliari degli arrestati per sospetto fiancheggiamento, ecc.), come \"non confacente\" all'idea che egli e molti francesi avevano del diritto penale, per cui venne da allora rifiutata l'estradizione per quasi tutti i terroristi e attivisti degli anni di piombo rifugiatisi in Francia. Alcuni ottennero l'asilo politico, lo status di rifugiato e poi anche la cittadinanza francese, divenendo non estradabili..\nJacques Chirac, per quanto riguarda il periodo che va dal 1995 al 2002, mantenne la dottrina Mitterrand. Dopo la fine ufficiale della dottrina, decretata dai tribunali francesi, c'\u00e8 stata comunque solo un'estradizione di un italiano (Paolo Persichetti) nel 2002, e quella di tre baschi, mentre altre sono state rifiutate dai successivi presidenti francesi per svariati motivi, non pi\u00f9 legati alla dottrina Mitterrand (motivi di salute, non pericolosit\u00e0, matrimonio con cittadini francesi, naturalizzazione, cavilli giuridici, ecc.)."}
{"id": "108966", "revid": "1573940", "url": "https://it.wikipedia.org/wiki?curid=108966", "title": "Tremarctos ornatus", "text": "Lorso dagli occhiali (\"Tremarctos ornatus\" ), noto anche come orso andino, orso andino dal muso corto, o orso di montagna, e localmente come \"jukumari\" (Aymara e Quechua), \"ukumari\" (Quechua) o \"ukuku\", \u00e8 un mammifero carnivoro appartenente alla famiglia Ursidae. \u00c8 l'unico orso sudamericano, oltre ad essere l'ultimo rappresentante vivente degli orsi dal muso corto (sottofamiglia Tremarctinae). I suoi parenti pi\u00f9 stretti sono l'estinto orso dagli occhiali della Florida, e gli orsi dal muso corto giganti del Pleistocene medio-superiore (\"Arctodus\" e \"Arctotherium\"). La specie \u00e8 classificata come Vulnerabile dalla IUCN a causa della perdita di habitat.\nDescrizione.\n\"Tremarctos ornatus\" \u00e8 uno degli orsi pi\u00f9 piccoli, lungo 1,5-1,8\u00a0m compresa la piccola coda di circa 15\u00a0cm e alto, alle spalle, 75\u00a0cm in media. Un maschio completamente sviluppato pu\u00f2 pesare fino a 140\u00a0kg. Il pelo, ispido, \u00e8 nero o marrone molto scuro, con larghi cerchi o semicerchi bianchi o avana attorno agli occhi, a cui si deve il suo curioso nome comune. Il muso \u00e8 dello stesso colore. Questo animale ha macchie bianche sul collo, che si estendono in striature irregolari sul petto. Tuttavia le macchie della testa e del petto variano considerevolmente da individuo a individuo e possono, a volte, essere del tutto assenti. Il pelo, inoltre, \u00e8 molto meno spesso di quello degli orsi dei climi temperati.\nInoltre, per quanto venga chiamato orso dagli occhiali per i cerchi bianchi che ha attorno agli occhi, questi non sono una caratteristica somatica sempre presente. A volte, oltre ai cerchi, l'orso presenta alcune parti bianche anche sul muso, in certi casi anzi gli occhiali sono cos\u00ec larghi e le parti bianche cos\u00ec diffuse che tutta la faccia appare come una grande maschera bianca con un po' di nero attorno agli occhi. Altre volte, invece, il bianco che circonda gli occhi \u00e8 completamente assente e si ha soltanto un po' di bianco sul muso. Fra questi due estremi sono possibili diverse fisionomie, a seconda della presenza pi\u00f9 o meno marcata del bianco.\nBiologia.\nComportamento.\nPoche cose sappiamo, in verit\u00e0, sulle abitudini di questo orso dagli occhiali. Al pari della maggior parte degli altri orsi \u00e8 un ottimo scalatore, in grado di arrampicarsi sugli alberi fino ad un'altezza di 24\u201330\u00a0m in cerca di cibo. Per la sua piccola corporatura \u00e8 molto forte e \nSi arrampica sugli alberi anche per costruirvi il nido dove trascorrer\u00e0 momenti di riposo. Conduce un'esistenza generalmente solitaria e i piccoli rimangono con la madre solamente per un anno, prima di iniziare una vita indipendente.\nAlimentazione.\nA differenza della maggior parte degli altri orsi si ritiene che quelli dagli occhiali si nutrano quasi esclusivamente di foglie, frutta e radici, anche se in cattivit\u00e0 alcuni esemplari hanno mangiato della carne e anche allo stato selvatico sono stati visti cacciare cervi, vigogne e guanachi. In Ecuador, l'orso dagli occhiali si nutre prevalentemente della palma detta \u00abpambili\u00bb, in quanto usa arrampicarvisi, e strapparne rami interi, di cui poi mangia le foglie, una volta ridisceso a terra. Poi, spacca a met\u00e0 anche i gambi verdi delle palme giovani, per mangiarne il tenero midollo, n\u00e9 risparmia i germogli. Nel nord del Per\u00f9 si ciba, invece, di frutti di una delle specie di \"Capparis\".\nRiproduzione.\nDelle abitudini di riproduzione degli orsi dagli occhiali sappiamo solo quanto \u00e8 stato possibile osservare negli zoo. Nulla si sa per\u00f2 del loro comportamento allo stato selvatico. Dai dati del 1951, di una colonia ormai ben stabilitasi nei giardini zoologici di Buenos Aires, risulta che il periodo di gestazione dura dagli otto agli otto mesi e mezzo, che il numero dei piccoli varia da uno a due, e che il periodo delle nascite cade in giugno, luglio e settembre. I giardini zoologici di Basilea riportano per\u00f2 che un orso femmina ricevuto il 25 novembre 1952 partor\u00ec tre piccoli il 17 febbraio 1953.\nGli orsi dagli occhiali non sono mai stati numerosi negli zoo, probabilmente per l'inaccessibilit\u00e0 del loro habitat. I giardini zoologici di Londra ricevettero il primo nel 1832. Un orso dagli occhiali che arriv\u00f2 alla Societ\u00e0 Zoologica di New York nel 1909 fu considerato il primo che giungesse vivo negli Stati Uniti. Infatti, gli orsi dagli occhiali non sopravvissero a lungo in cattivit\u00e0, fino a quando non si comprese la loro prevalente dieta vegetariana. Quindi, a partire dal momento in cui venne loro assicurata la dieta adeguata, vissero molto pi\u00f9 a lungo. Un grande maschio visse cos\u00ec nel parco zoologico di New York per ben 16 anni, ossia dal novembre del 1940 al giugno 1957. Veniva tenuto per\u00f2 in una tana esterna che era ben riparata, ma non riscaldata, e dimostr\u00f2 cos\u00ec di essere abbastanza resistente per sopportare quella latitudine. Pur trovandosi in un clima pi\u00f9 freddo di quello del suo habitat naturale, non accenn\u00f2 affatto a cadere in letargo durante l'inverno, bench\u00e9 il tempo fosse, a volte, molto rigido. La sua dieta giornaliera consisteva in un litro circa di latte evaporato ridisciolto, 18 mele e 7 pagnotte di pane con uva passita, ma non accett\u00f2 mai carne, neppure tritata come quella che si d\u00e0 ai cani, anche se anni dopo, un orso giovane dello stesso zoo ne accett\u00f2 in piccole quantit\u00e0. Il pi\u00f9 longevo degli orsi dagli occhiali vissuti in cattivit\u00e0, risulta essere uno dei giardini zoologici di San Diego, che visse 21 anni.\nDistribuzione e habitat.\nVive nelle foreste ai piedi delle Ande, fino ad un'altitudine di 3000\u00a0m nel Venezuela occidentale, nella Colombia, nell'Ecuador, nel Per\u00f9, nella Bolivia occidentale, all'estremit\u00e0 nordoccidentale dell'Argentina e forse anche nel Panama. Anche se di solito si limita a vivere nelle zone forestali, esso si spinge a volte nelle radure pi\u00f9 alte o anche nelle pianure, nelle savane e nelle boscaglie a basse altitudini.\nConservazione.\nL'orso dagli occhiali \u00e8 principalmente minacciato dal bracconaggio e dalla perdita dell'habitat. Il bracconaggio di questi animali ha diverse ragioni, dalla caccia sportiva, al commercio di animali esotici, credenze religiose o magiche, commercio di prodotti naturali e il mero conflitto con l'uomo per il territorio.\nLa caccia sportiva all'orso dagli occhiali era apparentemente molto popolare durante il XIX secolo in alcune aree rurali dell'America Latina. Nel romanzo costumbrista \"Mar\u00eda\" dello scrittore colombiano Jorge Isaacs, venne descritta come un'attivit\u00e0 per giovani privilegiati in Colombia. Le storie riguardanti gli orsi da compagnia sono note anche da documenti sull'aristocrazia ecuadoriana di quel tempo. Queste minacce potrebbero essere diminuite negli ultimi anni, ma ci sono ancora segnalazioni isolate di orsi prigionieri confiscati nelle aree rurali, che di solito non sono in grado di adattarsi nuovamente al loro habitat naturale e devono essere tenuti in cattivit\u00e0.\nAnche le credenze religiose o magiche delle popolazioni indigene sono uno dei motivi per la diminuzione degli orsi dagli occhiali, in particolare nei luoghi in cui gli orsi sono legati ai miti della scomparsa di donne o bambini, e dove le parti del corpo degli orsi sono legate alla medicina tradizionale o alle superstizioni. In questo contesto, il commercio di parti d'orso potrebbe avere un valore commerciale. La loro cistifellea \u00e8 molto apprezzata nella medicina tradizionale cinese e ha un elevato prezzo sul mercato internazionale. I conflitti con l'uomo, tuttavia, sembrano essere la causa pi\u00f9 comune per il bracconaggio in gran parte dell'areale di questo animale. Gli orsi dagli occhiali, infatti, sono spesso i maggiori sospettati per gli attacchi al bestiame e per le razzie compiute alle colture, e per questo vengono uccisi per rappresaglia o per evitare ulteriori danni. Tuttavia, \u00e8 stato dimostrato che gli attacchi ai bovini attribuiti all'orso dagli occhiali sono in parte dovuti ad altri predatori. Le razzie alle colture sembra essere frequente solo nelle aree con risorse naturali in diminuzione o in aree dove l'estensione delle colture invade l'habitat degli orsi, o quando gli individui autori di queste razzie si abituano troppo alla presenza dell'uomo.\nL'intensit\u00e0 del bracconaggio pu\u00f2 arrivare a creare vere e proprie trappole ecologiche per gli orsi dagli occhiali. In questo scenario, gli orsi sono attratti dalle aree con un habitat ristretto con abbondante cibo e lontano dall'uomo, ma in questo modo si espone in un territorio pi\u00f9 piccolo rimanendo ad alto rischio di bracconaggio.\nForse il problema pi\u00f9 epidemico per la specie \u00e8 il vasto disboscamento e l'agricoltura, che ha portato alla perdita dell'habitat per gli orsi in gran parte dipendenti dagli alberi. Oggi, rimane solo il 5% del suo habitat originale nella foresta pluviale andina. La carenza di fonti alimentari naturali potrebbe spingere le razzie degli orsi alle colture e al bestiame, aumentando il conflitto con l'uomo che di solito si traduce nell'abbattimento degli individui. Gli impatti dei cambiamenti climatici sull'habitat dell'orso e sulle sue fonti alimentari non sono ancora del tutto chiari, ma potrebbero avere un potenziale impatto negativo nel futuro prossimo.\nAzioni e piani per la conservazione.\nLa IUCN ha raccomandato i seguenti provvedimenti per la conservazione degli orsi dagli occhiali: espansione e attuazione di aree protette, maggiore ricerca a livello di specie e monitoraggio di spostamenti e minacce, gestione pi\u00f9 concertata delle attuali aree di conservazione, programmi di gestione per gli orsi che coinvolgono residenti locali e l'educazione del pubblico per quanto riguarda gli orsi dagli occhiali, in particolare i benefici della conservazione della specie grazie al suo effetto sulle risorse naturali.\nI governi nazionali, le ONG e le comunit\u00e0 rurali hanno stabilito diversi impegni per la conservazione di questa specie in tutto il suo areale. Le azioni di conservazione in Venezuela risalgono nei primi anni '90 e si concentravano principalmente sull'educazione ambientale a vari livelli e sulla creazione di aree protette. Lo sforzo di diverse organizzazioni ha portato a un ampio riconoscimento dell'orso dagli occhiali nella societ\u00e0 venezuelana, sollevandolo come una specie emblematica di sforzi di conservazione nel paese e all'istituzione di un piano d'azione decennale. Le prove relative all'efficacia oggettiva di questi programmi (come la riduzione del rischio di bracconaggio, il mantenimento della vitalit\u00e0 della popolazione e la riduzione del rischio di estinzione) sono oggetto di dibattito e devono essere ulteriormente valutate.\nLa legislazione contro la caccia all'orso esiste, ma viene raramente applicata. Ci\u00f2 porta alla persistenza del problema del bracconaggio, anche all'interno delle aree protette.\nNel 2006, \u00e8 stata istituita la Societ\u00e0 per la Conservazione dell'Orso dagli Occhiali in Per\u00f9 per studiare e proteggere l'orso dagli occhiali."}
{"id": "108968", "revid": "110157", "url": "https://it.wikipedia.org/wiki?curid=108968", "title": "Fl\u00fchli", "text": "Fl\u00fchli (toponimo tedesco) \u00e8 un comune svizzero di 1\u00a0882 abitanti del Canton Lucerna, nel distretto di Entlebuch. \u00c8 stato istituito nel 1836 per scorporo dal comune di Sch\u00fcpfheim; comprende la frazione S\u00f6renberg.\nStazione sciistica, ha ospitato tra l'altro una tappa della Coppa del Mondo di sci alpino 1987."}
{"id": "108971", "revid": "729019", "url": "https://it.wikipedia.org/wiki?curid=108971", "title": "Boldrino da Panicale", "text": "Biografia.\nBoldrino da Panicale, formatosi alla scuola di Giovanni Acuto, fu uno dei tanti capitani di ventura italiani della seconda met\u00e0 del XIV secolo.\nInsieme con l'Acuto port\u00f2 strage in tutto il territorio di Firenze, e pi\u00f9 tardi al servizio di Papa Urbano VI, mise a sacco e fuoco le isole e le rive del Trasimeno. Nelle lotte tra Siena, Firenze e Perugia si arricch\u00ec di uno straordinario bottino. Ariodante Fabretti lo defin\u00ec \u00abil flagellatore della Marca, lo sgomento delle Milizie italiane\u00bb.\nBoldrino dovette lottare a lungo con Andrea Tomacelli, fratello di Papa Bonifacio IX, capitano generale delle genti dello Stato Pontificio e rettore del Ducato di Spoleto, e alla fine, tratto in inganno dallo stesso Tomacelli, venne da questi fatto assassinare a tradimento durante un convito in Macerata (3 giugno 1391).\nI 400 soldati di Boldrino giurarono vendetta, differita di due anni. Sotto la guida di Riotto Michelotti ed Azzo da Castello, le soldatesche piombarono in Macerata minacciando \u00abl'ultimo sterminio finch\u00e9 fosse vivo l'iniquo che aveva ucciso il loro amato condottiero, pretendendone la consegna\u00bb. E il fratello del Papa difficilmente avrebbe potuto salvarsi se per mediazione degli oratori di Firenze non si fosse raggiunto un accordo, in forza del quale la citt\u00e0 si obbligava a pagare alla compagnia 12.000 fiorini e a restituire il corpo di Boldrino. Cos\u00ec avvenne. Spalancate le porte di Macerata, si vide uscire in processione \u00abil popolo, il clero e le donne scapigliate, portare la salma di Boldrino agli avventurieri i quali esercitarono nella Marca orribili vendette\u00bb.\nGrazie alle numerose vittorie ottenute per Perugia, Boldrino ebbe in dono le chiavi della citt\u00e0; quest'episodio \u00e8 rappresentato in un telone dipinto da Mariano Piervittori e custodito nel teatro \"Cesare Caporali\" di Panicale."}
{"id": "108972", "revid": "122030203", "url": "https://it.wikipedia.org/wiki?curid=108972", "title": "Cappero di Pantelleria", "text": "Il cappero di Pantelleria \u00e8 un prodotto ortofrutticolo che designa il bottone fiorale del \"Capparis spinosa L.\", (variet\u00e0 \"Inermis\", cultivar Nocellara) coltivato sull'isola vulcanica di Pantelleria, in provincia di Trapani, Sicilia.\nNel giugno 1996 al Cappero di Pantelleria \u00e8 stato riconosciuto il marchio indicazione geografica protetta (IGP).\nDescrizione.\nIl cappero \u00e8 un arbusto con un'altezza media di 30\u201350\u00a0cm con dei fiori molto vistosi bianchi e rosa con punte di viola.\nTra la fine di maggio e settembre comincia la fioritura e con essa la raccolta dei bottoni fiorali non ancora aperti. Devono essere raccolti in modo tempestivo, prima dell'alba e appena germogliati. Quelli di dimensioni minori divengono, dopo la maturazione, il prodotto migliore.\nUna volta raccolti vengono messi a maturare in salamoia in sale marino. La maturazione \u00e8 un passaggio obbligato, allo stato fresco i capperi sono amari e di gusto sgradevole. I capperi messi a maturare nel sale marino (circa il 40% del loro peso) vi restano 10 giorni durante i quali vengono periodicamente rimescolati. Una volta scolati vengono posti nuovamente sotto sale (circa il 20% del loro peso) per altri 10 giorni. Alla fine di questo secondo passaggio sono pronti per essere consumati.\nI capperi di Pantelleria IGP sono rigorosamente conservati al sale marino.\nZona geografica.\nComprende l'intero territorio dell'isola di Pantelleria.\nStoria.\nIn epoca moderna, le prime notizie specifiche appaiono nel saggio del professore Pietro Calcara \"Breve cenno sulla Geognosia ed Agricoltura dell'isola di Pantelleria\" edito a Palermo nel 1855 sul \u201cIl Giornale della Commissione d'Agricoltura e Pastorizia in Sicilia\u201d. E nel suo \"Cenni storici su Pantelleria\" (1908), Pietro Brignone Boccanera afferma che a partire dalla seconda met\u00e0 del XIX secolo \"\u2026 and\u00f2 coltivandosi il cappero e l'isola raggiunse la produzione di 600 quintali di capperi\".\nSono anche lodati da alcuni scrittori, come ad esempio Carlo Volont\u00e9 che nel suo volume \"Ricette pratiche\" ha scritto: \u00ab... ed anzi \u00e8 proprio l'Italia che vanta i migliori capperi del mondo: sono quelli dell'isola di Pantelleria, dove oltre a crescere splendidi allo stato spontaneo, i capperi vengono coltivati su ampia scala...\u00bb.\nUso alimentare.\nSono gli ingredienti di molti piatti della cucina siciliana ad esempio la caponata di verdure chiamata \"sciakisciuka\" a Pantelleria o l'immancabile \"insalata pantesca\". Di solito, per non perdere il loro aroma molto intenso non sono cotti, ma si aggiungono a fine cottura per essere solo leggermente scaldati. Tritati possono anche aromatizzare tartare di pesce, di carne o sughi di pomodoro."}
{"id": "108974", "revid": "1610933", "url": "https://it.wikipedia.org/wiki?curid=108974", "title": "Orso malese", "text": ""}
{"id": "108975", "revid": "1983214", "url": "https://it.wikipedia.org/wiki?curid=108975", "title": "Tivaevae", "text": "Le tivaevae sono coperte decorate, solitamente usate come copriletto, tipiche delle Isole Cook.\nLe \"tivaevae\" spesso vengono donate a ospiti importanti in occasioni speciali, come regali di compleanno o di matrimonio, oppure si usano per coprire il corpo di una persona cara che \u00e8 morta. Vengono spesso mostrate durante eventi importanti come le cerimonie del taglio di capelli tradizionale, compleanni e matrimoni."}
{"id": "108977", "revid": "110157", "url": "https://it.wikipedia.org/wiki?curid=108977", "title": "Giswil", "text": "Giswil (toponimo tedesco) \u00e8 un comune svizzero di 3\u00a0623 abitanti nel Canton Obvaldo, sul lago di Sarnen."}
{"id": "108978", "revid": "1543377", "url": "https://it.wikipedia.org/wiki?curid=108978", "title": "Helarctos malayanus", "text": "L'orso malese (Helarctos malayanus ), conosciuto anche con il nome di orso del sole, \u00e8 un orso che abita principalmente le foreste pluviali dell'Asia sudorientale. \u00c8 l'unico rappresentante del genere Helarctos.\nIl nome malese \u00e8 \"basindo nan tenggil\" (\u00abcolui che preferisce sedersi in alto\u00bb). Il nome indonesiano invece \u00e8 \"Beruang Madu\" (\u00aborso del miele\u00bb).\nDescrizione.\nL'orso malese misura approssimativamente 1,2 m di lunghezza, facendone il membro pi\u00f9 piccolo della famiglia degli orsi. \u00c8 spesso chiamato \"orso cane\" a causa della sua piccola statura. Ha una coda di 3\u00a0cm e un peso che in media non supera i 65\u00a0kg. I maschi tendono ad essere leggermente pi\u00f9 grandi delle femmine.\nDiversamente dagli altri orsi, il pelo dell'orso malese \u00e8 corto e lucido. Questo \u00e8 probabilmente un adattamento al clima dei bassopiani che abita. Il suo corpo \u00e8 ricoperto da una pelliccia nero scuro o nero-bruno, a eccezione del petto, dove \u00e8 presente una macchia a forma di ferro di cavallo giallo-arancio pallido. Una colorazione del pelo simile si pu\u00f2 trovare intorno al muso e agli occhi. Questi segni caratteristici hanno dato a quest'orso il nome inglese di \"sun bear\", \u00aborso del sole\u00bb.\nL'orso malese possiede delle unghie a forma di falce, dal peso relativamente leggero. Ha delle grandi piante dei piedi con le palme nude, probabilmente per aiutarsi nelle arrampicate. Le sue zampe rivolte all'indentro gli conferiscono la tipica camminata da orso, ma \u00e8 un eccellente arrampicatore. Ha orecchie piccole e arrotondate ed un muso corto. \u00c8 dotato di una lingua molto lunga (fino a ) che usa per raccogliere gli insetti nelle fessure dei tronchi.\nLa pelle di quest'orso \u00e8 molto flaccida; cos\u00ec, se una tigre o un leopardo lo afferrano, l'orso pu\u00f2 rigirarsi e mordere a sua volta.\nBiologia.\nCreature prevalentemente notturne, gli orsi malesi tendono a rimanere sui rami pi\u00f9 bassi, non lontani dal suolo. Poich\u00e9 passano molto tempo sugli alberi, gli orsi malesi possono a volte causare danni consistenti alle propriet\u00e0 private. Sappiamo di orsi che hanno distrutto palme da cocco e alberi di cacao nelle piantagioni. La caccia agli orsi dannosi \u00e8 la maggiore causa del recente declino delle popolazioni di orso malese, cos\u00ec come il bracconaggio per impadronirsi della pelle e delle parti del suo corpo, usate nella medicina cinese.\nLa dieta dell'orso malese varia molto e comprende piccoli vertebrati, come lucertole, uccelli e altri mammiferi, oltre a frutta, uova, termiti, germogli di alberi di palma, nidi di ape, bacche, germogli, insetti, radici, cacao e noci di cocco. Le sue potenti mascelle possono rompere perfino queste ultime. Gran parte del cibo dell'orso malese viene individuato grazie al senso dell'olfatto, dal momento che la sua vista \u00e8 scarsa.\nL'orso malese non va in letargo, cos\u00ec pu\u00f2 riprodursi durante tutto l'anno. Non \u00e8 raro che dia alla luce due orsacchiotti per volta, entrambi del peso di 280\u2013340 g. Il periodo di gestazione \u00e8 di circa 96 giorni, ma l'allattamento pu\u00f2 durare per circa 18 mesi. I piccoli raggiungono la maturit\u00e0 sessuale dopo 3-4 anni e possono vivere fino a 28 anni in cattivit\u00e0.\nTassonomia.\nOltre alla sottospecie nominale ne \u00e8 presente anche un'altra (\"Helarctos malayanus euryspilus\"), che si trova solamente sull'isola del Borneo."}
{"id": "108982", "revid": "767487", "url": "https://it.wikipedia.org/wiki?curid=108982", "title": "Yellowman", "text": "Biografia.\nAffetto da albinismo, che in Giamaica \u00e8 considerata una malattia tra le pi\u00f9 discriminate, \u00e8 riuscito a diventare uno dei maggiori artisti del paese e ad imporsi sulla scena della musica internazionale. Ha dovuto inoltre superare alcune gravi difficolt\u00e0 di salute, vincendo un cancro e superando un ictus."}
{"id": "108983", "revid": "287204", "url": "https://it.wikipedia.org/wiki?curid=108983", "title": "Francois Mitterrand", "text": ""}
{"id": "108988", "revid": "1504506", "url": "https://it.wikipedia.org/wiki?curid=108988", "title": "Strato limite (idrostatica)", "text": "Lo strato limite \u00e8 quello strato, spesso quanto la larghezza delle molecole che lo compongono, appena sotto lo strato che fa da confine tra due fluidi differenti. Una molecola che si trovi in questa zona ha altre molecole dello stesso tipo sopra di essa. \nSe una molecola che si trova nello strato limite viene sollevata, i legami tra essa e le molecole adiacenti vengono tesi, generando una forza che tende a richiamare la molecola verso la superficie. Per questo si forma come una membrana sulla superficie di separazione del fluido nota come tensione superficiale."}
{"id": "108992", "revid": "292162", "url": "https://it.wikipedia.org/wiki?curid=108992", "title": "Simeto", "text": "Il Simeto (\"Simaethum\" in latino, \"Symaithos\", \u03a3\u03cd\u03bc\u03b1\u03b9\u03b8\u03bf\u03c2 in greco antico, \"W\u0101d\u012b M\u016bs\u0101\", ossia \"Fiume di Mos\u00e8\", in arabo) \u00e8, per ampiezza del bacino, il principale fiume della Sicilia, mentre per lunghezza \u00e8 secondo dopo l'Imera meridionale (o \"Salso Himeras\"). Presente anche nella mitologia antica con una ricchissima popolazione di dei (basti accennare al dio Adranos, padre degli dei gemelli Palici).\nL'intero corso del fiume \u00e8 compreso nella provincia di Catania, mentre il suo bacino si estende anche nelle province di Messina e di Enna. Nel suo percorso non attraversa nessun centro importante, ma sfiora Centuripe, Bronte, Adrano, Patern\u00f2 e Ramacca. Il fiume Simeto attraversa la Piana di Catania.\nGeografia.\nIl fiume Simeto nasce a circa 10 km a nord-ovest di Bronte, dall'unione del fiume di Cut\u00f2 col fiume del Martello e col fiume della Saracena, tutti sgorganti dalle pendici dei monti Nebrodi.\nSubito dopo essere transitato sotto il Ponte della Cantera, il fiume riceve il primo notevole affluente da destra, il Troina. Da qui il fiume assume direzione verso sud, incanalandosi tra i resti vulcanici formati dalle eruzioni dell'Etna. Il vulcano \u00e8 infatti , in quanto lo stesso fiume ne lambisce tutta la parte ovest della base.\nGiunto nei pressi di Adrano, esso scorre, fungendo da confine, tra le province di Catania ed Enna, ricevendo da destra uno dei suoi principali affluenti, il fiume Salso, da alcuni considerato come uno dei suoi maggiori rami sorgentizi. \nDa qui il fiume prosegue puntando leggermente verso sud-est, attraversando Patern\u00f2.\nGiunto presso la localit\u00e0 \"la Rotondella\", il Simeto entra nell'ampia Piana di Catania, scorrendo con andamento lento e sinuoso. Qui riceve da destra, rispettivamente a 8 km e a 2 km dalla foce, gli ultimi 2 importanti affluenti del suo bacino: il Dittaino e il Gornalunga, dopodich\u00e9 sfocia nel Mar Ionio (Golfo di Catania), a sud dell'area metropolitana di Catania, nella frazione Primosole. \nIl Simeto \u00e8 un fiume a regime torrentizio, con piene nella stagione autunnale e invernale (anche superiori a 1.500 m\u00b3/s) e con momenti di siccit\u00e0 nel periodo estivo.\nPeculiarit\u00e0 del percorso.\nForre laviche.\nLe Forre laviche del Simeto sono gole, con pareti di altezza variabile tra i 5 e i 15 m, scavate dal fiume Simeto nel basalto formatosi in seguito a colate laviche provenienti dall'Etna. ricadente nei comuni di Bronte, Adrano e Centuripe.\nTratto di Pietralunga.\nAnche il Tratto di Pietralunga del Fiume Simeto \u00e8 stato inserito nell'elenco dei Siti di Importanza Comunitaria per la conservazione degli \"habitat naturali e seminaturali, nonch\u00e9 della flora e della fauna selvatiche\" e comprende un territorio di 675,413 ettari facente parte dei comuni di Biancavilla, Centuripe e Patern\u00f2. Uccelli migratori \"abituali\" (non presenti nella Direttiva 79/409/CEE) sono: l'Egretta garzetta, l'Alcedo atthis e il Charadrius dubius. Altre specie importanti dai punti di vista floreale e faunistico individuate sono la Lacerta bilineata, la Podarcis sicula e la Salsola verticillata schousboe.\nPonti antichi sul Simeto.\nPonte romano di Pietralunga.\nPer la Strada statale 121, oltrepassata la cittadina di Patern\u00f2, prima della stazione ferroviaria di \"Schettino\" si svolta a sinistra; dopo due chilometri, ancora a destra sino alle pendici di Monte Castellaccio, qui si incontra il fiume e, percorrendo l'argine destro, si trovano i resti del Ponte romano di \"Pietralunga\", di cui si ammira un pilone, ribaltato dalla furia delle acque, e parte delle arcate che sostenevano la carreggiata.\nPonte dei Saraceni.\nPartendo da Patern\u00f2 e percorrendo la Strada statale 121 per Regalbuto, nei pressi di Adrano, si prende la Strada provinciale per Bronte, e vicino alla contrada Mendolito si devia per una strada di campagna che porta, dopo qualche chilometro, al fiume e quindi al Ponte dei Saraceni. La parte bassa del ponte testimonia l'architettura romana mentre il resto \u00e8 di matrice saracena. La lava dell'Etna incisa dalle acque del fiume ha dato vita all'ingrottato lavico sottostante. Risalendo per qualche centinaio di metri il fiume camminando sul basalto lavico, si raggiunge la contrada \"Salto del Pecoraio\" dove le acque si incuneano e attraversano la roccia.\nPonte normanno.\nRitornando dal Ponte dei Saraceni sulla provinciale e proseguendo per Bronte, a circa 15 chilometri, si imbocca a sinistra la provinciale SP 17 III (che in provincia di Messina diventa SP 165). In localit\u00e0 \"Serravalle\" si incontra un ponte medievale, forse normanno, sul fiume Troina, affluente del Simeto.\nPonte-acquedotto Biscari.\nLasciato il Ponte dei Saraceni, andando in direzione Patern\u00f2, si segue la provinciale fino al Ponte Maccarrone, dove si prosegue in direzione Troina. L'acquedotto, sul Simeto, venne costruito nel XVIII secolo dal principe di Biscari Ignazio Patern\u00f2 Castello per irrigare i suoi possedimenti con le acque provenienti dalla \"Sorgente delle Favare\", sita in localit\u00e0 \"Santa Domenica\" ad Adrano. L'acquedotto corre su arcate per cinquecento metri; solo per\u00f2 gli archi laterali sono originali, poich\u00e9 la parte centrale \u00e8 stata rifatta.\nL'Oasi del Simeto alla foce.\nLa foce del Simeto \u00e8 compresa nella Riserva naturale Oasi del Simeto, un'importante zona umida con uccelli caratteristici, tra cui il tuffetto (\"Tachybaptus ruficollis\"), il tarabusino (\"Ixobrychus minutus\"), la sgarza ciuffetto (\"Ardeola ralloides\"), l'airone cenerino (\"Ardea cinerea\"), il germano reale (\"Anas platyrhynchos\"), il porciglione (\"Rallus aquaticus\"), la gallinella d'acqua (\"Gallinula chloropus\"), la folaga (\"Fulica atra\"), il cavaliere d'Italia (\"Himantopus himantopus\"), il corriere piccolo (\"Charadrius dubius\"), il fratino (\"Charadrius alexandrinus\"), il martin pescatore (\"Alcedo atthis\"), l'usignolo di fiume (\"Cettia cetti\"), la cannaiola (\"Acrocephalus scirpaceus\"), il beccamoschino (\"Cisticola juncidis\"), il pendolino (\"Remiz pendulinus\") e la moretta tabaccata (\"Aythya nyroca\")."}
{"id": "108996", "revid": "1543377", "url": "https://it.wikipedia.org/wiki?curid=108996", "title": "ImageMagick", "text": "ImageMagick \u00e8 un software libero multipiattaforma che fornisce una suite di strumenti per la creazione, modifica e visualizzazione di immagini bitmap.\nStoria.\nVenne creato nel 1987 da John Cristy quando lavorava presso la DuPont, per convertire immagini a 24 bit (16 milioni di colori) in immagini a 8 bit (256 colori), in modo che potessero essere visualizzate sulla maggior parte degli schermi. \u00c8 stato pubblicato come freeware nel 1990 quando DuPont ha accettato di trasferire il copyright alla societ\u00e0 \"ImageMagick Studio LLC\", che \u00e8 tuttora l'organizzazione che si occupa del progetto.\nNel maggio 2016, \u00e8 stata scoperta una vulnerabilit\u00e0 attraverso la quale un utente malintenzionato pu\u00f2 eseguire codice arbitrario su server che utilizzano l'applicazione per modificare le immagini caricate dall'utente. Gli esperti di sicurezza, inclusi i ricercatori di CloudFlare, hanno osservato l'uso effettivo della vulnerabilit\u00e0 nei tentativi di hacking attivo; il difetto di sicurezza era dovuto al fatto che il software utilizzava degli strumenti di backend senza prima controllare che i nomi dei percorsi e dei file fossero privi di comandi di shell impropri. La vulnerabilit\u00e0 non ha comunque influito sulle distribuzioni di ImageMagick che includevano una \"security policy\" configurata correttamente.\nDescrizione.\nImageMagick \u00e8 intercompatibile con almeno un centinaio di formati di immagini per applicare trasformazioni di traslazione, riflessione, rotazione, regolazione dei colori, applicazione di effetti speciali o disegno di testo, linee, poligoni, ellissi o curve di B\u00e9zier, ecc. \u00c8 utilizzabile sia attraverso interfaccia a riga di comando sia nativamente su diversi linguaggi di programmazione utilizzando apposite API.\nEsempi di utilizzo.\nSeguono alcuni esempi da riga di comando:\nConvertire un'immagine dal formato JPEG al PNG:\n convert \"immagine.jpg\" \"risultato.png\"\nRidimensionare un'immagine alla dimensione di 300x200px:\n mogrify -resize 300x200 \"immagine\"\nRidimensionare tutte le immagini con estensione codice_1 presenti nella directory corrente ad una larghezza di 300px, calcolando l'altezza per mantenere le proporzioni:\n mogrify -resize 300x \"*.jpg\"\nRimpicciolire un'immagine della met\u00e0 e cambiarla di formato:\n convert \"immagine.jpg\" -resize 50% \"risultato.png\"\nAPI.\nLe interfacce supportate per vari linguaggi di programmazione sono:"}
{"id": "108998", "revid": "1543377", "url": "https://it.wikipedia.org/wiki?curid=108998", "title": "Cassata siciliana", "text": "La cassata siciliana (dall'arabo \"quas'at\", \"bacinella\" o dal latino \"caseum\", \"formaggio\") \u00e8 una torta tradizionale a base di ricotta zuccherata (tradizionalmente di pecora), pan di Spagna, pasta reale e frutta candita.\n\u00c8 una produzione tipica siciliana, come tale \u00e8 stata ufficialmente riconosciuta e inserita nella lista dei prodotti agroalimentari tradizionali italiani (P.A.T.) del Ministero delle politiche agricole alimentari e forestali (Mipaaf), su proposta della Regione Siciliana.\nCaratteristiche.\nNonostante l'apparente semplicit\u00e0 della ricetta, esistono innumerevoli varianti locali che spiccano per la tipicit\u00e0 della ricetta: la variante palermitana, quella messinese (meno dolce), la catanese, la trapanese, la nissena e la siracusana (che si distingue per la presenza a strati del pan di Spagna e l'assenza di glassa).\nInfatti soprattutto l'aspetto esteriore pu\u00f2 variare da una scarna decorazione di glassa e un po' di scorza d'arancia candita fino a una opulenta costruzione baroccheggiante con perline colorate e una mezza dozzina di frutti canditi diversi. \nSempre secondo le varianti locali, ci possono essere ingredienti aggiuntivi, come pistacchio, pinoli, cioccolato, cannella, o acqua di zagara.\nC'\u00e8 anche una versione monoporzione, la cassatina.\nStoria.\nLa storia dell'origine della cassata conduce secondo un\u2019opinione diffusa ma non provata alla dominazione araba in Sicilia (IX-XI secolo). Gli arabi infatti avevano introdotto in Sicilia la canna da zucchero, il limone, il cedro, l'arancia amara, il mandarino, e incrementato la coltivazione della mandorla, gi\u00e0 introdotta in Sicilia dai Fenici e successivamente diffusa in tutta la Magna Grecia e nel Mediterraneo dai Greci. Insieme alla ricotta di pecora, che si produceva in Sicilia da tempi preistorici, erano cos\u00ec riuniti tutti gli ingredienti base della cassata, che all'inizio non era che un involucro di pasta frolla farcito di ricotta zuccherata e poi infornato.\nNel periodo normanno, con l'invenzione da parte delle monache del Convento della Martorana a Palermo della pasta reale, detta \"martorana\", un impasto di farina di mandorle e zucchero, colorato di verde con estratti di erbe, si sostitu\u00ec il precedente involucro di pasta frolla. Si sarebbe passati cos\u00ec dalla cassata al forno a quella composta a freddo.\nDi certo la cassata \u00e8 attestata per\u00f2 soltanto dal XIV secolo.\nGli spagnoli introdussero in Sicilia il cioccolato. Durante il barocco vennero infine aggiunti i canditi, gi\u00e0 conosciuti in Sicilia da secoli.\nL'introduzione della glassa di zucchero coperta di frutta candita che avvolge tutto il dolce come un vetro opaco potrebbe ricondurre il nome all'inglese \"glass\" (\"vetro\") da cui glassata - classata - cassata. Tuttavia questa ipotesi appare poco credibile, dal momento che il termine \"cassata\" appare per la prima volta nel \"Declarus\" di Angelo Sinesio (1305-1386) del XIV secolo.\nInizialmente la cassata era un prodotto della grande tradizione dolciaria delle monache siciliane ed era riservata al periodo pasquale. del primo sinodo dei vescovi siciliani a Mazara del Vallo nel 1575 afferma che la cassata \u00e8 \"irrinunciabile durante le festivit\u00e0\". Un proverbio siciliano recita \"Tintu \u00e8 cu nun mancia a cassata a matina ri Pasqua\" (\"Meschino chi non mangia cassata la mattina di Pasqua\").\nLa decorazione caratteristica della cassata siciliana con la zuccata fu introdotta nel 1873 (in occasione di una manifestazione che si tenne a Vienna) dal pasticciere palermitano Salvatore Gul\u00ec, il quale aveva un laboratorio nel centralissimo corso Vittorio Emanuele a Palermo.\nLa cassata al forno.\nNel palermitano \u00e8 ancora molto usata la prima versione di questa torta di ricotta, denominata \"Cassata al forno\", priva di canditi e di pasta reale. \u00c8 un involucro di pasta frolla che contiene all'interno la crema di ricotta di pecora zuccherata e gocce di cioccolato fondente. Cotta in forno a 200 gradi per mezz'ora e poi cosparsa di zucchero a velo."}
{"id": "108999", "revid": "293012", "url": "https://it.wikipedia.org/wiki?curid=108999", "title": "Leonardo Sciascia", "text": "Spirito libero e anticonformista, lucidissimo e impietoso critico del nostro tempo, Sciascia \u00e8 una delle grandi figure del Novecento italiano ed europeo. All'ansia di conoscere le contraddizioni della sua terra e dell'umanit\u00e0, un\u00ec un senso di giustizia pessimistico e sempre deluso, ma che non rinuncia mai all'uso della ragione umana di matrice illuminista, per attuare questo suo progetto. All'influenza del relativismo conoscitivo di Luigi Pirandello si possono ricondurre invece l'umorismo e la difficolt\u00e0 di pervenire a una conclusione che i suoi protagonisti incontrano: la realt\u00e0 non sempre \u00e8 osservabile in maniera obiettiva, e spesso \u00e8 un insieme inestricabile di verit\u00e0 e menzogna.\nEbbe anche un'attivit\u00e0 politica importante, attestato su posizioni di socialismo democratico e marxismo moderato, poi di radicalismo liberale, garantismo e socialdemocrazia. Dapprima fu consigliere comunale a Palermo (1975-1977) per il Partito Comunista Italiano, ed in seguito (dal 1979 al 1983) deputato in Parlamento per il Partito Radicale, infine fu simpatizzante del Partito Socialista.\nBiografia.\nLeonardo Sciascia nasce l'8 gennaio 1921 a Racalmuto, in provincia di Agrigento, primo di tre fratelli, figlio di un impiegato, Pasquale Sciascia, e di una casalinga, Genoveffa Martorelli. La madre proviene da una famiglia di artigiani mentre il padre era impiegato presso una delle miniere di zolfo locali e la storia dello scrittore ha le sue radici nella zolfara dove hanno lavorato il nonno e il padre. Trascorre l'infanzia circondato da zie e zii nella casa di Racalmuto di via Regina Margherita, 37 (oggi via Leonardo Sciascia), aperta al pubblico nel luglio del 2019 da privati e inserita nel percorso turistico \"Strada degli scrittori\".\nGli studi: il periodo nisseno.\nA sei anni Sciascia inizia la scuola elementare a Racalmuto. Nel 1935 si trasferisce con la famiglia a Caltanissetta dove si iscrive all'Istituto Magistrale \"IX Maggio\" nel quale insegna Vitaliano Brancati, che diventer\u00e0 il suo modello e che lo guida nella lettura degli autori francesi, mentre l'incontro con un giovane insegnante, Giuseppe Granata (che fu in seguito senatore comunista), gli fa conoscere l'illuminismo francese e italiano. Egli forma cos\u00ec la propria coscienza civile sui testi di Voltaire, Montesquieu, Cesare Beccaria, Pietro Verri.\nNel capoluogo nisseno trascorrer\u00e0 gli anni pi\u00f9 indimenticabili della sua vita, come lui stesso confessa nella sua autobiografia, fatti delle prime esperienze e delle prime scoperte della vita oltre a rafforzare la sua formazione culturale.\nIntanto intrattiene un rapporto epistolare con Giuseppe Tulumello, compaesano di Racalmuto, con cui principalmente condivideva i gusti cinefili. Un\u2019amicizia fraterna, questa, che lo accompagner\u00e0 fino alla morte. \nRichiamato alla visita di leva viene considerato per due volte non idoneo, ma alla terza viene accettato e assegnato ai servizi sedentari.\nNel 1941 consegue il diploma magistrale e nello stesso anno si impiega al Consorzio Agrario, occupandosi dell'ammasso del grano a Racalmuto, dove rimane fino al 1948. Ebbe cos\u00ec modo di avere un rapporto intenso con la piccola realt\u00e0 contadina.\nNel 1944 sposa Maria Andronico, maestra nella scuola elementare di Racalmuto. Dalla loro unione nasceranno due figlie, Laura e Anna Maria.\nNel 1948 Leonardo Sciascia rimane scosso dal suicidio dell'amato fratello Giuseppe.\nLe prime opere: poesie e saggi.\nNel 1950 pubblica le \"Favole della dittatura\", che Pier Paolo Pasolini nota e recensisce. Il libro comprende ventisette brevi testi poetici, \"favole esopiche\" classiche, con morali chiare, di cui sono protagonisti animali. Venti di questi testi erano apparsi tra il 1950 e l'estate del 1951 su \"La Prova\" fondato a Palermo dal politico democristiano Giuseppe Alessi, periodico politico con il quale Sciascia inizia a collaborare fin dal primo numero firmando il 15 marzo 1950 il necrologio \"Molto prima del 1984 \u00e8 morto George Orwell\".\nNel 1952, esce la raccolta di poesie \"La Sicilia, il suo cuore\", che viene illustrata con disegni dello scultore catanese Emilio Greco.\nNel 1953 vince il Premio Pirandello, assegnatogli dalla Regione Siciliana per il suo saggio \"\"Pirandello e il pirandellismo\".\nInizia nel 1954 a collaborare a riviste antologiche dedicate alla letteratura e agli studi etnologici, assumendo l'incarico di direttore di \u00abGalleria\u00bb e de \u00abI quaderni di Galleria\u00bb edite dall'omonimo Salvatore Sciascia di Caltanissetta.\nNel 1954 Italo Calvino scrive, riferendosi a un'opera di Sciascia:\nNel 1956 pubblica \"Le parrocchie di Regalpetra\", una sintesi autobiografica dell'esistenza vissuta come maestro nelle scuole elementari del suo paese. Nello stesso anno viene distaccato in un ufficio scolastico di Caltanissetta.\nA Roma: I racconti.\n\"Gli zii di Sicilia\".\nNell'anno scolastico 1957-1958 viene assegnato al Ministero della pubblica istruzione a Roma e in autunno pubblica i tre racconti che vanno sotto il titolo \"Gli zii di Sicilia\". La breve raccolta si apre con \"La zia d'America\"\", un tentativo di dissacrare il mito americano dello \"Zio Sam\", visto come dispensatore di doni e libert\u00e0.\nIl secondo racconto \u00e8 intitolato \"\"La morte di Stalin\", nel quale, ancora una volta, il personaggio \u00e8 un mito, quello del comunismo che viene incarnato, agli occhi del siciliano Calogero Schir\u00f2, da Stalin. Il terzo racconto, \"Il quarantotto\", \u00e8 ambientato nel periodo del Risorgimento (tra il 1848 e il 1860) e tratta del tema dell'unificazione del Regno d'Italia vista attraverso gli occhi di un siciliano. Nel racconto l'autore vuole mettere in evidenza l'indifferenza e il cinismo della classe dominante affrontando un tema gi\u00e0 trattato da Federico De Roberto ne \"I Vicer\u00e9\" (1894) e da Giuseppe Tomasi di Lampedusa ne \"Il Gattopardo\".\nNel n\u00b0 24 e nel n\u00b0 47 del 1960 del Pioniere furono pubblicati due racconti Il siciliano Jnb Hamdis e il bracciante sulla Luna.\nAlla raccolta si aggiunge, nel 1960, un quarto racconto, \"L'antimonio\"\", che ebbe favorevole consenso della critica e al quale Pasolini dedicher\u00e0 un articolo sulla rivista \"Officina\". In esso si narra la storia di un minatore che, scampato ad uno scoppio di \"grisou\" (chiamato dagli zolfatari antimonio), parte come volontario per la guerra civile in Spagna.\nA Caltanissetta: i romanzi.\nSciascia rimane a Roma un anno e al suo ritorno si stabilisce con la famiglia a Caltanissetta, assumendo un impiego in un ufficio del Patronato scolastico.\nNel 1961 esce \"Il giorno della civetta\" col quale lo scrittore inaugura una nuova stagione del giallo italiano contemporaneo. Al romanzo si ispira il film omonimo del regista Damiano Damiani, uscito nel 1968.\nGli anni sessanta vedranno nascere alcuni dei romanzi pi\u00f9 sentiti dallo stesso autore, dedicati alle ricerche storiche sulla cultura siciliana.\nNel 1963 pubblica \"Il consiglio d'Egitto\", ambientato in una Palermo del '700 dove vive e agisce un abile falsario, l'abate Giuseppe Vella, che \"inventa\" un antico codice arabo che dovrebbe togliere ogni legittimit\u00e0 ai privilegi e ai poteri dei baroni siciliani a favore del Vicer\u00e9 Caracciolo.\nIl ritorno al saggio.\nNel 1964 pubblica il breve saggio o racconto, come dice lo stesso Sciascia nella prefazione alla ristampa del 1967, \"Morte dell'Inquisitore\", ambientato nel '600, che prende spunto dalla figura dell'eretico siciliano fra' Diego La Matina, vittima del Tribunale dell'Inquisizione siciliana, che uccide Juan Lopez De Cisneros, inquisitore nel Regno di Sicilia.\nLa Compagnia del Teatro Stabile di Catania, diretta da Turi Ferro, mette in scena \"\"Il giorno della civetta\", con la riduzione teatrale di Giancarlo Sbragia.\nRisale al 1965 il saggio \"Feste religiose in Sicilia\"\", che fa da cornice alla presentazione ad una raccolta fotografica ad opera di Ferdinando Scianna, fotografo di Bagheria, dove torna l'accostamento della Sicilia alla Spagna, soprattutto per quanto riguarda il valore e l'importanza, in ambedue le societ\u00e0, della superstizione religiosa e del mito.\nLa commedia.\nSempre nel 1965 esce la sua commedia \"L'onorevole\" che \u00e8 un'impietosa denuncia delle complicit\u00e0 tra governo e mafia.\nIl ritorno al romanzo.\nNel 1966 ritorna con un romanzo, \"A ciascuno il suo\", che riprende le modalit\u00e0 del \"giallo\" gi\u00e0 utilizzate ne \"Il giorno della civetta\".\nLa vicenda narrata \u00e8 quella di un professore di liceo, Paolo Laurana, che inizia per curiosit\u00e0 personale le indagini sulla morte del farmacista del paese e dell'amico dottore, ma che si scontra con il silenzio di tutti i paesani, silenzio dovuto alla paura e alla corruzione. Come commento alla tenacia nelle indagini del professore e alla sua tragica fine, l'explicit del libro si risolve in una frase lapidaria: \nDal romanzo, il regista Elio Petri trae, nel 1967, il film omonimo.\nLe analisi sull'arte.\nLeonardo Sciascia si dedicher\u00e0 all'analisi critica della pittura, e in particolare al siciliano Mario Bardi, asserendo nel 1967: \"Non c'\u00e8 niente nella pittura di Bardi, che non possa spiegarsi con la pittura. E tuttavia non c'\u00e8 niente nella sua pittura che la Sicilia, a riscontro, non possa spiegare: e non soltanto negli avvenimenti, nei fatti, ma anche e soprattutto nel modo di essere. E nel suo modo di essere pittore\".\nL'interesse di Leonardo Sciascia, si estende verso gli incisori jugoslavi Makuc, Jaki, Gliha... anche se la sua attenzione si focalizza sempre pi\u00f9 sugli artisti di origine siciliana come Mario Bardi, Bruno Caruso, Piero Guccione, Andrea Vizzini.\nA Palermo.\nNel 1967 si trasferisce a Palermo per seguire negli studi le figlie e per scrivere. Esce intanto per l'editore Mursia l'antologia \"Narratori di Sicilia\", curata da Sciascia in collaborazione con Salvatore Guglielmino.\nNel 1969 inizia la sua collaborazione con il \"Corriere della Sera\" e pubblica \"Recitazione della controversia liparitana dedicata ad A.D.\", che racconta, attraverso una rappresentazione teatrale, la controversia per la vendita di una partita di ceci per la quale il vescovado di Lipari non vuole pagare la tassa (siamo all'inizio del '700). Il vescovo aveva scomunicato i gabellieri, ma il re, mediante l'appello per abuso, aveva annullato la scomunica. La storia, apparentemente banale, in realt\u00e0 denuncia i rapporti tra Stato-guida dell'ex Urss e gli Stati satelliti. Le iniziali \"A.D.\" identificano Alexander Dub\u010dek, che fu protagonista nel 1968 della Primavera di Praga.\nLa pensione.\nNel 1970 Sciascia va in pensione e pubblica la raccolta di saggi \"La corda pazza\", nella quale l'autore chiarisce la propria idea di \"sicilitudine\" e dimostra una rara sensibilit\u00e0 artistica espressa per mezzo di sottili capacit\u00e0 saggistiche. Quest'opera riporta, gi\u00e0 dal titolo, a Luigi Pirandello che nel suo libro \"Berretto a sonagli\" sostiene che ognuno di noi ha in testa \"come tre corde d'orologio, quella \"seria\", quella \"civile\", quella \"pazza\"\".\nSciascia vuole indagare sulla \"corda pazza\" che, a suo parere, coglie le contraddizioni e le ambiguit\u00e0 ma anche la forza razionalizzante di quella Sicilia che \u00e8 tanto oggetto dei suoi studi.\nIl ritorno al genere poliziesco.\nIl 1971 \u00e8 l'anno de \"Il contesto\", con il quale l'autore ritorna al genere poliziesco. La vicenda si svolge intorno all'ispettore Rogas che deve risolvere una complicata vicenda che origina da un errore di giustizia e una serie di omicidi di giudici. Bench\u00e9 il romanzo sia ambientato in un paese immaginario, il lettore riconosce senza sforzo l'Italia contemporanea. Il libro desta molte polemiche, pi\u00f9 politiche che estetiche, alle quali Sciascia non vuole partecipare, ritirando cos\u00ec la candidatura del romanzo al premio Campiello.\nDal romanzo venne ispirato il film di Francesco Rosi, uscito nel 1976 e intitolato \"Cadaveri eccellenti\".\nCon gli \"Atti relativi alla morte di Raymond Roussel\" del 1971, si comprende che in Sciascia la propensione ad includere la denuncia sociale nella narrazione di episodi veri di cronaca nera si fa sempre pi\u00f9 forte. Cos\u00ec sar\u00e0 ne \"I pugnalatori\" del 1976 e ne \"L'affaire Moro\" del 1978.\nNel 1973 pubblica \"Il mare colore del vino\" e scrive la prefazione ad un'edizione della \"Storia della colonna infame\" di Alessandro Manzoni, in cui scrive: \"Pi\u00f9 vicini che all'illuminista ci sentiamo oggi al cattolico. Pietro Verri guarda all'oscurit\u00e0 dei tempi e alle tremende istituzioni, Manzoni alle responsabilit\u00e0 individuali\".\nNel 1974 pubblica la prefazione ad una ristampa dei \"Dialoghi\", dello scrittore greco Luciano di Samosata dal titolo \"Luciano e le fedi\".\nEsce intanto \"Todo modo\", un libro che parla \"di cattolici che fanno politica\" e che viene stroncato dalle gerarchie ecclesiastiche. Il racconto, di genere poliziesco, \u00e8 ambientato in un eremo/albergo dove si effettuano esercizi spirituali. In questo luogo, durante il ritiro annuale di un gruppo di \"potenti\", tra i quali cardinali, uomini politici e industriali, si verifica una serie di inquietanti delitti.\nAnche da questo romanzo verr\u00e0 tratto un film (\"Todo modo\"), diretto dal regista Elio Petri nel 1976.\nL'impegno politico.\nAlle elezioni comunali di Palermo nel giugno 1975 lo scrittore si candida come indipendente nelle liste del PCI; viene eletto con un forte numero di preferenze, ottenendo il secondo posto come numero di preferenze dopo Achille Occhetto, segretario regionale del partito, e davanti ad un altro illustre candidato, Renato Guttuso.\nNello stesso anno pubblica \"La scomparsa di Majorana\", un'indagine sulla scomparsa del fisico Ettore Majorana avvenuta negli anni trenta. Sempre in merito a Ettore Majorana in diverse occasioni Leonardo Sciascia, nel 1974, afferm\u00f2 di averlo conosciuto personalmente in un convento della Calabria dove si \u00e8 recato a trovarlo per ben 2 volte.\nNel 1976 esce una ristampa delle commedie \"L'onorevole\" e \"Recitazione della controversia liparitana\" con l'aggiunta de \"I mafiosi\".\nNello stesso anno pubblica l'indagine \"I pugnalatori\", un libro inchiesta su una vicenda avvenuta a Palermo nel 1862 che vide uccise a pugnalate 13 persone.\nAll'inizio del 1977 Sciascia si dimette dalla carica di consigliere del Partito Comunista Italiano. La sua contrariet\u00e0 al compromesso storico e il rifiuto per certe forme di estremismo lo portano infatti a scontri molto duri con la dirigenza del Partito.\nL'inchiesta sulla strage di via Fani e l'arrivo in parlamento.\nNel 1978 pubblica \"L'affaire Moro\" sul sequestro, il processo e l'omicidio nella cosiddetta \"prigione del popolo\" di Aldo Moro organizzato dalle Brigate Rosse.\nNel giugno del 1979 accetta la proposta dei Radicali e si candida sia al Parlamento europeo sia alla Camera. Eletto in entrambe le sedi istituzionali resta a Strasburgo solo due mesi e poi opta per Montecitorio, dove rimarr\u00e0 deputato fino al 1983 occupandosi dei lavori della Commissione parlamentare d'inchiesta sulla strage di via Fani, sul sequestro e l'assassinio di Aldo Moro (con una forte critica rivolta alla cosiddetta \"linea della fermezza\", difatti Sciascia si era prodigato perch\u00e9 si trattasse con le Brigate Rosse per liberare Moro) e sul terrorismo in Italia. Da una parte si trova in lui il rifiuto della violenza, dall'altra una costante critica del potere costituito e dei suoi segreti inconfessabili. \u00c8 inoltre membro della commissione agricoltura e della bicamerale antimafia.\nSi espresse anche contro la legislazione d'emergenza, che istituiva poteri speciali e inaspriva molte fattispecie di reato; egli era inoltre contrario al \"pentitismo\" (sia per il terrorismo sia per la mafia), in quanto premiava troppo un colpevole in cambio di rivelazioni che potevano essere fallaci, anche a danno di innocenti. Fu inoltre uno dei primi a ravvisare lati oscuri nel rapporto tra il terrorismo e lo Stato. A Sciascia venne attribuito lo slogan \"n\u00e9 con lo Stato n\u00e9 con le Brigate Rosse\", per indicare la volont\u00e0 di molti intellettuali di criticare duramente lo Stato senza per questo aderire al terrorismo rosso; in realt\u00e0 egli non pronunci\u00f2 mai questa frase.\nNel marzo 1982 i parlamentari del Partito Radicale (tramite interrogazioni dei deputati Bonino, Rippa, Faccio, Boato e altri) e altri del PDUP (Famiano Crucianelli) e indipendenti (Stefano Rodot\u00e0), denunciano le torture inflitte ai brigatisti dalla polizia, principalmente durante il sequestro del generale James Lee Dozier; il Ministro dell'Interno Virginio Rognoni, che poi ammetter\u00e0 di avere autorizzato i \"metodi duri\" e dato il \"via libera\" alle squadre speciali guidate dal prefetto Umberto Improta e dai funzionari Fioriolli, Genova e Ciocia, critica pesantemente i deputati. Il 23 marzo 1982 Sciascia prende la parola alla Camera, ribattendo in maniera decisa al Ministro:\nI contatti con la cultura francese.\nIn questi anni aumenta i suoi viaggi a Parigi e si intensificano i contatti con la cultura francese.\nNel 1977 pubblica \"\"Candido ovvero un sogno fatto in Sicilia\", dove \u00e8 chiaro il riferimento al \"Candido\" di Voltaire.\nEsce in quell'anno \"Nero su Nero\", una raccolta di commenti ai fatti relativi al decennio precedente, \"La Sicilia come metafora\", un'intervista di Marcelle Padovani e \"Dalle parti degli infedeli\", lettere di persecuzione politica inviate negli anni cinquanta dalle alte gerarchie ecclesiastiche al vescovo Patti, con il quale inaugura la collana della casa editrice Sellerio intitolata \"La memoria\" che festeggia nel 1985 la centesima pubblicazione con le sue \"Cronachette\".\nNel 1980 pubblica \"Il volto sulla maschera\" e la traduzione di un'opera di Anatole France, \"Il procuratore della Giudea\".\nNel 1981 pubblica \"Il teatro della memoria\" e, in collaborazione con Davide Lajolo, \"Conversazioni in una stanza chiusa\".\nNel 1982 esce \"Kermesse\" e \"La sentenza memorabile\", nel 1983 \"Cruciverba\", una raccolta di suoi scritti gi\u00e0 pubblicati su riviste, giornali e prefazioni a libri.\nPubblica nel 1983 \"Stendhal e la Sicilia\", un saggio per commemorare la nascita dello scrittore francese.\nGli ultimi anni di vita.\nIn quegli stessi anni gli fu diagnosticato il mieloma multiplo. Sempre pi\u00f9 spesso fu costretto a lasciare la Sicilia per Milano per curarsi ma continu\u00f2, sia pure con fatica, la sua attivit\u00e0 di scrittore.\nNel 1985 pubblica \"Cronachette\" e \"Occhio di capra\", una raccolta di modi di dire e proverbi siciliani, e nel 1986 \"La strega e il capitano\", un saggio per commemorare la nascita di Alessandro Manzoni.\nCarichi di tristi motivi autobiografici sono i brevi romanzi gialli \"Porte aperte\" del 1987, \"Il cavaliere e la morte\" del 1988 e \"Una storia semplice\", ispirato al furto della \"Nativit\u00e0 con i santi Lorenzo e Francesco d'Assisi\" del Caravaggio, che uscir\u00e0 in libreria il giorno stesso della sua morte.\nIl 25 giugno 1986 Sciascia scrive a Bettino Craxi, comunicandogli di aver votato per il PSI nelle elezioni regionali siciliane di quell'anno e invitando il leader socialista a favorire il ricambio della classe dirigente siciliana del partito.\nNel 1987 cura una mostra molto suggestiva, all'interno della Mole Antonelliana a Torino, dal titolo \"Ignoto a me stesso\" (aprile-giugno). Erano esposte quasi 200 rare fotografie scelte da Leonardo Sciascia e concesse in originale da importanti istituzioni di tutto il mondo. Si tratta di ritratti di scrittori famosi, dai primi dagherrotipi ai giorni nostri, da Edgar Allan Poe a Rabindranath Tagore a Gorkij a Jorge Luis Borges. Il catalogo viene stampato da Bompiani e oltre il saggio di Sciascia \"Il ritratto fotografico come entelechia\" contiene 163 ritratti e altrettante citazioni dei relativi scrittori. La chiave della mostra \u00e8 forse la citazione di Antoine de Saint-Exup\u00e9ry: \nUna delle sue ultime battaglie politiche fu in difesa di Enzo Tortora (suo amico di lungo corso, vittima di errore giudiziario e divenuto anch'egli un militante radicale) e il sostegno dato ad Adriano Sofri, accusato nel 1988 dell'omicidio Calabresi (Sciascia chiese anche che si facesse finalmente luce sulla morte dell'anarchico Giuseppe Pinelli del 1969).\nPochi mesi prima di morire scrive \"Alfabeto pirandelliano\", \"A futura memoria (se la memoria ha un futuro)\", che verr\u00e0 pubblicato postumo, e \"Fatti diversi di storia letteraria e civile\"\" edito da Sellerio.\nLa morte.\nLeonardo Sciascia mor\u00ec a Palermo il 20 novembre 1989, in seguito a complicazioni della malattia che lo affliggeva (nefropatia da mieloma multiplo con insufficienza renale cronica, per cui si sottoponeva spesso a emodialisi), e chiese i funerali in Chiesa, per \"non destare troppo scandalo\" attorno alla famiglia a Racalmuto. Con lui nella sua bara la moglie e gli amici vollero mettere un crocifisso d'argento, simbolo che egli rispettava, pur non essendo un credente in senso stretto (ma nemmeno ateo: \"\u00abmi guidano la ragione, l'illuministico sentire dell'intelligenza, l'umano e cristiano sentimento della vita, la ricerca della verit\u00e0 e la lotta alle ingiustizie, alle imposture e alle mistificazioni\u00bb\", scrisse). Al funerale viene ricordato da numerose parole di stima, fra cui quelle del grande amico Gesualdo Bufalino.\n\u00c8 sepolto nel cimitero di Racalmuto, suo paese natale; sulla lapide bianca una sola frase: \nIl senso di una frase simile su una tomba \u00e8 apparso poco \"laico e agnostico\" a molti, paventando una conversione religiosa di Sciascia, ma \u00e8 stata vista anche come segno di speranza e di rimpianto. Su un manoscritto, conservato dalla famiglia, Sciascia scrive:\nL'attivit\u00e0 giornalistica di Sciascia.\nOltre all'attivit\u00e0 letteraria, Sciascia ebbe anche un'intensa esperienza giornalistica, scrivendo per numerosi giornali e riviste italiane.\nIn particolare Sciascia collabor\u00f2 sin dal 1955 con il quotidiano palermitano \"L'Ora\" - il primo articolo, del 23 febbraio 1955, \u00e8 dedicato al poeta dialettale catanese Domenico Tempio - scrivendo sulle pagine culturali e tenendovi una rubrica fissa, il \"Quaderno\", tra 1964 e il 1968.\nSul \"Corriere della Sera\" la sua collaborazione \u00e8 alterna: dal 1969 al 1972. Se ne allontana \u201csimbolicamente\u201d il 10 gennaio 1987, giorno della pubblicazione dell'articolo sui \"professionisti dell'antimafia\".\nSu \"La Stampa\" suoi articoli compaiono gi\u00e0 dal 1972, ma collabora col quotidiano torinese pi\u00f9 assiduamente dopo aver \"rotto\" con il \"Corriere della Sera\".\nCollabora anche con \"Malgrado Tutto\", piccolo periodico di Racalmuto, su cui Sciascia scrive fin dalla fondazione.\nIntanto nel 1967 ha pubblicato l'antologia (curata con Salvatore Guglielmino) \"Narratori di Sicilia\" dove ha scritto nell'introduzione che \"il carattere essenziale della letteratura narrativa siciliana \u00e8 il realismo\" e, nel 1971 gli \"Atti relativi alla morte di Raymond Roussel\" che ricostruiscono gli ultimi giorni a Palermo dello scrittore francese, dove il suo convincimento che la letteratura non sia un oggetto esterno rispetto alla realt\u00e0 va aumentando, per poi insistere sullo stesso tema soprattutto tramite \"La scomparsa di Majorana\" (1975), \"L'affaire Moro\" (1978) e \"Nero su nero\" (1979).\nLa polemica sull'antimafia.\nSul \"Corriere della Sera\" del 10 gennaio 1987, Sciascia pubblic\u00f2 l'articolo \"I professionisti dell'antimafia\", , nel quale stigmatizzava fortemente il comportamento di alcuni magistrati palermitani del pool antimafia, definendoli \"eroi della sesta\", i quali a suo parere si erano macchiati di carrierismo, usando la battaglia per la rinascita morale della Sicilia come titolo di merito all'interno del sistema delle promozioni in magistratura. In particolare, nel bersaglio dello scrittore fin\u00ec il giudice Paolo Emanuele Borsellino perch\u00e9 vincitore del concorso per l'assegnazione del posto di Procuratore della Repubblica di Marsala, non per ragioni di anzianit\u00e0 di servizio, ma per specifiche e particolarissime competenze professionali nel settore della malavita organizzata, maturate sul campo, che gli venivano riconosciute dal CSM e gli valsero il superamento in graduatoria di altri magistrati (secondo lo scrittore \"nulla vale pi\u00f9, in Sicilia, per far carriera nella magistratura, del prender parte a processi di stampo mafioso\"); comunque, in seguito, Borsellino e Sciascia si chiarirono, anche se Borsellino non accett\u00f2 mai quella critica e comment\u00f2, dopo la morte di Giovanni Falcone (tre anni dopo la scomparsa di Sciascia): \nSciascia \u00e8 deceduto tre anni prima della morte di Falcone e di Borsellino: non sapremo mai quanto avrebbe riveduto il suo giudizio sull'antimafia. In ogni caso, successivamente alla pubblicazione dell'articolo del 1987, deprecando la sua mancata promozione: \"\u00abSoprattutto mi inquietava il comportamento del Consiglio Superiore della Magistratura che deroga al principio dell\u2019anzianit\u00e0 per promuovere Paolo Borsellino, ma ristabilisce il vecchio criterio per non promuovere Giovanni Falcone\u00bb\".\nSempre sul Corriere, rispondendo ai suoi critici, aggiunger\u00e0:\nDopo la pubblicazione dell'articolo Sciascia, da sempre simbolo della lotta alla mafia, fu bersagliato dagli attacchi di molte personalit\u00e0 della cultura e della politica che prima lo avevano elogiato, e venne isolato dalle maggiori forze politiche, eccezion fatta per i Radicali e i Socialisti. L'associazione Coordinamento Antimafia, che dallo scrittore venne definita \u00abuna frangia fanatica e stupida\u00bb, lo tacci\u00f2 d'essere un quaquaraqu\u00e0 \u00abai margini della societ\u00e0 civile\u00bb e Marcelle Padovani, sulle colonne del Nouvel Observateur, accus\u00f2 Sciascia di avanzare \u00abmisere polemiche\u00bb a causa del suo \u00abincoercibile esibizionismo\u00bb. Sciascia \u00e8 stato criticato in seguito anche dallo storico Paolo Pezzino, il quale afferma che lo scrittore fosse legato alla vecchia immagine del mafioso come \"uomo d'onore\" e che quindi non fosse in grado di percepire la reale pericolosit\u00e0 della mafia moderna, e dall'amico Andrea Camilleri.\nIn realt\u00e0 Sciascia, ispirato dalla sua concezione fortemente garantista e avversa ai processi mediatici e sommari, ravvisava il pericolo di un ritorno ai metodi di Cesare Mori durante il fascismo (ispirandosi alla critica contenuta in un libro di Christopher Duggan e riprendendo, come gi\u00e0 si intuisce dalle riflessioni del capitano Bellodi ne \"Il giorno della civetta\", il motto di Girolamo Li Causi \"n\u00e9 mafia n\u00e9 Mori\") e temeva, come gi\u00e0 con le leggi speciali negli anni di piombo, una possibile involuzione autoritaria della Sicilia e del Paese. Questa sua concezione era anche estesa all'intero diritto penale, in quanto lo scrittore era un deciso sostenitore dello stato di diritto: egli era avverso a ogni procedura vagamente \"inquisitoria\", anche in momenti critici, all'uso massiccio del pentitismo, dei collaboratori di giustizia e della chiamata in correit\u00e0 non suffragata da adeguati riscontri (ma basata solo sulla \"credibilit\u00e0 intrinseca\" del teste), pratiche da lui rigettate in maniera anche viscerale, per motivi di principio. Contemporaneamente alla critica verso gli eccessi dell'antimafia professionista, continua per\u00f2 il suo impegno civile di testimone contro la mafia, venendo intervistato per la televisione locale da Mauro Rostagno, il sociologo assassinato da Cosa nostra nel 1988.\nL'associazione \"Amici di Leonardo Sciascia\".\nFondata il 26 giugno 1993 a Milano, a Palazzo Sormani, l'associazione degli \"Amici di Leonardo Sciascia\", priva di scopi di lucro, si propone di incoraggiare la lettura e la ricerca in merito al pensiero e all'opera dello scrittore.\nDal 1995 al 2008 l'attivit\u00e0 pubblicistica dell'associazione \u00e8 stata incentrata su due collane realizzate in collaborazione con l'editore milanese La Vita Felice, la prima intitolata \"Quaderni Leonardo Sciascia\", la seconda \"Porte aperte\", per complessivi ventitr\u00e9 volumi pubblicati.\nAgli inizi del 2010, \u00e8 stato siglato un accordo con la storica casa editrice fiorentina Leo S. Olschki, per effetto del quale viene pubblicata a cadenza annuale una rivista internazionale di studi, \"Todomodo\", che ospita contributi originali per invito o ricevuti spontaneamente da \"call for papers\". A fianco della rivista, \u00e8 stata creata una collana di saggistica, intitolata a \"Sciascia scrittore europeo\". Essa ospita volumi che riflettono progetti di ricerca dedicati ad esplorare le relazioni dello scrittore con le pi\u00f9 diverse culture. A marzo 2011 la collana \u00e8 stata inaugurata dal volume \"Troppo poco pazzi\", curato da Renato Martinoni (Universit\u00e0 di San Gallo, Svizzera), dedicato alla frequentazione dello scrittore con la Svizzera. A gennaio 2015 \u00e8 poi uscito, per le cure di Ricciarda Ricorda (Universit\u00e0 Ca' Foscari, Venezia), il secondo volume dal titolo \"Leonardo Sciascia e la Jugoslavia\" sui rapporti intrattenuti dallo scrittore sin dagli inizi degli anni '60 con il mondo culturale sloveno, croato e degli altri paesi della realt\u00e0 jugoslava.\nDal 2010 ogni novembre, nella ricorrenza della scomparsa dello scrittore, l'associazione promuove in citt\u00e0 diverse i \"Leonardo Sciascia Colloquia\", appuntamenti di confronto pubblico tra specialisti di Sciascia e studiosi di altre discipline per approfondire tematiche originali dell'opera.\nLa passione di Sciascia per le arti figurative viene celebrata dall'associazione sin dal 1995 attraverso la collana di cartelle fuori commercio \"Omaggio a Sciascia\", contenenti un'incisione sciolta accompagnata da un testo. Nel 1998 \u00e8 stato altres\u00ec istituito il Premio internazionale biennale \"Leonardo Sciascia Amateur d'Estampes\" per ricordare la passione di Leonardo Sciascia per l'incisione originale. Tutte le stampe degli artisti invitati al concorso vengono donate, alla fine del ciclo espositivo, alla Civica Raccolta di stampe Achille Bertarelli di Milano, il pi\u00f9 importante gabinetto di stampe italiano, ospitato nel complesso del Castello Sforzesco. In virt\u00f9 di questo gesto, prima nel 2010 il sindaco Letizia Moratti e poi nel 2014 il sindaco Giuliano Pisapia hanno assegnato agli Amici di Sciascia il riconoscimento di \"benefattore\", per avere contributo con questa donazione ad accrescere il prestigio della citt\u00e0 nelle otto edizioni della manifestazione.\nDal 1998 \u00e8 attivo il \"Leonardo Sciascia Web\", diretto da Valter Vecellio all'indirizzo \"amicisciascia.it\", che offre, tra l'altro, l'opportunit\u00e0 di consultare \"La memoria di carta\", la bibliografia pi\u00f9 completa ad oggi realizzata (e in costante aggiornamento) sulle opere dello scrittore.\nRiconoscimenti.\nA Leonardo Sciascia sono intitolati:\nGli \u00e8 stato anche dedicato un asteroide (\"12380 Sciascia\").\nCinema.\nNumerosi sono i film tratti da opere di Leonardo Sciascia:"}
{"id": "109001", "revid": "125262558", "url": "https://it.wikipedia.org/wiki?curid=109001", "title": "Manfredi di Sicilia", "text": "Biografia.\nEra figlio naturale di Federico II di Svevia e di Bianca Lancia d'Agliano, sposata poco prima della sua morte, dall'imperatore rimasto vedovo di Isabella d'Inghilterra, e quindi pienamente legittimato, malgrado la Curia romana disconoscesse quel vincolo matrimoniale, mossa com'era dal suo profondo odio per la casa di Hohenstaufen.\nStudi\u00f2 a Parigi e a Bologna; dal padre apprese l'amore per la poesia e per la scienza, amore che mantenne da re. Si narra che l'imperatore avesse avuto una particolare predilezione fra tutti i suoi figli verso Manfredi ed Enzo, entrambi nati da relazioni extra-coniugali.\nAlla fine del 1248 o all'inizio del 1249, la data \u00e8 incerta, spos\u00f2 Beatrice di Savoia, figlia del conte Amedeo IV di Savoia e di Margherita di Borgogna.\nLa reggenza in Sicilia.\nFederico II mor\u00ec il 13 Dicembre 1250 e lasci\u00f2 a Manfredi il Principato di Taranto con altri feudi minori; gli affid\u00f2 inoltre la luogotenenza in Italia, in particolare quella del Regno di Sicilia, finch\u00e9 non fosse giunto l'erede legittimo, il fratellastro di Manfredi Corrado IV, che in quel momento era impegnato in Germania. Anche se fu incoronato a Palermo, Manfredi privilegi\u00f2 come dimore i palazzi di Lucera e Foggia, in Capitanata, in quanto di fatto centri operativi e amministrativi istituiti da Federico II, e soggiorn\u00f2 sovente presso il castello di San Gervasio in Basilicata, importante marescallia imperiale. Il giovane sovrano si trov\u00f2 in una situazione assai difficile per le molte ribellioni scoppiate nel Regno e fomentate da papa Innocenzo IV, il quale, secondo gli accordi di Melfi del 1059, era alto sovrano del Regno di Sicilia, quindi sotto il vassallaggio dalla Santa Sede. Manfredi ag\u00ec con energia per ristabilire il dominio svevo e riusc\u00ec a ricondurre all'obbedienza varie citt\u00e0 ribelli, ma non Napoli; in questa impresa fu aiutato dallo zio Galvano Lancia. Tent\u00f2 anche di giungere a un accordo con Innocenzo IV, ma non arriv\u00f2 a nulla (si pensa che volesse farsi investire del Regno dal papa).\nNell'ottobre 1251 Corrado scese in Italia e nel gennaio 1252 sbarc\u00f2 a Siponto, proseguendo insieme al fratello nella pacificazione del regno. Nell'ottobre 1253 Napoli, infine, cadde nelle mani di Corrado, che ben presto era divenuto sospettoso e ostile verso Manfredi, il quale dovette rinunciare a tutti i feudi minori e accettare anche la diminuzione della sua autorit\u00e0 nel principato di Taranto. Il 21 maggio 1254 Corrado mor\u00ec di malaria, lasciando il figlio Corradino (ancora bambino e rimasto in Germania) sotto la tutela del papa e nominando governatore del regno il marchese Bertoldo di Hohenburg. Il reggente invi\u00f2 un'ambasciata, di cui faceva parte anche Manfredi, a trattare con il pontefice ad Anagni. Il tentativo di abboccamento fall\u00ec e Bertoldo rinunci\u00f2 alla carica, lasciando campo libero a Manfredi, che riprese il controllo del Regno di Sicilia.\nDichiarato dal papa \"l'usurpatore di Napoli\", Manfredi fu scomunicato nel luglio del 1254.\nLo scontro con il papato.\nIl papato, che continuava a non vedere di buon occhio l'insediamento della casa imperiale di Svevia nel Regno di Sicilia, si accinse a occupare il regno con un esercito, essendo quel territorio proprio vassallo, in quanto la casa di Svevia era erede degli Altavilla primi beneficiari della concessione del Regno. In questo contesto Manfredi si trov\u00f2 subito in chiaro dissidio con il pontefice; grazie per\u00f2 alla fine abilit\u00e0 diplomatica ereditata dal padre, concluse con il pontefice un accordo, accettando l'occupazione pontificia con una semplice riserva dei diritti di Corradino e propri: fu assolto dalla scomunica, investito dal pontefice del principato di Taranto (27 settembre 1254) e degli altri suoi feudi e nominato vicario della Chiesa nella maggior parte del Regno. La Campania venne per\u00f2 occupata dalle truppe pontificie.\nL'11 ottobre 1254, presso il ponte del fiume Verde (l'attuale Liri), a Ceprano, Manfredi prest\u00f2 il servizio di stratore e il giuramento di fedelt\u00e0 a Innocenzo IV.\nLa posizione di Manfredi divenne ancor pi\u00f9 difficile in seguito all'uccisione, da parte dei suoi uomini, di Borrello d'Anglona, un barone protetto dalla Curia pontificia. Manfredi, non ritenendosi sicuro di fronte al papa, si rec\u00f2 in Puglia, a Lucera, ove si trovava la truppa della colonia saracena, ivi stanziata da Federico II. Una volta assicuratasi la loro fedelt\u00e0 (Manfredi fu anche in seguito chiamato \"Sultano di Lucera\" da Carlo d'Angi\u00f2, come riportato dalla Cronica di Giovanni Villani), pot\u00e9 arruolare un ingente esercito e muovere guerra all'esercito pontificio, che sconfisse presso Foggia.\nNel dicembre 1254 mor\u00ec papa Innocenzo IV e il conflitto prosegu\u00ec sotto il comando del suo successore Alessandro IV, papa assai meno energico del suo predecessore, che pronunci\u00f2 una nuova scomunica nei confronti dello svevo. Al papa non riusc\u00ec l'intento di arruolare i re d'Inghilterra e di Norvegia in una crociata contro gli Hohenstaufen; anzi la guerra procedette vantaggiosamente per Manfredi, che nel corso del 1257 sbaragli\u00f2 l'esercito pontificio e dom\u00f2 le ribellioni interne, rimanendo in saldo possesso del regno, mentre dalla Germania il giovanissimo nipote Corradino gli conferiva ripetutamente i poteri vicariali. Roma stessa divenne ghibellina sotto il controllo del \"senatore\" bolognese Brancaleone degli Andal\u00f2 e il papa fu costretto (1257) a trasferire la sede pontificia a Viterbo, dove mor\u00ec quattro anni dopo.\nNel 1256 Manfredi fond\u00f2 Manfredonia, nei pressi dell'antica Siponto: nei progetti del regnante, Manfredonia era stata designata a fungere da capitale della Puglia (\"Apuliae Caput\", dove per Apuliae si intendeva in quel tempo tutto il meridione continentale) e importante centro per i traffici commerciali del Mediterraneo.\nDiffusasi nel 1258, probabilmente per opera stessa di Manfredi, la voce della morte di Corradino, i prelati e i baroni del regno invitarono Manfredi a salire sul trono ed egli fu incoronato il 10 agosto nella cattedrale di Palermo da Rinaldo Acquaviva, vescovo di Agrigento. Tale elezione non venne riconosciuta dal papa Alessandro IV, che ritenne pertanto Manfredi un \"usurpatore\".\nIl 2 giugno 1259 Manfredi, da poco vedovo di Beatrice di Savoia, spos\u00f2, in virt\u00f9 di una serie di accordi diplomatici, con celebrazioni di grande sfarzo e solennit\u00e0 nel castello di Trani, Elena Ducas, figlia del despota d'Epiro Michele II.\nFra il 1258 e il 1260 la potenza di Manfredi, diventato ovunque capo della fazione ghibellina, si estese in tutta Italia. Il comune romano strinse un'alleanza con lui. In Toscana il partito ghibellino, capitanato dalla citt\u00e0 di Siena, guidata da Farinata degli Uberti, ottenne una netta vittoria nella battaglia di Montaperti (4 settembre 1260) e divenne cos\u00ec, con l'ausilio delle sue truppe, padrone assoluto di Firenze. Anche in Italia settentrionale, dopo la catastrofe di Ezzelino III da Romano (1259), i ghibellini, rimasti assai forti, fecero capo a lui. Pot\u00e9 nominare vicari imperiali in Toscana, nel ducato di Spoleto, nella Marca anconitana, in Romagna e in Lombardia. Il suo dominio si estese anche in Epiro (Grecia), sulle terre portategli in dote dalla seconda moglie Elena Ducas; la sua potenza fu aumentata anche dal matrimonio della figlia Costanza con Pietro III d'Aragona (1262).\nL'avvento degli Angioini e la fine.\nEletto al soglio pontificio nella sede di Viterbo papa Urbano IV nel 1261, il pontefice scomunic\u00f2 nuovamente Manfredi e cerc\u00f2 di assegnare il Regno di Sicilia a un sovrano pi\u00f9 influenzabile dal papato. Quindi, in un primo tempo, Urbano IV tent\u00f2 di vendere il regno a Riccardo di Cornovaglia, che vantava anche una discendenza normanna, e poi a suo nipote Edmondo di Lancaster, ma senza successo. Nel 1263 riusc\u00ec, invece, a convincere Carlo I d'Angi\u00f2, fratello del re Luigi IX di Francia e \"senza terra\", a prendere Sicilia e Piemonte. Lo stesso papa avrebbe incoronato Carlo come re di Sicilia l'anno successivo: i Francesi d'Angi\u00f2 venivano ufficialmente chiamati in Italia per una sorta di crociata nei confronti degli Svevi. Nello stesso anno 1264 moriva Urbano IV, al quale succedeva papa Clemente IV, che prosegu\u00ec la politica anti-sveva e favor\u00ec ulteriormente lo scontro per mezzo degli Angioini.\nCarlo giunse a Roma per mare, nel giugno 1265, sfuggendo alla flotta siciliana. Vano riusc\u00ec l'appello rivolto da Manfredi ai romani con un manifesto (24 maggio) in cui chiedeva di essere nominato imperatore da loro, quali detentori dell'autorit\u00e0 imperiale. L'esercito di Carlo nel dicembre 1265 penetr\u00f2 per la Savoia e il Piemonte in Lombardia, ove la parte ghibellina non riusc\u00ec a opporre sufficiente resistenza, e di l\u00e0 per la Romagna giunse nell'Italia centrale e a Roma, ove Carlo fu incoronato re di Sicilia il 6 gennaio 1266. Mosse, quindi, verso il Mezzogiorno e pot\u00e9 entrare nel regno con poca difficolt\u00e0, dopo che le truppe di Manfredi avevano ceduto sul ponte sul Garigliano nei pressi di Ceprano.\nLa decisiva battaglia di Benevento avvenne il 26 febbraio 1266; le milizie siciliane e saracene, insieme alle tedesche, difesero strenuamente il loro re, mentre quelle italiane abbandonarono Manfredi, che mor\u00ec combattendo con disperato valore. Riconosciutone il corpo, fu seppellito sul campo di battaglia sotto un mucchio di pietre e con lume spento, come gli eretici e gli scomunicati, su istigazione del vescovo di Cosenza Bartolomeo Pignatelli (Dante, Purgatorio, Canto III, versi 123-131).\nSuccessivamente, i popoli oppressi dal dominio angioino, scrive Saba Malaspina, con le lacrime agli occhi lo ricordavano cos\u00ec:\nLa vicenda delle spoglie e Dante.\nSette mesi dopo la morte di Manfredi, la tomba fu violata da Bartolomeo Pignatelli, vescovo di Cosenza, con il consenso di papa Clemente IV. Gli storici sono concordi nel ritenere il fatto derivante da un'iniziativa autonoma dell'arcivescovo, che nutriva per Manfredi un profondo odio personale; Clemente IV diede in realt\u00e0 \"soltanto\" il proprio consenso, da Viterbo, a questa iniziativa e il corpo riesumato fu deposto o disperso, quale scomunicato, fuori dai confini del regno angioino, nei pressi del fiume Garigliano, in un luogo tuttora sconosciuto.\nDante Alighieri, nel \"Purgatorio\" (canto III, vv. 103-145), lo pone tra coloro che si sono pentiti solo in fin di vita e sono stati accolti dalla \"bont\u00e0 infinita\" ed \u00e8 ricordato particolarmente per il verso 130: \"Or le bagna la pioggia e move il vento\".\nMatrimoni e figli.\nManfredi ebbe due mogli.\nAlla fine del 1248 spos\u00f2 Beatrice di Savoia, figlia del conte Amedeo IV di Savoia e di Margherita di Borgogna, da cui ebbe una figlia:\nIl 2 giugno 1259 Manfredi, da poco vedovo di Beatrice di Savoia, spos\u00f2 nel castello di Trani, Elena Ducas, figlia del despota d'Epiro Michele II. Dall'unione nacquero cinque figli:\nL'eredit\u00e0 culturale.\nAlla corte di Federico, Manfredi ebbe probabilmente occasione di frequentare i cantori della scuola poetica siciliana e di scrivere composizioni.\nPur non potendosi paragonare al padre nel mecenatismo delle arti, Manfredi ha lasciato segni e documenti della sua liberale predisposizione nei confronti delle arti e della cultura.\nLa Bibbia di Manfredi \u00e8 un codice miniato duecentesco scritto dall'amanuense \"Johensis\": questa Bibbia - che presenta notevoli influssi dell'arte gotica francese e inglese - fu realizzata a Napoli per lo stesso Manfredi tra il 1250 e il 1258, come attesta la dedica al \"principe\": essa fu di prototipo per altri codici, che si pensa siano usciti da una bottega miniatoria di Napoli attiva per la corte e per l'ambiente universitario. A questa bottega si fa riferire anche il famoso esemplare del \"De arte venandi cum avibus\" della Biblioteca Vaticana, che \u00e8 una copia parziale ma splendidamente illustrata del famoso trattato di Federico II, certamente commissionata da Manfredi.\nAraldica.\nA Manfredi, secondo una tesi consolidata, sarebbe da attribuire l'iniziativa dell'adozione, quale stemma del Regno di Sicilia, della cosiddetta arme di \"Svevia-Sicilia\", ovvero l'insegna d'argento all'aquila con il volo abbassato di nero, derivata dallo stemma imperiale. \nAl riguardo, lo storico napolitano Giovanni Antonio Summonte, nella sua monumentale opera, \"Historia della Citt\u00e0 e Regno di Napoli\", nel descrivere l'arme adottata dal figlio dello stupor mundi, specifica:\nDalle eloquenti parole del Summonte, appare chiaro, dunque, come costui attribuisca a Manfredi il mutamento di smalto e, dunque, l'introduzione del campo d'argento, in luogo dell'oro, ritenendo, di conseguenza, riconducibile a quest'ultimo (e non a lui precedente) il primato dell'adozione dell'arme di Svevia-Sicilia.\nAllo stesso tempo, inoltre, il Summonte riferisce di taluni autori che, erroneamente, riportano, per il sovrano, un'insegna d'argento all'aquila di rosso, anzich\u00e9 di nero:\nL'araldista italiano Goffredo di Crollalanza, invece, attribuisce a Manfredi un vessillo azzurro all'aquila d'argento. Tale insegna, se realmente adottata, potrebbe essere spiegata supponendo che essa sia stata adoperata prima della legittimazione: per cui il figlio dello stupor mundi avrebbe scelto di portare \u00abl'aquila Staufica, ma \"brisata\" dalla sostituzione di nero e oro con gli smalti dell'arma materna [...]\u00bb.\nChe l'iniziativa di fissare l'argento, in sostituzione dell'oro, per il campo dello stemma siciliano sia attribuibile a Manfredi o, invece, sia a lui precedente, appare plausibile, comunque, convenire che fu certo l'utilizzo di tale smalto, per le proprie insegne, da parte del sovrano siciliano. A tal proposito, infatti, l'araldista tedesco Erich Gritzner sostenne che \u00abnel 1261, le bandiere di guerra di Manfredi erano di zendale bianco caricato di un'aquila nera\u00bb. Ulteriori conferme, con tutti i limiti e le cautele proprie di questo genere di riscontri a fini probatori, potrebbero arrivare, inoltre, dall'iconografia legata al sovrano siciliano e, nello specifico, dalle diverse miniature della \"Nova Cronica\", nelle quali l'arme associata a Manfredi \u00e8, a ogni sua occorrenza, d'argento all'aquila di nero.\nAncora nell\"'Historia della Citt\u00e0 e Regno di Napoli\", alla base della tavola a corredo della biografia di Manfredi, \u00e8 riportata un'ulteriore e particolare arme, che, nelle pagine precedenti dell'opera, \u00e8 ricondotta anche a Federico II: si tratta di uno stemma con aquila bicipite, che reca, caricato in cuore, uno scudetto, il quale, con capo troncato cuneato da parte a parte, \u00e8 interzato in palo, con, nel primo terziere, tre pini o pigne male ordinate, nel secondo, tre leoni passanti, posti l'uno sull'altro, ovvero l'arme di \"Svevia\", e, nell'ultimo, la croce di Gerusalemme.\nUn'ultima insegna attribuita a Manfredi \u00e8 riprodotta in una delle miniature della \"Chronica Majora\", importante manoscritto medievale del monaco benedettino e cronista inglese Matthew Paris. Anche in questo caso, lo stemma \u00e8 caratterizzato da un'aquila bicipite in campo d'oro, ma, caricata sul tutto, \u00e8 posta una fascia d'argento. La presenza di quest'ultima pezza onorevole, commenta Angelo Scordo, \u00e8 \u00aba dir poco misteriosa\u00bb, sebbene, sulla scorta del fatto storico descritto dal Paris, potrebbe essere ipotizzabile che tale brisura stia a ricordare l'atto d'omaggio di cui fu tributato Manfredi dai nobili di Puglia nel 1254 e il sostegno ricevuto nella lotta contro il Papato."}
{"id": "109002", "revid": "287204", "url": "https://it.wikipedia.org/wiki?curid=109002", "title": "Costanza di Sicilia", "text": ""}
{"id": "109004", "revid": "2166030", "url": "https://it.wikipedia.org/wiki?curid=109004", "title": "Policandro", "text": " \nPolicandro () \u00e8 una piccola isola dell'arcipelago delle Cicladi in Grecia. \u00c8 situata a circa 160\u00a0km a sud-est di Atene e a 40\u00a0km a nord di Santorini nel Mar Egeo. Amministrativamente \u00e8 un comune della periferia dell'Egeo Meridionale (unit\u00e0 periferica di Santorini) con 765 abitanti al censimento del 2011.\nLunga circa 14,5\u00a0km e con una larghezza massima di 4\u00a0km ha una superficie di circa 32\u00a0km\u00b2, raggiunge la massima elevazione di 445\u00a0m s.l.m.\nIl clima \u00e8 mediterraneo con estati calde e secche ed inverni miti e piovosi.\nLe temperature durante l'inverno scendono fino ai 2\u00a0\u00b0C mentre nel periodo estivo arrivano fino ai 40\u00a0\u00b0C.\nSull'isola si trovano tre villaggi, Karavostasis, Hora (o Chora) e Pano Meria (o Ano Meria) collegati dalla strada principale che attraversa tutta l'isola. Il piccolo porto \u00e8 nella parte meridionale dell'isola presso il villaggio di Karavostasis.\nHora \u00e8 la capitale dell'isola, \u00e8 un caratteristico borgo del 1200 d.C. (Castro), costruito sul bordo di una scogliera alta 200 metri. \nDa Hora seguendo un lungo ma comodo sentiero, si pu\u00f2 salire al santuario di Panaghia da cui si ha ampia visuale su tutta l'isola.\nPano Meria \u00e8 un villaggio con caratteristiche rurali, dove risiede la maggior parte degli abitanti dell'isola (600 circa i residenti permanenti dell'isola) molti dei quali, i pi\u00f9 vecchi, parlano italiano, insegnatogli dai militari italiani che hanno presidiato l'isola negli anni 1941-43. \u00c8 il secondo insediamento pi\u00f9 grande dell'isola, costruito sul bordo nord-occidentale e ha un piccolo museo ecologico e folcloristico.\nDa un punto di vista gastronomico, oltre ai tradizionali piatti della cucina greca si pu\u00f2 gustare anche la specialit\u00e0 dell'isola, la \"Matsada\": una specie di tagliatelle (ma senza uovo) a cui si possono abbinare polpette, coniglio, capra, maiale stufati con verdure.\nInformazioni turistiche.\nTra le molte spiaggette sono da segnalare quelle di Agali e Agios Nikolaos, le uniche dell'isola dotate di bar e taverna. Merita una citazione anche quella di Livadaki, raggiungibile a piedi (\"circa un'ora\") percorrendo un sentiero in discesa che inizia dal villaggio di Pano Meria. Il tragitto offre comunque splendidi panorami che si perdono se si sceglie di raggiungerla in barca.\nAncora degne di nota sono le spiagge vicine a Karavostasis, le quali hanno il vantaggio di essere raggiungibili anche con l'auto."}
{"id": "109006", "revid": "580", "url": "https://it.wikipedia.org/wiki?curid=109006", "title": "Val Nure", "text": "La val Nure \u00e8 una valle dell'Appennino ligure formata dall'omonimo torrente, affluente di destra del fiume Po, interamente situata in provincia di Piacenza. \nIl Nure nasce sull'Appennino ligure, nella localit\u00e0 Fontana Gelata, nel comune di Ferriere, a un'altitudine di 1.479 , e sfocia nel fiume Po tra i comuni di Caorso e Caselle Landi.\nGeografia fisica.\nLa valle, interamente percorsa dal torrente Nure, da cui prende il nome, presenta un orientamento sud-ovest - nord-est ed \u00e8 interamente compresa nel tratto piacentino dell'Appennino ligure.\nLa val Nure confina ad ovest con la val Trebbia, la val Perino e la val d'Aveto, ad est con la val Riglio, la val Chero, la val d'Arda e la val Ceno ed a sud ancora con la val d'Aveto.\nValichi.\nLa val Nure \u00e8 messa in comunicazione con la val Trebbia tramite il passo della Pia, il passo del Cerro, la Sella dei Generali ed il passo del Mercatello, con la val Perino tramite il passo della Cappelletta e la Sella dei Generali, con la val d'Aveto tramite il passo del Crociglia, con la val Ceno tramite il passo Linguad\u00e0, il passo delle Pianazze e il passo dello Zovallo, con la val d'Arda tramite il valico di monte santa Franca e con la val Chero tramite il valico di Prato Barbieri.\nMonti.\nIl monte pi\u00f9 alto della valle \u00e8 il monte Bue che raggiunge un'altezza di 1775 \nTra i monti principali della valle si trovano il monte Nero, il monte Ragola, il monte Camulara, il monte Ragolino, il monte Zovallo, situati sullo spartiacque con la val Ceno, il monte Crociglia e il monte Carevolo, situati sullo spartiacque con la val d'Aveto, il monte Aserei, situato sullo spartiacque con la val Trebbia, ed il monte Menegosa, situato sullo spartiacque con la val d'Arda.\nIdrografia.\nFiumi.\nIl corso d'acqua principale della valle \u00e8 il torrente Nure, lungo , di cui 43 in percorso montano, e con un bacino idrografico di , il 78 % del quale montano.\nIl Nure non presenta affluenti di particolare rilevanza, ricevendo contributi idrici da brevi torrenti:\nLaghi.\nNell'alta valle, in comune di Ferriere, sono presenti alcuni piccoli laghi di origine glaciale:\nAmbiente.\nLa val Nure presenta caratteri tipici dell'Appennino emiliano con un paesaggio montano di bassa quota in cui sono in gran parte presenti boschi misti di latifoglie, zone pratose destinate al pascolo degli animali e prati umidi, originati dal progressivo interramento di laghi originati dalla glaciazione wurmiana.\nLa flora varia a seconda dell'altezza: la specie pi\u00f9 presente nei boschi \u00e8 il faggio. Ad alte quote si trova l'abete bianco, mentre scendendo di altitudine sono presenti il carpino bianco, l\u2019acero, il frassino, l\u2019olmo, il tiglio, il nocciolo e il maggiociondolo. Nelle zone a prato sono, invece, presenti graminacee e \"geranium nodosum\", \"anemone nemorosa\" e trifolia, \"crocus\", oltre a specie eliofolie come il \"rubus idaeus\" e il \"senecio nemorensis\".\nNell'alta valle, nella zona del monte Nero, \u00e8 presente un biotipo di interesse faunistico caratterizzato dalla presenza di un arbusteto a pino mugo, dell\u2019aquila reale e del falco pecchiaiolo.\nStoria.\nI primi abitanti della val Nure sono i celti e i Liguri, questi ultimi sono i primi ad avviare lo sfruttamento delle risorse minerarie localizzate nella valle. La zona viene, in seguito, conquistata dai romani di cui sono stati recuperati resti in varie localit\u00e0, sia nell'alta che nella basse valle. Nella localit\u00e0 Sant'Angelo, situata nei pressi di Vigolzone, Annibale scofigge definitivamente le centurie romane dopo la vittoria conseguita nella battaglia della Trebbia combattuta nel 218 a.C..\nIn epoca longobarda, la media e l'alta valle accoglie una comunit\u00e0 di monaci di san Colombano; tutta la zona dipende dai monaci della potente abbazia di San Colombano di Bobbio ed al suo ricco feudo reale ed imperiale monastico.\nIn quell'epoca, nell'alta valle transita la via degli Abati, il cammino percorso tra il VII secolo e l'anno Mille dagli abati di Bobbio per recarsi a Roma e che consentiva al monastero di mantenere i contatti e il controllo sui suoi possedimenti che si estendevano, oltre che nel nord Italia, fino in Toscana.\nNel periodo feudale \u00e8 dominata dalle famiglie dei Malaspina, Nicelli e Anguissola. Gli scontri tra queste famiglie sono all'origine della costruzione di una fitta rete di castelli con funzioni difensive.\nDal XIII secolo la valle \u00e8 stata una via di collegamento tra la pianura Padana e la Liguria, le sue mulattiere erano percorse dalle colonne di muli da soma dei mercanti che attraverso il passo del Crociglia scendevano a Santo Stefano d'Aveto e, passando per Rezzoaglio e Borzonasca, raggiungevano il mare a Chiavari trasportando i prodotti liguri, in particolar modo l'olio, verso la val Padana ed i prodotti padani, specialmente i cereali, verso la Liguria.\nNel XV secolo viene costituita la \"Magnifica Universit\u00e0 della val Nure\", istituzione con sede a Bettola composta da 21 comuni situati nella valle e che prevedeva una parziale autonomia e una serie di concessioni fiscali da parte del ducato di Milano, a cui tutta la zona era assoggettata: la prima forma di autonomia fu concessa dal duca Filippo Maria Visconti nel 1441, per, poi, venire confermate dagli Sforza prima e da Francesco I di Francia poi. La Magnifica Universit\u00e0 \u00e8 istituita ufficialmente nel 1523 da papa Clemente VII e, pur minacciata dalle potenti famiglie del posto miranti alla rinascita dell'ordinamento feudale, sopravvive fino all'epoca napoleonica, quando vennero istituiti i comuni di Ferriere, San Giovanni, Borgo San Bernardino, Ponte dell'Olio, Vigolzone, Podenzano e San Giorgio.\nNel 1867, con il regio decreto 4066, pubblicato in gazzetta ufficiale il 17 novembre, su impulso delle famiglie della zona ed, in particolare, di Giuseppe Zanellotti di Cogno S. Savino, che sarebbe in seguito diventato il primo sindaco del comune, e di don Luigi Galli, arciprete di Groppallo, viene costituito il nuovo comune di Farini d'Olmo, distaccando dai comuni di Bettola e Borgo San Bernardino le frazioni di Groppallo, Boccolo della Noce, Cogno San Savino, Cogno San Bassano, Mareto, Gallare, Migliorini, Groppo, Ass\u00e9 e Farini d\u2019Olmo oltrech\u00e9 la frazione di Pradovera appartenente al comune di Coli. Il nuovo comune diventa, poi, operativo a partire dal successivo 1\u00ba gennaio 1868.\nDurante la seconda guerra mondiale, dopo l'armistizio dell'8 settembre, l'alta val Nure diviene un luogo di rifugio per molti antifascisti piacentini in fuga dalla citt\u00e0. A partire dall'ultimo scorcio di quell'anno cominciano ad organizzarsi le prime bande armate di ribelli. Tra il maggio e il giugno 1944 Ferriere, prima, e Farini, poi, vengono conquistate dai partigiani che, alla fine del luglio dello stesso anno occupano anche Bettola, abbandonata dalla GNR. Una volta occupato, il centro di Bettola diventa sede del Comando unico della XIII Zona e del CLN provinciale, diventando una sorta di capitale della resistenza piacentina, nonch\u00e9 capoluogo della zona liberata. Tra la fine del 1944 e l'inizio del 1945 la valle \u00e8 sottoposta al rastrellamento da parte delle truppe della divisione Turkestan che rioccupano Bettola nel mese di novembre. Per il ruolo occupato Bettola ha ricevuto la medaglia d'argento al valor militare per la guerra di liberazione.\nA partire dal XX secolo, la val Nure, in particolare l'alta valle, \u00e8 soggetta allo spopolamento, vedendo ridursi progressivamente il numero degli abitanti.\nNella notte del 14 settembre 2015 buona parte della val Nure, cos\u00ec come le limitrofe val Trebbia e val d'Aveto, viene devastata dall'esondazione del Nure, dovuta al forte maltempo che causa la morte di tre persone in seguito al crollo di parte della ex strada statale 654 di Val Nure nei pressi di Recesio di Bettola, oltre ad ingenti danni, tra i quali il crollo di un ponte sull'ex strada statale 654 a monte di Ferriere, la distruzione di alcune abitazioni a Farini ed il danneggiamento del ponte sul Nure a Ponte dell'Olio e Pontenure.\nIl 16 ottobre 2016 si svolgono nella valle due referendum consultivi per la fusione dei comuni di Ponte dell'Olio e Vigolzone e di Bettola, Farini e Ferriere: in entrambi i casi le consultazioni vedono la vittoria del no in tutti i comuni, interrompendo l'iter del progetto di fusione.\nCultura.\nQuesta valle \u00e8 posta al limitare del territorio delle Quattro Province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico, accompagnato dalla fisarmonica e un tempo dalla piva emiliana.\nLa piva emiliana, praticamente scomparsa, viene ricordata nella festa della \"Piva della val Nure\" che si tiene in agosto a Pradovera frazione di Farini.\nInfrastrutture e trasporti.\nIl principale asse viario della val Nure \u00e8 l'ex strada statale 654 di Val Nure che percorre interamente la valle da Piacenza fino al passo dello Zovallo, entrando nella parmense val Ceno per poi entrare in val d'Aveto tramite il passo del Tomarlo e scendere fino a Rezzoaglio dove si congiunge alla strada statale 586 della Valle dell'Aveto.\nTra il 1882 ed il 1933 la media val Nure fu servita dalla tranvia Piacenza-Bettola che metteva in comunicazione Bettola con il capoluogo provinciale; da essa si diramava a Grazzano Visconti la linea per Rivergaro che permetteva il collegamento con la bassa val Trebbia. La tranvia Piacenza-Bettola fu, poi, sostituita dall'omonima ferrovia, gestita dalla Societ\u00e0 Italiana Ferrovie e Tramvie, e definitivamente soppressa nel 1967.\nAmministrazione.\nDi seguito \u00e8 riportata la lista dei comuni della val Nure:\nIl territorio della medio-alta val Nure \u00e8 stato compreso nella Comunit\u00e0 Montana valli del Nure e dell'Arda, la cui sede era situata in Piazza Colombo a Bettola, fino alla sua chiusura avvenuta nel 2013.\nNel territorio della val Nure sono presenti due unioni di comuni:"}
{"id": "109007", "revid": "1305772", "url": "https://it.wikipedia.org/wiki?curid=109007", "title": "Ac\u00e1mbaro", "text": "Ac\u00e1mbaro \u00e8 una citt\u00e0 messicana di circa 55.000 abitanti (dato del 2000) situata nella parte sud-orientale dello stato del Guanajuato e capoluogo dell'omonimo comune.\nStoria.\nI primi abitanti della zona appartenevano ad un'antica popolazione mesoamericana, i Chup\u00edcuaro, nella zona sono stati ritrovati numerosi reperti archeologici ora conservati in un museo locale.\nIl 19 settembre 1526 fu fondata da Don Nicol\u00e1s de San Luis Monta\u00f1\u00e9s la citt\u00e0 di San Francisco di Ac\u00e1mbaro, fu il primo insediamento spagnolo nel territorio del Guanajuato.\nIl secolo XVIII fu un secolo di prosperit\u00e0, furono costruiti importanti edifici religiosi e civili, nella citt\u00e0 sono ancora visibili diversi edifici in stile coloniale.\nEconomia.\nAc\u00e1mbaro ha avuto un ruolo chiave nello sviluppo del sistema ferroviario del paese. Durante il 1944 dalle sue officine meccaniche usc\u00ec Fidelita 296, locomotiva a vapore simbolo di un'epoca importante nella storia della societ\u00e0 acambarense.\nStatuette.\nNel luglio 1944 Waldemar Julsrud ritrov\u00f2 in questa localit\u00e0 oltre 33.000 statuette di ceramica, alcune delle quali raffigurerebbero dei dinosauri. Inserite spesso tra gli OOPArt, queste statue si tratterebbero per i sostenitori del creazionismo come una prova della coesistenza dei dinosauri e degli uomini, e della fallacia della scienza, mentre gli archeologi, come il mesoamericano Charles Di Peso, le considerano dei falsi, realizzati forse a scopo goliardico."}
{"id": "109009", "revid": "256896", "url": "https://it.wikipedia.org/wiki?curid=109009", "title": "Asse Roma-Berlino-Tokio", "text": ""}
{"id": "109010", "revid": "256896", "url": "https://it.wikipedia.org/wiki?curid=109010", "title": "Asse Roma-Berlino-Tokyo", "text": ""}
{"id": "109011", "revid": "9", "url": "https://it.wikipedia.org/wiki?curid=109011", "title": "Stato Ecclesiastico", "text": ""}
{"id": "109013", "revid": "1543377", "url": "https://it.wikipedia.org/wiki?curid=109013", "title": "Grafica", "text": "Il termine grafica indica genericamente il prodotto della progettazione orientata alla comunicazione visiva. La conoscenza delle strutture portanti e delle strutture modulari delle figure geometriche fondamentali rende possibile la ricerca di forme geometriche nuove ed un campo specifico in cui questo tipo di ricerca \u00e8 utilizzato con grande vantaggio \u00e8 proprio quello della grafica.\nOltre al concetto internazionale di \"graphic design\" (progettazione grafica) che intende l'attuazione di una precisa strategia di marketing prima e strategia creativa dopo, il termine pu\u00f2 comprendere il concetto di grafica d'arte, settore orientato alla produzione in serie anche di opere artistiche, slegate quindi da una vera progettazione commerciale.\nStoria.\nIl primo grafico, in senso moderno fu Henri de Toulouse-Lautrec, un pittore francese della seconda met\u00e0 del XIX secolo. L'espressione \"graphic design\" (letteralmente: progettazione grafica) nasce nel 1922, quando fu coniata da William Addison Dwiggins. Tuttavia fu utilizzata raramente fino al secondo dopoguerra; fino ad allora, i \"graphic designer\" erano chiamati \"commercial artist\". Il settore della grafica si \u00e8 sviluppato drammaticamente negli ultimi decenni del XX secolo, in quanto l'alta tecnologia ha iniziato a giocare un ruolo preminente. Di conseguenza, oggi la professione non \u00e8 pi\u00f9 limitata a libri, poster e pubblicit\u00e0, ma include anche \"motion\" e \"interactive media\" e altro. Comunque sia, il grafico contemporaneo \u00e8 erede di un'illustre ascendenza. Gli scribi sumeri che inventarono la scrittura, gli artigiani egizi che combinarono parole e immagini nei manoscritti papiri, gli stampatori di blocchi cinesi, i miniatori medievali e gli stampatori e compositori del XV secolo che progettarono i primi libri europei, fanno tutti parte della ricca eredit\u00e0 e storia della grafica."}
{"id": "109019", "revid": "125869045", "url": "https://it.wikipedia.org/wiki?curid=109019", "title": "Inquinamento atmosferico", "text": "Linquinamento atmosferico \u00e8 una forma di inquinamento, ovvero l'insieme di tutti gli agenti fisici, chimici e biologici che modificano le caratteristiche naturali dell'atmosfera terrestre.\nGli effetti sulla salute umana dovuti alla scarsa qualit\u00e0 dell'aria coinvolgono principalmente il sistema respiratorio e il sistema cardiovascolare. Le reazioni individuali agli inquinamenti atmosferici dipendono dal tipo di inquinante a cui una persona \u00e8 esposta, dal grado di esposizione, dallo stato di salute dell'individuo e dalla genetica. L'inquinamento dell'aria interna e la scarsa qualit\u00e0 dell'aria urbana sono elencati come due dei peggiori problemi di inquinamento tossico al mondo . L'inquinamento dell'aria esterna causa da 2,1 a 4,21 milioni di morti ogni anno. Complessivamente, l'inquinamento atmosferico provoca la morte di circa 7 milioni di persone in tutto il mondo ogni anno ed \u00e8 il pi\u00f9 grande rischio singolo per la salute ambientale del mondo. \nDescrizione.\nNel 1973 Williamson ha proposto la distinzione tra inquinante e contaminante: un contaminante \u00e8 \"ogni cosa che viene aggiunta all'ambiente che causa una deviazione dalla composizione geochimica media\"; l'inquinante, invece, \u00e8 un contaminante che causa effetti nocivi all'ambiente.\nI fenomeni di inquinamento atmosferico sono il risultato di una complessa competizione tra fattori, che portano ad un accumulo degli inquinanti, ed altri che invece determinano la loro rimozione e la loro diluizione nell'atmosfera. L'entit\u00e0 e le modalit\u00e0 di emissione (sorgenti puntiformi o diffuse, altezza di emissione), i tempi di persistenza degli inquinanti e il grado di mescolamento dell'aria sono alcuni dei principali fattori che producono variazioni spazio-temporali della composizione dell'aria.\nQuesto \u00e8 uno dei problemi maggiormente sentiti dalle popolazioni dei grandi agglomerati urbani, di cui ci si \u00e8 iniziati a preoccupare solamente dagli anni settanta. Da quell'epoca, infatti, in alcuni paesi sono state via via attuate delle politiche per la riduzione degli agenti chimici e di numerose altre sostanze contaminanti presenti nell'aria; \nIn genere, l'inquinamento atmosferico \u00e8 maggiormente diffuso nelle grandi citt\u00e0 per i gas di scarico degli autoveicoli pubblici e privati e del riscaldamento degli edifici, ma \u00e8 presente anche presso industrie (aziende metalmeccaniche, siderurgiche, farmaceutiche, chimiche, discariche) che non si dotano di impianti per l'abbattimento delle sostanze atmosferiche inquinanti. A causa della circolazione atmosferica e della diffusione chimica degli inquinanti, il fenomeno dell'inquinamento atmosferico tende a interessare anche zone non contaminate, distanti dalla sorgente primaria dell'inquinamento.\nDefinizione di inquinante.\nL'inquinante atmosferico \u00e8 un fattore o sostanza che determina l'alterazione di una situazione stazionaria attraverso:\nL'aria \u00e8 una miscela eterogenea formata da gas e particelle di varia natura e dimensioni. La sua composizione si modifica nello spazio e nel tempo per cause naturali, cosicch\u00e9 risulta arduo definirne le caratteristiche di qualit\u00e0.\nL'impossibilit\u00e0 di individuare le propriet\u00e0 di un ambiente incontaminato di riferimento induce a introdurre il concetto di inquinamento atmosferico stabilendo uno standard convenzionale per la qualit\u00e0 dell'aria.\nSi ritiene quindi inquinata l'aria la cui composizione ecceda limiti stabiliti per legge allo scopo di evitare effetti nocivi sull'uomo, sugli animali, sulla vegetazione, sui materiali o sugli ecosistemi in generale.\nIl fatto che gli inquinanti reagiscano porta a distinguere tra inquinante:\nEsistono inoltre inquinanti, come il particolato fine, in cui, secondo molti studi, si equivalgono numericamente le componenti primarie e secondarie.\nPrincipali cause.\nLe cause dell'inquinamento atmosferico possono essere distinte in naturali o antropiche.\nCause antropiche.\nLe principali cause antropiche di inquinamento sono:\nI vari mezzi di trasporto possono impattare in modo differente sull'ambiente a seconda delle loro caratteristiche, innanzitutto maggiore \u00e8 la dimensione e peso del mezzo e maggiore saranno le energie necessarie per accelerare e arrestare il mezzo, generando un impatto maggiore rispetto ad un mezzo piccolo di pari tecnologia, sia per quanto concerne gli inquinanti prodotti dal motore e dalla sua fonte d'alimentazione (benzina, gasolio, GPL, metano, elettricit\u00e0, ecc) che dalle polveri prodotte da pneumatici e freni, ma anche l'impatto ambientale per produrre il mezzo varia molto sia dalle dimensioni che dalla tecnologia, oltre che dal processo produttivo adottato dalla relativa azienda, ultimo fattore \u00e8 lo smaltimento a fine ciclo vitale del mezzo, alcune soluzioni che possono essere molto valide per ridurre la produzione d'inquinanti (i motori elettrici non producono CO\u2082 e polveri sottili) durante la fase di utilizzo nel ciclo vitale non sempre lo sono altrettanto per la produzione e dismissione del mezzo ed anche per quanto concerne la produzione del carburante o dell'elettricit\u00e0, in alcuni casi si \u00e8 visto come i mezzi a motore tradizionale, trasformati in veicoli a gas naturale possano essere competitivi con i veicoli elettrici nell'emissione di CO\u2082 e come questa vari enormemente a seconda di come viene prodotto il gas naturale (tradizionale, da rifiuti o biomasse oppure sintetico).\nRimanendo alle motorizzazioni tradizionali benzina e gasolio, gli studi recenti di Transport&amp;Environment (centro di studi ambientalisti con sede a Bruxelles), hanno analizzato queste 2 tipologie di motore, in particolar modo l'intero processo vitale, il risultato ha evidenziato una maggiore produzione d'inquinanti CO\u2082 nel caso del motore diesel pur avendo questo un emissioni minore ai gas di scarico dei motori a benzina.\nL'inquinamento automobilistico quali le polveri sottili poi si ripercuotono nelle abitazioni, in cui si accumula assieme alle polveri prodotte da altre fonti, quali i camini e stufe, sigarette e la cucina, tuttavia l'impatto delle polveri prodotte dai veicolo \u00e8 proporzionalmente minore rispetto ad altre fonti presenti in casa.\nPrincipali inquinanti.\nData la grande variet\u00e0 di sostanze presenti in atmosfera, sono stati proposti numerosi metodi di classificazione: in primo luogo si pu\u00f2 classificare in base alla composizione chimica, per cui si parla principalmente di composti che contengono zolfo, composti che contengono azoto, che contengono il carbonio e composti alogeni.\nIn secondo luogo si pu\u00f2 classificare in base allo stato fisico: gassoso, liquido o solido; infine si pu\u00f2 suddividere in base al grado di reattivit\u00e0 in atmosfera, in sostanze primarie o secondarie.\nGli inquinanti primari possono essere di tipo gassoso o particolato.\nTra i gas si segnalano:\nIl particolato si classifica in ragione del diametro delle particelle; si considerano grossolane quelle con diametro maggiore di 2.5\u00a0\u00b5m e fini quelle con diametro inferiore a 2.5\u00a0\u00b5m. Si distinguono inoltre come inalabili le particelle con diametro minore di 10\u00a0\u00b5m (PM10).\nI principali inquinanti secondari di tipo gassoso sono:\nEntrambi questi gas intervengono nei complessi meccanismi di reazione che costituiscono il cosiddetto \"smog fotochimico\"\nIl particolato secondario pu\u00f2 derivare da reazioni chimiche e chimico-fisiche che coinvolgono inquinanti gassosi sia primari che secondari. I pi\u00f9 noti sono:\nContaminanti gassosi.\nContaminanti gassosi importanti sono:\nParticolato.\nIl particolato \u00e8 un aerosol di piccole particelle solide classificate in base alle loro dimensioni. Le particelle atmosferiche sono di solito misurate in PTS (Polveri Totali Sospese): PM10 quando il diametro aerodinamico medio \u00e8 minore di 10 micron (possono raggiungere i polmoni), PM2,5 quando il loro diametro aerodinamico medio \u00e8 inferiore a 2,5 micron (pi\u00f9 dannose perch\u00e9 possono passare attraverso i filtri delle vie aeree respiratorie superiori).\nL'attenzione si sta ora focalizzando sull'impatto sulla salute di particelle ancora pi\u00f9 piccole, le PM0,1 e le cosiddette \"nanopolveri\" (ancora pi\u00f9 fini), che penetrando ulteriormente a fondo, sono ritenute ancora pi\u00f9 dannose.\nAria interna.\nPer Inquinamento atmosferico si definisce in generale quello dell'ambiente libero; la qualit\u00e0 dell'aria interna, parametro importante per la salute umana, viene ovviamente alterato oltre che dalle emissioni in casa anche dalla qualit\u00e0 dell'aria esterna all'ambiente considerato, base su cui si sovrappongono eventuali altri inquinanti.\nEffetti.\nSull'ambiente.\nI principali effetti che gli inquinanti provocano nell'ambiente sono l'effetto serra, e le piogge acide, poi naturalmente comportano anche altri problemi come il buco dell'ozono ed altri problemi meno visibili sulla flora e fauna.\nL'effetto serra: \u00e8 un fenomeno climatico che consiste nel riscaldamento degli strati inferiori dell'atmosfera, per effetto della schermatura che offrono alcuni gas in essa contenuti (gas serra), questi ultimi risultano trasparenti alle radiazioni di lunghezza d'onda pi\u00f9 corta ed opachi a quelle con lunghezza d'onda pi\u00f9 ampia, questo fa s\u00ec che le radiazioni con lunghezza d'onda minore riescano ad attraversare questi gas arrivando alla superficie terrestre, dove vengono in parte assorbite ed in parte riflesse; la parte assorbita viene rilasciata sotto forma di infrarossi che hanno una lunghezza d'onda maggiore e quindi rimangono intrappolati dai gas serra. L'aumento dell'effetto serra in seguito alla rivoluzione industriale \u00e8 stato causato soprattutto dall'immissione di Co2 fossile in atmosfera.\nDa precisare il fatto che l'effetto serra \u00e8 in gran parte causato da sostanze non inquinanti, soprattutto dal vapore acqueo. Di per s\u00e9 non \u00e8 un fenomeno negativo perch\u00e9 senza di esso la superficie terrestre si presenterebbe con una temperatura media inferiore ai -18\u00a0\u00b0C invece degli attuali +15\u00a0\u00b0C, ma pu\u00f2 diventare dannoso nel caso si continui ad emettere gas serra in modo incontrollato. Le piogge acide: l'acqua piovana di norma ha un pH di circa 5,5 quindi leggermente acida a causa della presenza di anidride carbonica (CO2) che forma acido carbonico, a causa dell'inquinamento si disciolgono anche biossido di zolfo (SO2) e vari ossidi di azoto che formano rispettivamente acido solforico (H2SO4) ed acido nitrico (HNO3), che abbassano notevolmente il pH formando le piogge acide; le piogge acide hanno un impatto ambientale notevole, i principali effetti sono corrosione dei monumenti, danneggia le foglie delle piante impedendo la fotosintesi, interferisce sullo sviluppo degli embrioni degli animali acquatici, distrugge i batteri necessari alla decomposizione delle sostanze organiche con conseguente accumulo di sostanze tossiche nei fondali e aumentando l'acidit\u00e0 del suolo influenza il tipo di piante che vi possono crescere inoltre favorisce il passaggio in soluzione di metalli pesanti tossici come il mercurio. \nNel 2017 si \u00e8 notato come negli anni, grazie alle normative sui gas inquinanti, si sono ridotti gli impatti ambientali di tali sostante, le cui emissioni sono state progressivamente ridotte, ma questa riduzione non \u00e8 stata omogenea tra NOx (ridotto notevolmente) e idrocarburi incombusti (ridotti parzialmente), questo ha portato alla formazione di una autossidazione in fase gassosa degli idrocarburi e alla formazione di idroperossidi organici (tale studio \u00e8 stato guidato da Paul Wennberg del Caltech e da Henrik Kjaergaard dell'universit\u00e0 di Copenaghen), fenomeno che normalmente si verifica gi\u00e0 nelle aree rurali dove non vi \u00e8 una significativa produzione di queste sostanze, notando tuttavia che tale fenomeno si sta riproponendo anche in zone inquinate dove \u00e8 presente un forte squilibrio tra idrocarburi e NOx, tali idroperossidi costituiscono un elemento irritante e inquinante, che tende a formare particelle aerosol (sospese in aria).\nData lo sviluppo recente del fenomeno non sono ancora chiari i rischi per la salute e come tale fenomeno impatter\u00e0 sull'ambiente.\nSulla salute umana.\nNell'area euro, secondo l'OMS, l'inquinamento da particolato \u00e8 responsabile della riduzione di 1 anno di vita in media. Le patologie che mostrano un rischio significativamente maggiore sono quelle a carico dell'apparato cardiovascolare e respiratorio, tra cui i tumori al polmone (da notare che il rischio relativo di quest'ultimo resta comunque molto basso rispetto al tabacco).\nMonossido di carbonio, (CO): Gli effetti negativi del monossido di carbonio sulla salute umana sono legati alla capacit\u00e0 del CO di unirsi all'emoglobina del sangue formando la carbossiemoglobina (COHb). In questo modo il CO occupa il posto normalmente occupato dall'ossigeno, cos\u00ec da ridurre la capacit\u00e0 del sangue di trasporto dell'ossigeno e di conseguenza la quantit\u00e0 di ossigeno che il sangue lascia nei tessuti. Inoltre vi \u00e8 la possibilit\u00e0 che il CO si unisca ad alcuni composti presenti nei tessuti stessi riducendo la loro capacit\u00e0 di assorbire ed usare ossigeno . La concentrazione di COHb presente nel sangue \u00e8 naturalmente legata alla concentrazione di CO presente nell'aria che viene respirata .\nSono molti gli studi fatti per capire il legame tra la percentuale di COHb nel sangue e gli effetti sanitari macroscopici. I danni arrecati dal COHb alla salute umana sono legati essenzialmente agli effetti sul sistema cardiovascolare e sul sistema nervoso.\nEffetti sull'agricoltura.\nIn India, nel 2014, \u00e8 stato riferito che l'inquinamento atmosferico dovuto al carbonio nero e all'ozono a livello del suolo avevano ridotto i raccolti nelle aree pi\u00f9 colpite di quasi la met\u00e0 nel 2011 rispetto ai livelli del 1981\nEffetti economici.\nL'inquinamento atmosferico costa all'economia mondiale \u20ac 4 trilioni di euro all'anno a causa delle perdite di produttivit\u00e0 e del degrado della qualit\u00e0 della vita, Queste perdite di produttivit\u00e0 sono causate da decessi dovuti a malattie causate dall'inquinamento atmosferico. Nel 2013 un decesso su dieci \u00e8 stato causato da malattie associate all'inquinamento atmosferico e il problema sta peggiorando. Il problema \u00e8 ancora pi\u00f9 acuto nei paesi in via di sviluppo. afferma che ulteriori perdite economiche causate dall'inquinamento atmosferico, compresi i costi sanitari e gli effetti negativi sulla produttivit\u00e0 agricola e di altra natura, non sono state calcolate nel rapporto, e quindi i costi effettivi per l'economia mondiale sono di gran lunga superiori a \u20ac 4 trilioni di euro. \nDisastri storici.\nLa peggiore crisi di inquinamento civile a breve termine del mondo \u00e8 stata il disastro di Bhopal del 1984 in India. I vapori industriali fuoriusciti rivelano che i decessi sono almeno 3787 persone e feriti da 150.000 a 600.000. Il Regno Unito sub\u00ec il suo peggior evento di inquinamento atmosferico quando il Grande Smog del 4 dicembre del 1952 si form\u00f2 su Londra. In sei giorni sono morti pi\u00f9 di 4.000 e stime pi\u00f9 recenti hanno portato la cifra a quasi 12.000. Si ritiene che una perdita accidentale di spore di antrace da un laboratorio di guerra biologica nell'ex Unione Sovietica nel 1979 vicino a Sverdlovsk abbia causato almeno 64 morti. Il peggior singolo incidente di inquinamento atmosferico che si \u00e8 verificato negli Stati Uniti si \u00e8 verificato a Donora, in Pennsylvania, alla fine di ottobre 1948, quando 20 persone sono morte e oltre 7000 sono stati feriti.\nMeteorologia dell'inquinamento atmosferico.\nPressoch\u00e9 la totalit\u00e0 dei fenomeni di inquinamento atmosferico avviene nella porzione pi\u00f9 bassa dell'atmosfera chiamata \"Planetary Boundary Layer\" (Strato Limite Planetario), o PBL. Il PBL comprende la parte di troposfera nella quale la struttura del campo anemologico risente dell'influenza della superficie terrestre e si estende fino a oltre 1\u00a0km di altezza.\nI pi\u00f9 importanti fattori meteorologici che interessano i fenomeni di inquinamento atmosferico sono:\nLa stabilit\u00e0 atmosferica assume un ruolo fondamentale nella dispersione degli inquinanti. Nella troposfera la temperatura dell'aria normalmente decresce all'aumentare dell'altitudine. Il profilo di temperatura di riferimento per valutare il comportamento delle masse d'aria \u00e8 quello osservato per una particella d'aria che si innalza espandendosi adiabaticamente. Quando il profilo reale coincide con quello di riferimento, una particella d'aria - a qualsiasi altezza venga portata - si trova in equilibrio indifferente, cio\u00e8 non ha alcuna tendenza n\u00e9 a salire n\u00e9 a scendere (atmosfera neutra). Quando la temperatura decresce con l'altezza pi\u00f9 velocemente del profilo di riferimento, le particelle d'aria ad ogni quota si trovano in una condizione instabile perch\u00e9 se vengono spostate sia verso il basso che verso l'alto continuano il loro movimento nella medesima direzione allontanandosi dalla posizione di partenza. Se invece la temperatura decresce con l'altezza pi\u00f9 lentamente del profilo adiabatico, o addirittura aumenta (situazione detta di inversione termica), le particelle d'aria sono inibite sia nei movimenti verso l'alto che verso il basso e la situazione \u00e8 detta stabile.\nCondizioni neutre si verificano tipicamente durante le transizioni notte-giorno, in presenza di copertura nuvolosa, o con forte vento.\nCondizioni instabili si verificano quando il trasporto di calore dal suolo verso l'alto \u00e8 notevole, come accade nelle giornate assolate.\nLe condizioni stabili, che si verificano tipicamente nelle limpide notte continentali con vento debole, sono le pi\u00f9 favorevoli ad un ristagno ed accumulo degli inquinanti.\nI pi\u00f9 gravi episodi di inquinamento si verificano in condizioni di inversione termica; in questi casi infatti gli inquinanti emessi al di sotto della quota di inversione (a meno di possedere un'energia meccanica sufficiente a forare l'inversione), non riescono ad innalzarsi poich\u00e9 risalendo si trovano ad essere comunque pi\u00f9 freddi e dunque pi\u00f9 pesanti dell'aria circostante.\nNormativa italiana.\nAlcune norme riguardanti gli inquinanti atmosferici per la Comunit\u00e0 Europea (CEE) e attuati in Italia sono elenati di seguito:\nLa direttiva CE 2008/50 definisce e riorganizza le normative precedenti in un testo unico, tiene in considerazioni e linee guida sviluppate dall'OMS su base di studi scientifici, definisce un elenco di inquinanti normati, fornisce le definizioni di aria e ambiente, inquinanti e livelli, delinea gli obbiettivi da ottenere in futuro, definisce i limiti, i livelli critici soglie di allarme e di informazione ecc. Il D.Lgs 155 del 2010 recepisce l'ultima direttiva europea e ne costituisce l'applicazione a livello italiano.\nScenari futuri.\nSi prevede che l'Africa possa rappresentare la met\u00e0 delle emissioni inquinanti del mondo entro il 2030. , l'Africa sub-sahariana sta vivendo un inquinamento in rapido aumento, derivato da molte cause, tra cui la combustione della legna per cucinare e dei rifiuti abbandonati, il traffico, le industrie agroalimentari e chimiche, la polvere di sabbia del Sahara trasportata dai venti attraverso l'area del Sahel, tutto ci\u00f2 rafforzato da una maggiore crescita demografica e densit\u00e0 urbana."}
{"id": "109025", "revid": "270833", "url": "https://it.wikipedia.org/wiki?curid=109025", "title": "Priamar", "text": ""}
{"id": "109027", "revid": "125834463", "url": "https://it.wikipedia.org/wiki?curid=109027", "title": "Cannolo siciliano", "text": "Il cannolo siciliano \u00e8 una delle specialit\u00e0 pi\u00f9 conosciute della pasticceria siciliana. \nCome tale \u00e8 stata ufficialmente riconosciuta e inserita nella lista dei prodotti agroalimentari tradizionali italiani (PAT) del Ministero delle politiche agricole alimentari e forestali (MiPAAF).\nIn origine venivano preparati in occasione del carnevale; col passare del tempo la preparazione ha perso il suo carattere di occasionalit\u00e0 e ha conosciuto una notevolissima diffusione sul territorio nazionale, divenendo in breve un rinomato esempio dell'arte pasticcera italiana nel mondo.\nStoria del cannolo siciliano.\nIl riferimento del nome \u00e8 legato alle canne di fiume cui veniva arrotolata fino a pochi decenni fa la cialda durante la sua preparazione; secondo una ipotesi il dolce fu inventato in tempi remoti per festeggiare il carnevale. Secondo altre ha origini romane o saracene. La prima descrizione risale al duca Alberto Denti di Pirajno che nel suo libro \"Siciliani a tavola\" scrive: \"Tubus farinarius dulcissimo edulio ex lacte fartus\". Secondo Pirajno la definizione \u00e8 attribuibile a Cicerone (questore di Lilybeo, l'odierna Marsala, fra il 76 e il 75 a.C.). Nel \"Dizionario\" di Michele del Bono: \"Dizionario Siciliano-Italiano-Latino\", Palermo 1751, si legge testualmente: \u00abCannola: capelli arricciati. ricci. cincinni [per pasta dilicatissima lavorata a foggia di cannello, pieni di bianco mangiare. Tubus farinarius dulcissimo edulio ex lacte fartus]\u00bb, si nota chiaramente come il lemma in siciliano corrisponde alla definizione in lingua italiana e quindi in lingua latina.\nInoltre Pino Correnti, nel suo \"Libro d'oro della cucina e dei vini della Sicilia\" riportando la frase latina sopracitata dal De Bono, suggerirebbe solamente il fatto che la definizione \u00e8 stata diffusa per secoli in una descrizione del cannolo in lingua latina.\nEgli sostiene, inoltre, che il cannolo sarebbe stato inventato dalle abili mani delle suore di clausura di un convento nei pressi di Caltanissetta, partendo da un'antica ricetta romana poi elaborata dagli Arabi. Secondo una diffusa tradizione esso deve il proprio nome a uno scherzo carnevalesco che consisteva nel far fuoriuscire dal cannolo la crema di ricotta al posto dell'acqua, cannolo \u00e8 un termine dialettale che indica una sorta di rubinetto. Il dolce sebbene sia nato a Caltanissetta, deve comunque gran parte della sua notoriet\u00e0 e diffusione planetaria ai pasticceri di Palermo, che hanno contribuito a stabilizzarne la ricetta, cos\u00ec come la conosciamo oggi, unitamente ai pasticceri di Messina, che ne hanno anche inventato la variante con crema scura di ricotta e cioccolato.\nOrigini saracene.\nUna leggenda narra che furono per prime le donne dell'harem del Castello delle donne del signore dell'allora Qalc'at al-Nissa (Caltanissetta) le inventrici della ricetta. In questo luogo, secondo la tradizione tramandata fino a noi, gli emiri saraceni avrebbero tenuto i propri harem e qui le concubine lo avebbero creato, forse come omaggio vagamente fallico ai propri uomini. Queste donne pare si fossero ispirate a un dolce di origine romana di cui avrebbe parlato Cicerone.\nLe donne di questo harem, durante le lunghe assenze dei propri consorti, per ingannare l'attesa, si dedicavano alla preparazione di cibi e dolci elaborati; queste, sempre secondo la tradizione tramandata, avrebbero dunque modificato un dolce arabo gi\u00e0 esistente, fatto di ricotta, mandorle e miele, rielaborandolo con la ricetta romana citata da Cicerone e dando cos\u00ec vita a una specialit\u00e0 che sarebbe poi divenuta universalmente nota. Successivamente con la fine del dominio arabo in Sicilia gli harem scomparvero e non \u00e8 da escludere che qualcuna delle favorite, convertita alla fede cristiana, si sia ritirata nei monasteri, portando con s\u00e9 le ricette che avevano elaborato per le corti degli emiri. Quindi secondo la tradizione fu proprio quella del cannolo siciliano una delle ricette tramandate dalle donne musulmane alle consorelle cristiane, che lo iniziarono a produrre inizialmente durante il periodo carnevalesco, per poi diventare di uso e produzione durante tutto l'anno.\nPreparazione.\nSi compone di una scorza di pasta fritta (lunga da 15 a 20\u00a0cm con un diametro di 4\u20135\u00a0cm) e un ripieno a base di ricotta di pecora. Per la scorza, si formano piccoli dischi di pasta (fatta di farina di grano tenero, vino, zucchero e strutto) che vengono arrotolati su piccoli tubi di metallo e poi fritti, tradizionalmente nello strutto, oggi anche in grassi meno costosi. Secondo ricercatori la farina in origine usata era la farina di grano tenero per dolci maiorca ampiamente diffusa in Sicilia fino agli anni 1950.\nPrima delle moderne leggi in materia d'igiene, la pasta veniva arrotolata su piccoli cilindri ottenuti ritagliando normali canne di fiume, che diedero cos\u00ec il nome al dolce, oggi invece sono in acciaio. Il ripieno tradizionale consiste di ricotta di pecora setacciata e zuccherata. Al ripieno vengono poi aggiunti canditi e le gocce di cioccolato, e infine il dolce viene spolverato di zucchero a velo.\nNella Sicilia orientale e in particolare nel ragusano, per tradizione, \u00e8 usata la ricotta iblea (vaccina, spesso di mucca modicana), dal sapore pi\u00f9 delicato rispetto alla classica ricotta di pecora.\nI cannoli, in ogni caso, vanno riempiti al momento di mangiarli; questo perch\u00e9, con il passar del tempo, l'umidit\u00e0 della ricotta viene assorbita dalla cialda facendole perdere la sua croccantezza. Per evitare questo inconveniente, alcuni pasticcieri rivestono la superficie interna del cannolo con cioccolato fuso: in questo modo, l'involucro non si impregna rimanendo croccante per pi\u00f9 tempo.\nCuriosit\u00e0.\nPer omaggiare il dolce siciliano, il 2 febbraio 2014, gli informatici Paolo e Fabrizio Capasso e i videomaker Fabio Leone e Antonella Barbera, con l'autorizzazione speciale degli enti preposti al volo, tra cui l'ENAC Palermo, l'ENAV Roma, l'Aeronautica Militare e il 41\u00ba Stormo Sigonella, hanno effettuato il lancio nella stratosfera di un pallone sonda contenente la riproduzione di un cannolo siciliano dalla Rocca di Cerere a Enna.\nDal 2021 il cannolo e il Passito di Pantelleria sono raffigurati su una delle monete celebrative da 5 \u20ac. Il ministero dell'economia e delle finanze assieme all'Istituto Poligrafico e Zecca dello Stato omaggia il sentimento di unione e coesione nazionale creando una speciale collezione numismatica ispirata a storia, arte, sport, scienza, natura ed eccellenze gastronomiche italiane di cui il cannolo e il passito fanno parte."}
{"id": "109028", "revid": "367445", "url": "https://it.wikipedia.org/wiki?curid=109028", "title": "Lampada", "text": "Storia.\nFin dall'antichit\u00e0 l'uomo ha inventato sistemi per procurarsi la luce. I greci e romani usarono lampade ad olio di origine vegetale, soprattutto olio di oliva. Altri popoli nel medio oriente utilizzavano il petrolio che affiorava spontaneamente in superficie in alcune zone. Questi oggetti erano costituiti da contenitori in terracotta, bronzo, ottone o altro materiale in cui era contenuto l'olio; in un beccuccio laterale era inserito uno stoppino su cui bruciava il combustibile attirato per capillarit\u00e0. Rispetto alle candele la luce prodotta \u00e8 pi\u00f9 intensa. Oggi sono ancora usate lampade a cherosene, basate su principi simili ma che producono una luce ancora pi\u00f9 intensa.\nGli esempi pi\u00f9 antichi di lampade sono quelle a combustione di grassi liquidi consistenti in un recipiente contenente il combustibile nel quale era immersa in parte una miccia, detta comunemente stoppino, alla cui estremit\u00e0 libera ardeva il liquido assorbito per capillarit\u00e0.\nAttraverso i secoli questa forma di illuminazione ha avuto diverse evoluzioni essendo costruita in vari materiali fra i quali la terracotta e il ferro. Le prime lampade aventi una struttura in metallo appartengono al XIV secolo e potevano essere portatili o fisse. Quelle portatili erano dotate di un fusto sottile di metallo, con un anello all'estremit\u00e0 superiore a base espansa, cos\u00ec da formare un piccolo serbatoio per l'olio, con uno o pi\u00f9 becchi.\nTra il XV e il XVI secolo la lampada assume le pi\u00f9 svariate forme spesso d'ispirazione classica, mentre tra il XVII e il XVIII secolo le lampade dette a sospensione vengono decorate con l'aggiunta di elementi dorati o argentati oppure vengono cesellate, destinate ad ornare gli interni di palazzi e chiese.\nUna radicale innovazione nel campo delle lampade \u00e8 stata, pi\u00f9 che l'introduzione delle lampade a gas, quella delle lampade elettriche, manifestazione dello spirito dei tempi moderni legati alla praticit\u00e0 e all'efficienza degli oggetti. La presenza del ferro battuto nelle lampade moderne \u00e8 infatti limitata alla base decorativa che sorregge il paralume (usualmente in tessuto a forma tronco conica), oppure alla forgiatura di particolari tipo di lampade per l'arredo.\nMolto usate nel XIX secolo furono le lampade a gas, sia per l'illuminazione pubblica delle strade sia nelle abitazioni private. Il gas illuminante utilizzato era una miscela di ossido di carbonio e idrogeno e veniva prodotto a partire dal coke con un processo di gassificazione. Era quindi accumulato nei gasometri e distribuito attraverso una capillare rete urbana. La combustione del gas pu\u00f2 avvenire a fiamma libera oppure all'interno di una reticella di metallo agente da catalizzatore. Esistono lampade a gas alimentate da bombole di propano (GPL) utilizzate particolarmente in campeggio.\nIntorno al 1900 fu inventata la lampada a carburo, che forniva molta pi\u00f9 luce di quelle a petrolio. \u00c8 costituita da due contenitori, uno superiore pieno di acqua ed uno inferiore contenente carburo di calcio (CaC2). Facendo lentamente gocciolare acqua sul carburo avviene una reazione che produce il gas acetilene. Questo viene convogliato ad un beccuccio dove brucia con fiamma intensamente luminosa.\nL'utilizzo di lampade a fiamma libera nelle miniere di carbone rappresent\u00f2 per lungo tempo un grave pericolo, poich\u00e9 nelle gallerie poteva accumularsi il gris\u00f9, una miscela esplosiva di aria e metano, che poteva essere innescata dalla fiamma. Importante fu quindi l'invenzione da parte del chimico Humphry Davy nel 1815 della lampada di sicurezza o lampada di Davy. In essa la fiamma era isolata dall'aria da una fine reticella di rame che impediva il propagarsi dell'esplosione.\nLe lampade moderne sono prevalentemente elettriche, ad arco, a scarica o ad incandescenza.\nIl lampadario.\nRispetto alla lampada, il lampadario \u00e8 caratterizzato dal fatto di essere sospeso o applicato ad un'altezza conveniente in modo da illuminare dall'alto l'ambiente circostante e di essere costruito in modo da costituire anche ornamento all'ambiente stesso. L'uso di tali apparecchi per l'illuminazione artificiale diviene comune con l'adozione della candela a cera soprattutto all'interno di abitazioni private.\nLe appliques.\nUna variante dei lampadari piuttosto particolare \u00e8 quella rappresentata dalle cosiddette appliques. Queste possono essere definite come lampadari applicati al muro verticale, la cui origine \u00e8 contemporanea a quella del lampadario centrale sospeso. Le fogge delle appliques sono le pi\u00f9 diverse, da quelle semplici e lineari rappresentate da una parte fissata al muro che sostiene il piattino che conterr\u00e0 la candela a quelle con due o pi\u00f9 bracci.\nLa parte che permette di trasformare l'applique in un oggetto d'arredo di un certo valore \u00e8 quella fissata al muro, poich\u00e9 presenta una minore o maggiore cura nelle decorazioni, rispecchiando lo stile dell'epoca nella quale \u00e8 stata forgiata. L'uso di fissare i lampadari alle pareti si diffonde a partire dall'et\u00e0 barocca, anche per il gusto puramente estetico di associare alla fonte principale di illuminazione ovvero al lampadario un elemento che ne riprendesse i motivi pi\u00f9 rilevanti stilizzandoli."}
{"id": "109029", "revid": "110157", "url": "https://it.wikipedia.org/wiki?curid=109029", "title": "Armilla (Spagna)", "text": "Armilla \u00e8 un comune spagnolo di 21380 abitanti situato nella comunit\u00e0 autonoma dell'Andalusia."}
{"id": "109030", "revid": "125825963", "url": "https://it.wikipedia.org/wiki?curid=109030", "title": "Standard jazz", "text": "Lo standard jazz \u00e8 un tema musicale molto noto che col tempo \u00e8 divenuto un classico della musica jazz. Originariamente erano semplici canzoni scritte in diverse circostanze (ad esempio, per Broadway e per i suoi musical) e per diverse opere musicali e teatrali, che col tempo sono entrate nel patrimonio musicale di tutti i musicisti, andando ben oltre la loro epoca per merito delle loro intramontabili idee musicali e continue esecuzioni. Molti di questi brani sono raccolti in libri commerciali e non, chiamati real book o fake book, dove gli spartiti sono sintetizzati e riportano in genere solo la melodia, gli accordi e i testi, questo per facilitarne la personalizzazione. In genere ogni esecutore (jazzista) propone la propria versione di uno standard secondo il criterio della variazione armonica, melodica e ritmica (anche separate) e dell'improvvisazione, stravolgendo totalmente un brano o apportandovi graduali variazioni.\nOra esiste una sovrapposizione tra i termini standard e \"cover\" (comune in ambito rock). Il secondo ha tuttavia un aspetto di occasionalit\u00e0 che il primo tende ad escludere (nessuno, jazzista o no, dir\u00e0 mai che \"'Round Midnight\" o \"Take Five\" hanno avuto centinaia di cover). Inoltre, il termine cover si applica anche a brani molto recenti, cosa non comune per gli standard.\nAspetti tecnici.\nOgni standard \u00e8 composto da un certo numero di battute totali, \u00e8 diviso in sezioni e ha una melodia, una certa progressione di accordi in una data tonalit\u00e0 e una sua struttura secondo alcune metriche note e comuni:\n1. Struttura del blues (12 misure o altre)\n2. Struttura Rhythm changes (o \"Anatole\", la struttura AABA pi\u00f9 diffusa)\n3. Struttura canzone (32 misure) secondo le forme comuni:\n4. Altre strutture, anche pi\u00f9 complesse\nGeneralmente ogni struttura canzone \u00e8 formata da sezioni di 8 misure se regolare.\nSono presenti introduzioni, e i finali hanno spesso un numero di battute aggiunte (\"tag\")"}
{"id": "109033", "revid": "2173351", "url": "https://it.wikipedia.org/wiki?curid=109033", "title": "Firma (programmazione)", "text": "In informatica, nella programmazione orientata agli oggetti, la firma o segnatura di un metodo \u00e8 costituita da un insieme di informazioni che identificano univocamente il metodo stesso fra quelli della sua classe di appartenenza. Tali informazioni includono generalmente il \"nome\" del metodo, il \"numero\" e il \"tipo\" dei suoi parametri, non il tipo del suo valore restituito (\"tipo di ritorno\"), sebbene nella terminologia tecnica dei diversi linguaggi l'espressione \"firma\" assuma talvolta un significato pi\u00f9 specifico, includendo informazioni aggiuntive o non includendo alcune di quelle citate (per esempio il tipo del valore restituito), in Java, la firma non include il tipo del valore di ritorno, con l'espressione prototipo si indica la firma unita al tipo di ritorno del metodo.\nLa firma costituisce anche l'insieme minimo di informazioni necessarie per utilizzare correttamente il metodo, ovvero per richiamarlo o invocarlo in modo sintatticamente e semanticamente coerente con la sua definizione.\nUn concetto analogo alla firma \u00e8 rappresentato dal prototipo nella terminologia dei linguaggi C e C++, che descrive il nome, il tipo dei parametri e il tipo del valore tornato da una funzione. Da questa tradizione deriva anche l'interpretazione della firma di un metodo, in alcuni linguaggi, come tipo del metodo."}
{"id": "109036", "revid": "124216965", "url": "https://it.wikipedia.org/wiki?curid=109036", "title": "Messa a terra", "text": "La messa a terra, in ingegneria elettrica, \u00e8 l'insieme di azioni e sistemi volti a portare al potenziale elettrico del terreno un elemento metallico che si trovi a contatto con dispositivi elettrici. Non va confusa con la massa che, diversamente, \u00e8 il conduttore a potenziale di riferimento di un'apparecchiatura a cui si trova solitamente collegato il contenitore, se metallico.\nFunzioni.\nLe sue funzioni possono essere:\nScopi.\nGli scopi fondamentali della messa a terra sono:\nImpiantistica.\nL'impianto \u00e8 costituito da una linea dorsale (conduttore equipotenziale) che percorre verticalmente tutto l'edificio e da una serie di nodi equipotenziali da cui partono le diramazioni secondarie. Le diramazioni giungono a collegarsi alle parti metalliche fisse e all'alveolo di terra delle prese elettriche. La normativa elettrica italiana (CEI 64-8) prevede che le masse metalliche che possano portare un altro potenziale ad esempio tubature del gas e dell'acqua, siano messe a terra in quanto masse estranee. La sezione dei conduttori di messa a terra deve essere almeno pari a quella dei cavi che portano l'energia elettrica all'area protetta e non inferiore ai limiti stabiliti dalla norma CEI 64-8.\nDal lato opposto l'impianto \u00e8 elettricamente connesso al terreno per mezzo di dispersori. Questi possono essere:\nLe norme prevedono che la resistenza elettrica esistente tra l'impianto e il terreno sia al di sotto di un valore coordinato con il valore dell'interruttore differenziale meno sensibile (generalmente l'interruttore generale dell'impianto). Il valore di 20 \u03a9 indicato dall'art. 326 del D.P.R. n. 547/1955 \u00e8 da ritenersi superato, in quanto lo stesso D.P.R. \u00e8 stato abrogato dal D.L. n. 81 del 09-04-2008 \u201cAttuazione dell'articolo 1 della legge 3 agosto 2007, n. 123, in materia di tutela della salute e della sicurezza nei luoghi di lavoro\u201d. Gi\u00e0 la legge n. 186 del 01-03-1968 \u201cDisposizioni concernenti materiali e impianti elettrici\u201d imponendo la realizzazione degli impianti \u201ca regola d'arte\u201d e riconoscendo nelle Norme CEI la regola d'arte permetteva l'utilizzo di criteri differenti.\nLa Norma CEI 64-8 \u201cImpianti elettrici utilizzatori a tensione nominale non superiore a 1 000 V in c.a. e 1 500 V in c.c.\u201d indica la necessit\u00e0 di coordinare il valore dell'impianto di terra con il valore della corrente di intervento dell'interruttore di protezione, solitamente un interruttore differenziale, e che questo valore venga misurato a impianto realizzato per poterne dichiarare la conformit\u00e0. \nIl valore di tensione limite da imporre nella condizione di sicurezza \u00e8 indicato nella Norma pari a 50 V negli ambienti ordinari; in ambienti particolari, in cui il rischio elettrico sia maggiore quali ad esempio gli ambienti a uso medico e i cantieri edili, il valore \u00e8 limitato a 25 V.\nLa messa a terra va oltre il collegamento con un cavo, \u00e8 qualcosa di complesso e richiede competenze progettuali specifiche. Si tratta di mantenere \"equipotenziali\" le strutture anche in caso di forti correnti impulsive, dovute per esempio ai fulmini. Per questo motivo gli impianti di un edificio, elettrico, idraulico, termico, di trasporto del gas, devono essere coordinati tra loro. Si supponga per esempio che un fulmine colpisca il tetto e si scarichi lungo la linea di messa a terra. Data l'elevatissima corrente che circola nel conduttore, come dice la legge di Ohm si avr\u00e0 un potenziale elevato anche sugli elettrodomestici collegati. Se l'impianto idraulico non \u00e8 coordinato si potr\u00e0 avere una pericolosa differenza di potenziale tra lavatrice e rubinetto. In un sistema coordinato le masse metalliche hanno lo stesso potenziale. Nell'eventualit\u00e0 prima descritta tutto il bagno si porterebbe a potenziale elevato, ma non ci sarebbero differenze di potenziale pericolose tra le parti.\nPer questo motivo devono essere opportunamente collegati all'impianto di messa a terra i tubi degli impianti idraulico, termico, del gas e tutte le altre masse metalliche dell'edificio.\nTensioni e resistenza di terra.\nIl terreno forma con i cavi elettrici messi a terra un'unica maglia elettrica.\nAl contatto umano con un'apparecchiatura che casualmente sia sotto tensione, la corrente tende a scaricarsi a terra, perch\u00e9 il nostro corpo, come conduttore elettrico, chiude il circuito, e perch\u00e9 il centro stella della cabina ove \u00e8 situato il trasformatore madre della corrente \u00e8 impiantato col piccone a terra. Per cui la corrente torna sempre alla fonte che l'ha generata.\nNegli ospedali funziona in modo che in caso di dispersione nessuno che sia a contatto con apparecchiature sotto tensione sia sottoposto ad elettrocuzione (scossa).\nSistemi di distribuzione.\nUn sistema di distribuzione di energia elettrica \u00e8 classificato da due lettere: la prima indica lo stato del neutro, la seconda indica lo stato delle masse. \nPer cui esisteranno:\n- Sistema TT, dove l'impianto del neutro in cabina \u00e8 separato dall'impianto di terra dell'utenza. Il neutro \u00e8 messo a terra in cabina e in pi\u00f9 punti lungo la linea di consegna. L'impianto elettrico privato \u00e8 solitamente messo a terra con un proprio impianto e con un proprio dispersore (generalmente \u00e8 un dispersore a croce verticale). In questo modo in caso di guasto verso terra di un apparecchio, si genera una corrente di ritorno attraverso la terra che fa intervenire gli interruttori differenziali di protezione. Sono i sistemi utilizzati negli impianti in bassa tensione sprovvisti di cabina utente propria.\n- Sistema TN, dove il neutro \u00e8 connesso a terra tramite impianto di terra proprio e le masse sono connesse al neutro e rese equipotenziali a mezzo di un conduttore. \nIl sistema TN pu\u00f2 essere a sua volta di tre tipologie: sistema TN-S, che \u00e8 un sistema a cinque fili composto generalmente dalle tre fasi, dal neutro e dal conduttore di protezione che viene chiamato in questo caso PE (\"Protective Earth\");\nSistema TN-C, \u00e8 un sistema in cui neutro e PE sono lo stesso conduttore. \u00c8 in pratica un sistema a quattro fili composto da tre fasi pi\u00f9 un conduttore di neutro e di protezione chiamato PEN. In questo sistema le norme vigenti, in ambito nazionale, e in materia elettrotecnica vietano di interrompere il PEN poich\u00e9 viene meno l'azione di protezione e viene ad instaurarsi nel neutro stesso una tensione pericolosa. La norma non ammette, per cui, l'utilizzo di alcun dispositivo a massima corrente di sgancio di tipo unipolare. \nInfine c'\u00e8 un sistema detto TN ibrido che \u00e8 un mix tra i due sistemi sopracitati.\nEsiste anche una soluzione ibrida (sistema TN-C-S), in cui due linee separate sono interconnesse in un punto intermedio esterno alla cabina, anche se questo sistema non \u00e8 permesso negli impianti installati in locali a maggior rischio d'incendi\n- Sistema IT, dove le masse sono messe a terra tramite impianto proprio e il neutro \u00e8 connesso a terra tramite bobina di Petersen o c'\u00e8 un sistema di neutro isolato.\nIn Italia il sistema IT si usa nelle utenze che hanno bisogno di grande continuit\u00e0 di esercizio (ospedali, grandi industrie) in cui un'interruzione del circuito comporterebbe danno economici o, nel caso di ospedali, addirittura il rischio di compromettere la vita di un paziente. \nIl sistema succitato ha il vantaggio di non essere interrotto al primo guasto, \"trasformandosi\" dopo il primo evento di guasto da sistema IT a sistema TN o sistema TT (generalmente si preferisce la trasformazione in sistema TN visto che non si prevede l'uso di differenziali che risultano dispositivi assai costosi).\nIn generale, al di l\u00e0 delle diverse implementazioni, i sistemi TN offrivano un grado di protezione superiore rispetto ai TT contro i guasti verso terra, finch\u00e9 non sono stati introdotti i dispositivi differenziali. In un sistema TN, se per esempio un conduttore di fase entra in contatto con la massa metallica di un apparecchio, essendo questa massa collegata ad un conduttore, il guasto verso terra risulta equivalente a un guasto di cortocircuito. Ci\u00f2 implica l'instaurarsi di una corrente di guasto elevata, che produce l'intervento dell'interruttore magnetotermico o del fusibile di protezione. Se il sistema di messa a terra fosse di tipo TT, la corrente di guasto potrebbe essere insufficiente a provocare l'intervento dei dispositivi a massima corrente.\nAttualmente un sistema TT dotato di impianto di terra e protezioni differenziali risulta pi\u00f9 sicuro di un sistema TN dotato di sole protezioni magneto-termiche. Per tale motivo nei sistemi TN-C \u00e8 possibile installare protezioni differenziali al fine di garantire una maggiore sicurezza.\nSi pu\u00f2 avere in un sistema del tipo IT, nel quale il neutro del trasformatore \u00e8 \"isolato\" da terra, ovvero connesso a essa con un'impedenza di valore molto elevato (migliaia di ohm), mentre i carichi sono normalmente alimentati e le loro masse sono connesse a un impianto di terra comune. Nel caso di un guasto, a causa dell'\"isolamento\" del trasformatore, circoler\u00e0 una corrente bassa e quindi non pericolosa; l'interruttore non interviene e le altre utenze connesse alla rete continueranno a essere alimentate. Un sistema del genere \u00e8 utile in impianti, come negli ospedali, ove \u00e8 necessaria una elevata continuit\u00e0 di servizio. Avvenuto il guasto si deve intervenire tempestivamente per isolarlo, per evitare che nel caso di un secondo guasto si instaurino tensioni pericolose.\nCodice colore CEI.\nLa normativa CEI stabilisce che i conduttori dell'impianto di messa a terra (conduttori di protezione, conduttori di terra e collegamenti equipotenziali) debbano essere di due colori giallo-verde. In passato la norma diceva che i cavi potevano essere gialli o verdi. Questo per\u00f2 generava problemi, perch\u00e9 spesso il verde era usato anche come neutro e il giallo come fase (ancora non erano stabiliti i colori per fase e neutro). Si opt\u00f2 allora per il doppio colore."}
{"id": "109039", "revid": "124123", "url": "https://it.wikipedia.org/wiki?curid=109039", "title": "Joseph Lopreato", "text": "Biografia.\nNato da Francesco e Marianna Pavone in Italia, dopo aver conseguito il PhD alla Yale University nel 1960, ha insegnato in varie universit\u00e0 americane ed europee. \u00c8 stato ordinario di teoria sociologica ed evoluzionistica all'Universit\u00e0 del Texas ad Austin, dove \u00e8 stato anche direttore di uno dei maggiori dipartimenti di sociologia negli Stati Uniti. Nel 1992 ricevette il Premio Guido Dorso e nel 2002 fu nominato per il premio scienza della Fondazione Internazionale Balzan.\n\u00c8 iscritto nel Marquis Who is who in America e Who is who in the World e Who's Who in Science and Engineering.\nHa vissuto gli ultimi anni della sua vita a Georgetown, Texas, dove \u00e8 morto il 25 marzo 2015. \u00c8 sepolto ad Austin, Texas.\nOpere.\nI suoi scritti costituiscono un centinaio di articoli e vari libri fra i quali Paesants no more, Mai pi\u00f9 Contadini, Italian Americans, The Sociology of Vilfredo Pareto, Class Conflict and Mobility, Human Nature and Biocultural Evolution, \"'Evoluzione e Natura Umana\"' e Crisis in Sociology: The Need for Darwin."}
{"id": "109042", "revid": "117522432", "url": "https://it.wikipedia.org/wiki?curid=109042", "title": "Oppidum", "text": "I Latini chiamavano oppidum (plurale latino: \"oppida\") una citt\u00e0 fortificata priva di un confine sacro (il \"pomerio\"), proprio invece dell'\"urbe\". \u00c8 in uso anche l'adattamento italiano del termine: \u00f2ppido (plurale: \"\u00f2ppidi\")., presente in alcuni toponimi quali, ad esempio, Oppido Mamertina.\nCon l'espansione dello Stato romano e la trasformazione di Roma in \"Urbe\" per antonomasia, vennero individuati come \"oppida\" gli insediamenti cittadini fortificati, pi\u00f9 grandi del semplice \"vicus\", ma non ancora abbastanza estesi per essere indicati come \"civitas\".\nOppidum celtico.\nGiulio Cesare utilizz\u00f2 questo termine anche per gli insediamenti che trov\u00f2 in Gallia; ogni trib\u00f9 gallica controllava diversi \"oppida\". La stessa parola viene oggi usata anche per tutte le grandi citt\u00e0 pre-romane dell'Europa occidentale e centrale. Molti oppida erano costruiti attorno a una fortezza di collina (\"hillfort\"), sebbene di per s\u00e9 il termine \"oppidum\" non implichi necessariamente la presenza di fortificazioni. \nGli oppida circondati da fortificazioni in terra e pietra (il cosiddetto \"murus gallicus\") erano chiamati \"oppida\" fortificati, tipo di insediamento della tarda et\u00e0 del bronzo, circondati da un terrapieno e da una fossa. L'oppidum fortificato differisce dalle fortezze di collina in quanto non \u00e8 necessariamente situato su un rilievo elevato e per il fatto di essere un insediamento permanente con una rilevante funzione economica. Oltre che come fortezze di collina rioccupate, si possono trovare anche a bordo valle e vicino ai fiumi. Prove ottenute da scavi archeologici suggeriscono che erano centri di commercio, politici e religiosi, con determinate aree all'interno di esso che venivano dedicate a ciascuna funzione. \nSi trovano in Germania, nel Baden W\u00fcrtenberg, nella Francia Settentrionale, in Belgio e nella parte meridionale della Gran Bretagna e coprono superfici di oltre 100.000\u00a0m\u00b2.\nLo sviluppo degli oppida costituisce una pietra miliare nell'urbanizzazione del continente europeo; gli oppida sono i primi insediamenti a nord del Mar Mediterraneo che possono essere descritti come vere e proprie \"citt\u00e0\". Cesare racconta che ogni trib\u00f9 gallica aveva numerosi oppida ciascuno di diversa importanza, ipotizzando perci\u00f2 una sorta di gerarchia.\nI romani, in particolare, utilizzavano l'infrastruttura degli oppida come centri amministrativi per i territori conquistati, e molti divennero poi citt\u00e0 romane (questa transizione spesso comportava uno spostamento del centro della citt\u00e0 dalla collina alla pianura).\nEsempi.\nAlcuni esempi di oppida:\nMedioevo.\nNel medioevale Regno d'Ungheria \"oppidum\" era il termine legale latino per le borgate \"(mez\u0151v\u00e1ros\" in ungherese), che avevano uno status inferiore rispetto alle libere citt\u00e0 reali, ma pi\u00f9 importante dei villaggi."}
{"id": "109050", "revid": "2373", "url": "https://it.wikipedia.org/wiki?curid=109050", "title": "Fattore di impatto", "text": "Nell'editoria accademica il fattore di impatto (impact factor o IF in inglese, come generalmente nella normativa e nelle procedure italiane) \u00e8 un indice sintetico che misura il numero medio di citazioni ricevute in un particolare anno da articoli pubblicati in una rivista scientifica (\"Journal\") nei due anni precedenti.\nIl 5-year Journal Impact Factor \u00e8 un indicatore basato invece sulle citazioni degli articoli pubblicati nei cinque anni precedenti. L'impact factor viene utilizzato per categorizzare, valutare e comparare le riviste scientifiche indicizzate nel \"Journal of Citation Reports\" (JCR), database in abbonamento precedentemente di propriet\u00e0 della Thomson Reuters, oggi del Web of Science Group, settore dell'azienda Clarivate Analytics.\nStoria.\nIl fattore di impatto \u00e8 stato elaborato nel 1955 da Eugene Garfield, un chimico statunitense. L\"Institute for Scientific Information\" (ISI) \u00e8 stato fondato da Eugene Garfield nel 1960. Nel 1992 \u00e8 stato acquisito dalla Thomson Scientific &amp; Healthcare, divenendo noto come Thomson ISI. A seguito dell'acquisizione di Reuters da parte di Thomson e la conseguente nascita del gruppo Thomson Reuters l\"Impact Factor\" divent\u00f3 un \"prodotto\" della Thomson Reuters Corporation, divisione Healthcare &amp; Science. Nel 2016 Reuters ha avviato la trasformazione della divisione, successivamente denominata Clarivate Analytics, in un soggetto indipendente in seguito ceduto alle societ\u00e0 di private equity Onex Corporation e Baring Private Equity Asia.\nCaratteristiche.\nIn generale l'IF fa parte dei cosiddetti indici scientometrici oggetto di un crescente numero di studi e ricerche i cui limiti e le cui potenzialit\u00e0 sono oggetto della scientometria, una disciplina scientifica \u2013 con alcune riviste dedicate \u2013 che ha lo scopo di elaborare indici per valutare la ricerca. Attualmente non esiste un metodo matematico generalmente condiviso e valido per la valutazione della ricerca. Fu creato \u2013 in origine \u2013 ad uso delle biblioteche (indice bibliometrico) che dovevano scegliere le riviste pi\u00f9 influenti per attivare gli abbonamenti e non per la valutazione della bont\u00e0 dei contenuti pubblicati dalle differenti riviste. Il suo uso per una supposta valutazione delle riviste \u00e8 la pi\u00f9 recente delle sue applicazioni.\nLa selezione delle riviste \u00e8 svolta a discrezione del Web of Science Group; le caratteristiche principali che consentono ad una rivista scientifica di essere presa in considerazione per la misura dell'IF sono:\nCome notato, ad esempio, da Alessandro Fig\u00e0 Talamanca, non tutti questi criteri sono correlati al supposto valore scientifico della rivista; in particolare, il primo e l'ultimo criterio hanno ben poco a vedere con l'autorevolezza scientifica. La copertura viene rivista frequentemente, determinando continuamente l'ingresso di nuove riviste e la fuoriuscita di riviste gi\u00e0 censite. In generale, comunque, il numero di riviste complessivo ed il grado di copertura tendono a crescere.\nClarivate Analytics fornisce nel JCR il calcolo dell'IF e il \"ranking\" di una determinata rivista in un insieme di riviste omogeneo per categoria tematica, per un ampio ventaglio di differenti settori di ricerca.\nLa normativa italiana (DM del 28 luglio 2009, art. 3 comma 4) considera l\"impact factor\" come un parametro addizionale per la valutazione dei titoli presentati nei concorsi, limitatamente ai \"settori scientifico-disciplinari in cui ne \u00e8 riconosciuto l'uso a livello internazionale\"; fanno riferimento all'IF alcuni istituti di ricerca a carattere nazionale (IRCCS ed enti vigilati dal Ministero della Salute, come ad esempio IEO), e progetti nazionali e regionali di ricerca finalizzata.\nTuttavia il metodo e, soprattutto, la sua applicazione non sono esenti da critiche.\nVa evidenziato che lo stesso Web of Science Group ritiene un abuso l'applicazione dell'IF per la valutazione del singolo ricercatore o dell'impatto generato sulla comunit\u00e0 scientifica da un singolo articolo. Sconsiglia anche l'uso di tale indice per stimare il \"valore assoluto\" di una rivista e per effettuare confronti fra campi scientifici diversi.\nL'unico uso valido dell'IF \u00e8, secondo i suoi creatori, la classificazione delle riviste nell'ambito della loro categoria tematica di riferimento, che comunque non dovrebbe essere basata solo sull'IF ma anche su altri indici quali \"Immediacy Index\", \"Total Cites\", \"Total Articles and Citation Half-Life\", che dovrebbero essere utilizzati insieme per una valutazione multidimensionale delle riviste catalogate.\nCalcolo.\nEsempio di calcolo del fattore di impatto di una rivista per il 2008\nCitazioni nel 2008, presso qualsiasi rivista censita, di articoli pubblicati sulla rivista presa in considerazione nel:\n 2007 = 32\n 2006 = 43\n Totale biennio: 75\nNumero di articoli pubblicati sulla rivista presa in considerazione nel:\n 2007 = 86\n 2006 = 69\n Totale biennio: 155\nCalcolo dell'IF 2008 per la rivista presa in considerazione:\n Citazioni 2008 di articoli pubblicati nel biennio 2006-07 75\n --------------------------------------------------------- = --- = 0,484\n Totale articoli pubblicati nel biennio 2006-07 155\nNel confronto fra due riviste della stessa categoria tematica, un pi\u00f9 alto fattore di impatto per una rivista indica che nel biennio precedente la rivista contiene articoli che nell'anno di calcolo dell'IF sono stati in media pi\u00f9 citati dell'altra.\nUn IF pari a 1 indica che in media c'\u00e8 stata una citazione nell'anno di riferimento per ogni articolo del biennio precedente. Ovviamente, trattandosi di una media, questo non implica che tutti gli articoli siano stati citati almeno una volta.\nAlcuni valori correlati sono:\nUtilizzo proprio e improprio.\nA causa del fatto che per calcolare l'IF occorre un minimo di tre anni e che passa un tempo imprecisato (di solito qualche anno) prima che una rivista sia inserita nelle banche dati Thomson Reuters, le riviste pi\u00f9 recenti \u2013 anche se pubblicate da prestigiose associazioni scientifiche \u2013 possono non avere l'IF per molti anni.\nSecondo l'opinione di Eugene Garfield e di Thomson Reuters stessa, quindi, questa misura deve essere usata in modo prudente per la valutazione di singoli ricercatori in quanto, almeno in parte, discutibile, controversa e soggetta ad abuso.\nEugene Garfield e Thomson Reuters mettono in guardia nel valutare mediante \"impact factor\" i singoli ricercatori anche perch\u00e9 esiste una ampia variazione della qualit\u00e0 degli articoli in un singolo giornale. Inoltre l'IF non tiene conto del numero di autori di un singolo articolo, della complessit\u00e0 della ricerca; per cui a tutti gli autori si pu\u00f2 calcolare lo stesso IF in articoli che spesso hanno un numero di autori molto elevato, non giustificato e i cui ruoli nella ricerca pubblicata non sono chiariti almeno in nota.\nUn'altra incongruenza \u00e8 relativa all'ampia variazione dell'IF fra le discipline e fra riviste \"mainstream\" o focalizzate su argomenti pi\u00f9 circoscritti. L'uso dell'IF per paragonare due ricercatori che si occupano di argomenti simili ma non identici \u2013 entrambi pur con pubblicazioni internazionali su riviste \"peer-reviewed\" \u2013 premia di solito il ricercatore che pubblica su argomenti che seguono il mainstream e, quindi, con una elevata probabilit\u00e0 di citazione.\nLa rincorsa all\"impact factor\" pu\u00f2 quindi vincolare la ricerca a fini differenti da quelli che le sono propri e premiare sempre gli stessi ricercatori o le stesse tradizioni di ricerca a scapito dell'originalit\u00e0, dell'innovativit\u00e0 e della ricerca su argomenti oggetto di comunit\u00e0 scientifiche meno numerose e con un numero di riviste poco numeroso. \nSia Eugene Garfield che Thomson Reuters declinano ogni responsabilit\u00e0 nell'abuso dell'IF e richiamano l'attenzione sul fatto che per la valutazione di una buona ricerca occorre sempre una attenta \"peer review\".\nControversie e non riproducibilit\u00e0.\nUna critica molto puntuale all'IF \u00e8 stata elaborata dal matematico italiano Alessandro Fig\u00e0 Talamanca.\nLa validit\u00e0 oggettiva dell\"impact factor\" \u00e8 stata messa in dubbio a causa della sua mancata riproducibilit\u00e0 in studi indipendenti: secondo Rossner, Van Epps e Hill \"nessuno ha mai certificato l'attendibilit\u00e0 dei dati\".\nLa presa di posizione della Fondazione Nobel.\nNel giugno 2017 la Fondazione Nobel ha inserito alcuni video nei propri canali Twitter e YouTube in cui si riportano le opinioni di alcuni vincitori di Premi Nobel, secondo cui \"\u00e8 la ricerca, non la rivista su cui viene pubblicata, che \u00e8 importante\", cio\u00e8 uno studioso dovrebbe essere valutato sulla base della qualit\u00e0 della sua ricerca, non sulla base della rivista su cui pubblica i suoi lavori o in base ad indici. Secondo questi interventi, gli sforzi attuati da alcuni studiosi per riuscire a pubblicare su riviste ad alto impact factor possono essere a volte una semplice perdita di tempo, o addirittura controproducenti, perch\u00e9 \"il processo editoriale pu\u00f2 essere cos\u00ec protratto nel tempo e richiedere cos\u00ec tanti requisiti che un articolo finisce per essere completamente illeggibile\". Il risultato viene paragonato dai Premi Nobel ad un porridge, una \"pappa d'avena\".\nDati statistici.\nL'IF \u00e8 pubblicato a cadenza annuale nel \"Journal Citation Reports\" (JCR) e viene calcolato per migliaia di riviste scientifiche inserite nelle banche dati citazionali di Thomson Reuters, riguardanti sia le scienze naturali e la tecnologia (\"Science Citation Index\" \u2013 SCI), sia quelle sociali ed umanistiche (\"Social Sciences Citation Index\" \u2013 SSCI), che coprono un'ampia gamma di aree disciplinari. Tuttavia, la copertura \u00e8 volutamente selettiva ed incompleta, partendo dal presupposto (non dimostrato scientificamente) che la maggior parte della letteratura scientifica rilevante si concentra in un numero piuttosto limitato di riviste importanti.\nThomson Reuters fornisce sulla piattaforma \"Journal Citation Reports\" (JCR) il calcolo globale dell'IF e altri parametri di valutazione per una specifica pubblicazione. Le riviste scientifiche coperte dall'IF e da tutte le banche dati Thomson Reuters fanno parte della \"Master Journal List\", comprendente tutte le riviste per le quali si calcola correntemente l'IF o per le quali tale calcolo \u00e8 in corso.\nL'impatto di Internet.\nInternet ha reso gratuitamente disponibile un gran numero di \"working papers\" senza riviste, o intere nuove riviste. Tale accessibilit\u00e0, unita allo straordinario potere dei motori di ricerca, rende sempre pi\u00f9 citati gli articoli raggiungibili in internet, che tendono a sfuggire all'universo tradizionale (riviste accademico scientifiche peer-review) indicizzato nel Journal of Citation Reports, ai fini del fattore d'impatto."}
{"id": "109056", "revid": "533647", "url": "https://it.wikipedia.org/wiki?curid=109056", "title": "Menfi (Italia)", "text": "Menfi (IPA: , \"M\u00e8nfrici\" in siciliano) \u00e8 un comune italiano di abitanti del libero consorzio comunale di Agrigento in Sicilia.\nGeografia fisica.\nTerritorio.\nLa citt\u00e0 sorge lungo la costa sud occidentale della Sicilia, tra l'area dei templi dorici di Selinunte e l'area degli scavi archeologici di Eraclea Minoa, e fa parte del libero consorzio comunale di Agrigento.\nIl territorio comunale \u00e8 attraversato dai fiumi Belice e Carboj e da alcuni torrenti (Cavarretto, Fiore, Mandrarossa, Gurra di Mare, Terranova, Dragonara), e confina con i territori dei comuni di Montevago, Santa Margherita Belice, Sambuca di Sicilia, Castelvetrano, Sciacca e il Mare Mediterraneo. Il territorio si trova inserito in una zona di rilevante interesse agricolo a ridosso dei laghi artificiali di Trinit\u00e0 (17,5 milioni di m\u00b3) e Arancio (32,8 milioni di m\u00b3).\nLa sua collocazione nel sistema viario Trapani-Agrigento e Agrigento-Palermo ne definisce l'area di gravitazione tra le province occidentali e quelle meridionali della Sicilia.\nLa fascia costiera del Comune di Menfi, che confina con il mare Mediterraneo si estende per circa 10\u00a0km ed \u00e8 caratterizzata da una spiaggia sabbiosa con la presenza del fenomeno naturale delle dune. Le dune infatti invadono l'entroterra per parecchie centinaia di metri ed hanno caratteristiche di mobilit\u00e0 ed inconsistenza dovuta alle poche piogge, al caldo africano, ed all'intensit\u00e0 dei venti. Fanno riferimento a questa fascia, di platea sabbiosa, il borgo marinaro di Porto Palo e la localit\u00e0 di Lido Fiori.\nClima.\nLa costante di queste aree \u00e8 il clima di tipo mediterraneo con temperatura media di 27\u00a0\u00b0C in luglio ed agosto e con punte massime di 43\u00a0\u00b0C\nStoria.\nIl territorio di Menfi, sulla costa sud-occidentale della Sicilia, sin dall'antichit\u00e0 fu interessato da insediamenti umani. Alcuni storici ipotizzano che la citt\u00e0 di Inico, sede della reggia di Cocalo re dei Sicani, fosse ubicata nelle vicinanze dell'attuale borgata di Porto Palo, considerato il porto Orientale di Selinunte.\nSi presume che in questa zona sbarcarono i Saraceni alla conquista della Sicilia, dove cominciarono a fissare i loro insediamenti e che la costruzione del Casale di Burgiomilluso nel 1239 sia stata eseguita su un sito gi\u00e0 occupato da un borgo saraceno.\nDopo la scomparsa dei musulmani in Sicilia, la terra di Burgiomilluso era rimasta priva di abitanti. Nel 1518, sotto la dominazione spagnola, Giovanni Vincenzo Tagliavia ottenne da Carlo V il privilegio di costruire un casale sul territorio di Menfi, ma non riusc\u00ec ad attirare abitanti, facendo fallire il progetto. Un secolo dopo, nel 1638, Diego Tagliavia Aragona Pignatelli diede inizio alla costruzione del primo nucleo urbano di Menfi concedendo terreni a famiglie di contadini del circondario e costruendo le prime abitazioni. Dal 1638, il luogo verr\u00e0 chiamato Terra di Memphis, che muter\u00e0 in Menfi nel 1683, rimpiazzando il nome del fortilizio federiciano, Burgimilluso.\nSimboli.\nEcco la descrizione dello stemma del Comune di Menfi:\nMonumenti e luoghi d'interesse.\nSorto nel 1638 il borgo rurale di Menfi si \u00e8 sviluppato nel tempo, mantenendo l'impostazione originaria che lo caratterizzava come insediamento feudale di propriet\u00e0 baronale. Un tessuto edilizio indifferenziato interrotto da emergenze religiose o da palazzi nobiliari.\nArchitetture civili.\nAdiacente alla torre Federiciana sorge il palazzo baronale Pignatelli che domina la piazza del paese.\nFatto costruire da Diego Aragona Tagliavia, il palazzo si sviluppa attorno ad un cortile e presenta una tipologia prettamente feudale con annessi gli abitati per gli animali e le derrate agricole.\n\u00c8 all'interno di uno dei numerosi cortili che caratterizzano il tessuto urbano di Menfi che sorge la costruzione settecentesca di Palazzo Ravid\u00e0, caratterizzato dalla facciata costituita da un portico a colonne doriche in pietra arenaria.\nUna delle pi\u00f9 antiche dimore \u00e8 il palazzo Tito, risalente al 700 e sito nella centralissima via della Vittoria.\nArchitetture militari.\nSenza dubbio il monumento pi\u00f9 antico \u00e8 da identificarsi nel Castello Svevo fatto costruire nel 1238 da Federico II di Svevia, forse sui ruderi di un fortilizio arabo. Oggi noi conosciamo solo una Torre Federiciana di forma irregolare a quattro piani con un'altezza di 18,58 metri formata da due edifici quadrangolari tra loro riuniti ed addossati per met\u00e0 di lato. Il sisma del gennaio 1968 ha completamente distrutto la torre. \u00c8 stata ricostruita dopo il terremoto conservando i ruderi e riprendendo la forma irregolare.\nNel borgo marinaro di Porto Palo (frazione di Menfi), il monumento predominante \u00e8 la torre di avvistamento anticorsaro. \u00c8 una delle numerose torri di guardia costiero costruite nel 1583 per difendere le citt\u00e0 siciliane da eventuali attacchi dei corsari. Ha pianta quadrata a forma di piramide cubica e si sviluppa su due piani. Oggi la torre sovrasta il borgo di Porto Polo che si affaccia sul mare mediterraneo.\nSiti archeologici.\nLa prima presenza umana sul territorio dell'attuale Menfi risale al paleolitico. Appropriati studi e ricerche scientifiche di laboratorio effettuate dalla Soprintendenza ai BB.CC.AA. di Agrigento, sul recente ritrovamento della necropoli pavimentale di Palazzo Pignatelli, provano l'esistenza di un insediamento in epoca romano bizantina e paleocristiana.\nCirca 7000 anni fa la zona era percorsa da bande di cacciatori. Lo testimoniano il rinvenimento di alcune schegge di quarzite lavorate come armi rudimentali usate per uccidere gli elefanti, dei quali pure sono state rinvenute le zanne. Anche se sono state trovate tracce databili al neolitico i primi insediamenti residenziali, risalgono all'et\u00e0 del bronzo e del ferro (VII\u2013VI secolo a.C.). Le recenti acquisizioni archeologiche emerse dalle ricerche istituzionali condotte sul territorio di Menfi ed esattamente a Montagnoli di Belice, hanno consentito di accertare l'esistenza di comunit\u00e0 indigene panelleniche, dedite a vere e proprie attivit\u00e0 agro pastorali e commerciali sin dall'VIII secolo a.C.\nA Montagnoli di Belice (due collinette rocciose unite da una breve sella), le campagne di scavo del 1987 e 1989 hanno evidenziato un impianto urbano dell'et\u00e0 del ferro con sovrapposizioni che si estendono fino al IV secolo a.C.\nAree naturali.\nEntro l'ambiente costiero si inseriscono alcune aree di particolare interesse naturalistico quali:\nSociet\u00e0.\nEtnie e minoranze straniere.\nLe comunit\u00e0 straniere maggiormente rappresentate a Menfi (2009):\nCultura.\nEventi.\nInycon.\nInycon \u00e8 la rassegna dedicata all'eccellenza del vino menfitano. La manifestazione si svolge ogni anno, in un weekend della seconda met\u00e0 di giugno, e mira alla valorizzazione del territorio attraverso la promozione del suo prodotto pi\u00f9 indennitario: il vino Inycon \u00e8 promosso dal Comune di Menfi in collaborazione con l\u2019associazione Si.S.Te.Ma. Vino e la Strada del vino Terre Sicane.\nObiettivo dell\u2019evento \u00e8 quello di valorizzare il territorio della cittadina dal punto di vista vitivinicolo, turistico e imprenditoriale, promuovendo la Strada del Vino Terre Sicane e le cantine del comprensorio che vanta 7.000 ettari di terreno vitato, il 40 per cento dell\u2019export di tutta la produzione vinicola dell\u2019isola e celebrare la tradizione millenaria del vino che in questo comprensorio ha testimonianze che risalgono all\u2019epoca dei Sicani, come riportato, gi\u00e0 nel sesto secolo, dal geografo bizantino Stefano di Bisanzio.\nDurante il fine settimana si possono apprezzare i sapori tipici del territorio: conserve, oli, confetture, liquori, ma anche frutta secca, formaggi, dolci e focacce nei caratteristici cortili di via della Vittoria, abbinati alle migliori etichette delle cantine della Strada del vino Terre Sicane.\nIl concept della manifestazione punta infatti a valorizzare le specificit\u00e0 territoriali del Comune di Menfi, uno dei pochi in Italia votati tanto all\u2019enocultura quanto al turismo balneare ed eco-sostenibile. Grazie alla bellezza dei vigneti che giungono sino al mare e alla possibilit\u00e0 di effettuare percorsi enogastronomici d\u2019eccellenza, di grande qualit\u00e0 e di tradizione secolare e alla pista ciclabile che costeggia il litorale e le campagne, Menfi si connota infatti come un territorio in grado di regalare esperienze suggestive e uniche.\nGeografia antropica.\nUrbanistica.\nPosta sui rilievi collinari, a 3\u00a0km dalla costa mediterranea, fra i fiumi Belice e Carboj, la citt\u00e0 presenta un impianto urbanistico seicentesco a scacchiera con comparti molto ampi e corti interne, con espansioni sette-ottocentesche. \u00c8 borgo di fondazione del 1638, fondato per ragioni di colonizzazione e prestigio feudale.\nA seguito del terremoto del gennaio del 1968, la citt\u00e0 \u00e8 stata gravemente danneggiata. Il centro abitato \u00e8 stato soggetto a trasferimento parziale. L'impianto del nuovo centro riprende in continuit\u00e0 la maglia dei tracciati viari ottagonali a scacchiera.\nFrazioni.\nBertolino di Mare, Capparrina, Lido Fiori, Porto Palo.\nEconomia.\nAgricoltura.\nIl settore portante dell'economia \u00e8 rappresentato dall'agricoltura, nella quale prevale la coltura della vite (50% del territorio comunale); a questa si aggiungono quella tradizionale dell'ulivo e quelle emergenti del carciofo, del settore agrumario, del melone e della patata. Il carciofo spinoso di Menfi dal 2012 \u00e8 \"presidio slow food\". Il carciofo spinoso rappresenta il prodotto di punta dell'orticoltura locale, contribuento notevolmente alla diversificazione della produzione agricola d'eccellenza realizzata nel territorio di Menfi. L'attivit\u00e0 agricola, con le 925 aziende che coprono una superficie di circa 8.600 ettari, grazie alle opere irrigue viene esercitata in forme moderne e costituisce il perno di un sistema di piccole imprese che interessano settori produttivi collaterali, in particolare quello dei manufatti per le opere irrigue e quello della trasformazione e commercializzazione dei prodotti.\nIl settore trainante \u00e8 caratterizzato dalla presenza dell'industria enologica che gestisce la trasformazione e la commercializzazione di circa 60.000 tonnellate d'uva l'anno. La realt\u00e0 produttiva pi\u00f9 rilevante \u00e8 la Cantina Settesoli che riunisce le cantine \"Progresso\" e \"Colli del Belice\", il cui prodotto viene esportato in tutto il mondo, a seguire La Goccia d'Oro che riunisce 1.100 soci produttori di olio extravergine di oliva e l'Associazione dei produttori carciofo spinoso di Menfi con una decina di soci.\nIl territorio di Menfi \u00e8 compreso nella zona di produzione dell'arancia di Ribera D.O.P.\nTurismo.\nIl comune si fregia ormai da diversi anni della Bandiera Blu riconoscimento conferito dalla FEE alle migliori localit\u00e0 costiere europee e della bandiera verde per le spiagge migliori per i bambini (spiaggia di Porto Palo).\nAmministrazione.\nGemellaggi.\nMenfi \u00e8 gemellata con:\nAltre informazioni amministrative.\nIl comune di Menfi fa parte delle seguenti organizzazioni sovracomunali: regione agraria n.7 (Pianura tra il Belice ed il Platani)."}
{"id": "109059", "revid": "580", "url": "https://it.wikipedia.org/wiki?curid=109059", "title": "Officina 99", "text": "Officina 99 \u00e8 un centro sociale occupato autogestito che ha sede in uno stabile abbandonato nel quartiere Poggioreale di Napoli, in zona Gianturco; l'edificio fu occupato il 1\u00ba maggio del 1991, sgombrato e poi rioccupato il 22 settembre dello stesso anno.\nStoria.\nIl 1\u00ba maggio 1991 un gruppo di studenti e militanti, da poco sgomberati dalla \"Sala d\u2019armi\" dell'universit\u00e0 in via Mezzocannone, occupa l'ex scuola \"Stefano Falco\" in via Emanuele Gianturco 99, nella periferia est di Napoli. L'occupazione dura poco in quanto gli occupanti stessi decidono di abbandonare l'edificio pericolante per spostarsi nell'adiacente ex officina per la rettifica dei motori, abbandonata dal 1977 e di propriet\u00e0 privata, sita al civico 101. Tale sede diventa quella definitiva e prende il nome di Officina 99, dove il numero scelto ricorda la prima sede del centro sociale. \nOfficina 99 diventa quindi uno spazio nel quale vengono organizzati incontri, proiezioni cinematografiche, concerti. Partecipano a questi eventi intellettuali della scena napoletana allora noti, come i registi Mario Martone e Gabriele Salvatores e artisti come i Marlene Kuntz ed Enzo Avitabile. \u00c8 sullo sfondo di questo fermento culturale che nascono all'interno del centro sociale, i 99 Posse, i quali membri Luca Persico e Giampiero Da Dalto erano fra i primi occupanti della struttura. \nOfficina 99 offriva spazi ad eventi che aggregavano persone del quartiere, allora in forte degrado, e giovani che cercavano un'offerta culturale alternativa sia alla destra che a una parte di ci\u00f2 che offriva la sinistra italiana di allora. L'integrazione del centro sociale con il quartiere Gianturco, inizialmente nato dalla necessit\u00e0 di un'approvazione e un appoggio da parte della popolazione, vede nei primi anni 1990 la creazione ad Officina 99 di un doposcuola, di un consultorio per le donne, fra le varie iniziative messe in atto per lottare contro il degrado del quartiere e l'integrazione del centro nel substrato urbano. Con il \"turnover\" degli animatori della struttura, i cambiamenti sociali nel quartiere e l'incapacit\u00e0 di far uscire il discorso politico dall'isolamento delle autonomie, il rapporto con la popolazione locale si \u00e8 affievolito negli anni.\nNel luglio 2005 l'immobile privato occupato \u00e8 acquistato dall'Amministrazione comunale di Napoli. Il Comune annuncia allora di voler destinare lo stabile ad uso sociale, in linea con quanto gi\u00e0 fatto negli anni dal Centro Sociale. Il C.S.O.A. sorge in questo modo, con l\u2019intento rinnovato da parte degli occupanti di riappropriarsi di spazi urbani altrimenti dismessi e lasciati al degrado, nello sforzo di una riqualificazione possibile attraverso la proposta di leggi per la difesa della salute e dell\u2019ambiente, come quella contro l\u2019incenerimento dei rifiuti, a favore di una raccolta differenziata attraverso il riciclo, con la conseguente creazione di nuovi posti di lavoro. \nBibliografia.\nF. A. Festa, \"L'alchimia ribelle napoletana. Materiali per una storia della citt\u00e0 antagonista\", in \"Potere e societ\u00e0 a Napoli a cavallo del secolo. Omaggio a Percy\"\n\"Allum\", a cura di O. Cappelli, ESI, Napoli, 2003, pp.\u00a0381\u2013423. ISBN 88-495-0786-0"}
{"id": "109063", "revid": "1745361", "url": "https://it.wikipedia.org/wiki?curid=109063", "title": "Jerzy Grotowski", "text": "\u00c8 ricordato per aver ideato una rivoluzionaria tecnica di formazione per gli attori; esponente del teatro d'avanguardia cre\u00f2 la concezione di \"teatro povero\" che ispir\u00f2 il cambiamento nell'approccio alla recitazione a lui successivo.\nBiografia.\nGrotowski nacque a Rzesz\u00f3w, in Polonia, nel 1933 e vive fino all'et\u00e0 di sei anni a Przemy\u015bl.\nDurante la Seconda guerra mondiale la famiglia si separ\u00f2: la madre si trasfer\u00ec con lui nel piccolo villaggio di Nienad\u00f3wka, mentre il padre si arruol\u00f2 come ufficiale nell'Esercito polacco e pi\u00f9 tardi si stabilir\u00e0 in Inghilterra.\nNel 1955 Grotowski si laure\u00f2 presso la Scuola Superiore d'Arte Teatrale di Cracovia con una tesi sulla recitazione. Subito dopo si rec\u00f2 a Mosca per studiare regia al Lunacharsky Institute of Theatre Arts (GITIS). Durante il suo soggiorno a Mosca, fino al 1956, impar\u00f2 i nuovi indirizzi teatrali introdotti da figure di spicco del teatro russo come Stanislavskij, Vachtangov, Mejerchol'd e Tairov.\nRitornato in Polonia, Grotowski ampli\u00f2 i suoi studi di regia presso la stessa scuola teatrale che aveva frequentato tra il 1956 e il 1960. Nel 1959 si trasfer\u00ec ad Opole, dove assunse l'incarico di direttore del piccolo teatro locale, il Teatr 13 Rzedow (Teatro delle Tredici File), chiamato cos\u00ec per via delle tredici file di poltrone che lo costituivano e nel 1962 ribattezzato significativamente Teatr Laboratorium (Teatro Laboratorio) per poi, nel 1965, spostare il tutto a Breslavia (Wroc\u0142aw) dove continu\u00f2 la sua attivit\u00e0 teatrale.\nGrotowski rivoluzion\u00f2 il teatro e, insieme al suo allievo, Eugenio Barba, direttore e fondatore dell'Odin Teatret, \u00e8 considerato uno dei padri del teatro contemporaneo. Nella sua opera \"Per un Teatro Povero\" (1968) dichiar\u00f2 che il teatro non avrebbe potuto n\u00e9 dovuto competere con lo spettacolo travolgente del film, ma avrebbe dovuto concentrarsi sulla radice pi\u00f9 profonda dell'atto teatrale: gli attori di fronte agli spettatori.\nAmmirata e venerata ancora ai giorni nostri, l'attivit\u00e0 di regia svolta da Grotowski copr\u00ec comunque un periodo relativamente breve di una decina d'anni (dal 1959 al 1969). Grotowski stesso spieg\u00f2 il ritiro dalle scene:\n\u00abNon \u00e8 l'avventura teatrale che \u00e8 importante nella vita, ma la vita come avventura, questo \u00e8 importante. All'inizio per me il teatro \u00e8 stato unicamente il pretesto, lo pseudonimo della vita come avventura, un raggio in pi\u00f9. Il teatro non \u00e8 stato niente di pi\u00f9 per me, mai; l'attore era lo pseudonimo per dire essere umano, niente pi\u00f9.\u00bb\nIl regista seguit\u00f2 comunque con esperimenti parateatrali, intesi come lavoro su di s\u00e9 e che si pongono in linea continua con l'indagine psicofisica iniziata con l'attivit\u00e0 di regia teatrale e illustrata nella gi\u00e0 citata opera \"Per un Teatro Povero\". Per Grotowski infatti fu sempre importante il rapporto con l'essere umano, tant'\u00e8 che, come lui stesso affermava, nella sua giovinezza avrebbe potuto dedicarsi indifferentemente allo yoga alla psichiatria o alla regia teatrale.\nNel 1986 fond\u00f2 a Pontedera, su invito del Centro per la Sperimentazione e la Ricerca Teatrale, il Workcenter of Jerzy Grotowski, con il contributo della University of California e in collaborazione con Peter Brook del Centre International de Recherches Th\u00e9\u00e2trales. Nel 1996, in seguito alla stretta collaborazione con Thomas Richards, il Workcenter of Jerzy Grotowski cambia il proprio nome in Workcenter of Jerzy Grotowski and Thomas Richards. Il Workcenter \u00e8 ancora oggi un istituto creativo di educazione permanente per artisti adulti, in cui i partecipanti affrontano qui gli aspetti sistematici della creativit\u00e0 all'interno di una struttura drammatica che si basa sul rigore e sulla precisione ed \u00e8 in relazione con le profonde, antiche radici dell\u2019arte del teatro.\nIl 17 novembre 1997 l'Universit\u00e0 di Bologna - Facolt\u00e0 di Lettere e Filosofia gli confer\u00ec la Laurea Honoris Causa in Discipline delle Arti, della Musica e dello Spettacolo.\nGrotowski mor\u00ec a Pontedera nel 1999, dove risiedeva dal 1986.\nLa nozione di un teatro 'povero'.\nGrotowski fu un rivoluzionario nel teatro perch\u00e9 provoc\u00f2 un ripensamento del concetto stesso di teatro e del suo scopo nella cultura contemporanea. Una delle sue idee chiave \u00e8 la nozione del \"teatro povero\". Con questa espressione egli intendeva un teatro in cui la preoccupazione fondamentale fosse il rapporto dell'attore con il pubblico, non l'allestimento scenico, i costumi, le luci o gli effetti speciali. Nella sua ottica queste erano soltanto delle trappole che, se potevano intensificare l'esperienza teatrale, non erano per\u00f2 necessarie ai fini del nucleo del messaggio che il teatro doveva generare. 'Povero' significava l'eliminazione di tutto ci\u00f2 che non era necessario e che avrebbe lasciato l'attore 'spogliato' e vulnerabile. Applicando questo principio al suo 'laboratorio' in Polonia, Grotowski si disfece di tutti i costumi e dell'allestimento scenico e prefer\u00ec lavorare con allestimenti completamente neri e con attori che indossavano costumi di prova totalmente neri, almeno nel processo di prova. Fece eseguire agli attori rigorosi esercizi in modo che assumessero il totale controllo dei loro corpi. L'importante per Grotowski era cosa avrebbe potuto fare l'attore con il suo corpo e la sua voce senza aiuti e unicamente con l'esperienza viscerale con il pubblico. In questo senso sovvert\u00ec le tradizioni dei costumi esotici e degli allestimenti scenici sbalorditivi che avevano guidato la maggior parte del teatro europeo a partire dal XIX secolo. Ci\u00f2 non significa che nelle esibizioni teatrali pubbliche egli trascurasse completamente le luci e gli allestimenti, ma che questi ultimi erano secondari e tendevano a fungere da complemento alla gi\u00e0 esistente eccellenza degli attori.\nA questo concetto di 'teatro povero' Grotowski (un ateo) aggiunse il concetto di 'sacerdozio' o sacralit\u00e0 dell'attore. Quando l'attore entrava nella santit\u00e0 dello spazio scenico in quel momento accadeva qualcosa di speciale, qualcosa di molto simile alla Messa nella Chiesa cattolica. Era in questo spazio, nella sacra relazione tra l'attore e il pubblico che il pubblico veniva sfidato a pensare e ad essere trasformato dal teatro. In tal senso Grotowski \u00e8 stato una delle figure chiave nello sviluppo del teatro politico del XX secolo. Le sue produzioni teatrali spesso contengono temi politici e sociali. L'attore, dipendente solo dai doni naturali della voce e del corpo, poteva consegnare al pubblico i rituali sacri del teatro e i temi della trasformazione sociale. Il pubblico divenne un pilastro dell'esibizione teatrale, e il teatro divent\u00f2 pi\u00f9 di un semplice intrattenimento: divent\u00f2 un sentiero verso la comprensione. Il regime di allenamento di Grotowski era designato per:\nMomento fondamentale per il regista polacco non \u00e8 tanto lo spettacolo in s\u00e9 quanto le prove, nelle quali si viene a creare lo stretto rapporto regista-attore. In occasione de Il Principe Costante (capolavoro del 1965) Grotowski passa mesi in compagnia dell'attore protagonista Cieslak il quale solo in un secondo tempo inizier\u00e0 a provare con il resto degli attori e ad utilizzare il copione. Il lavoro condotto dalla coppia si basa principalmente sulle azioni fisiche che scaturiscono dal ricordo di un'esperienza giovanile amorosa dell'attore le quali saranno poi applicate alla recitazione finale.\nGrotowski rimase sempre convinto che il teatro non avrebbe mai potuto competere con il cinema e che il cinema offrisse un'esperienza diversa dal teatro. Voleva portare al pubblico un teatro che stimolasse il confronto, che mettesse alla prova e che coinvolgesse l'esperienza. Era un teatro basato non tanto sull'immagine (come invece avviene nel cinema o nella televisione), ma sulla presenza dell'attore.\nGrotowski, dopo la scrittura e la pubblicazione della sua opera, acquis\u00ec notoriet\u00e0 e ricevette numerosi inviti a lavorare nelle pi\u00f9 importanti scuole di arte drammatica, compagnie teatrali e universit\u00e0 in Europa e in America. Molti di questi inviti egli li rifiut\u00f2, preferendo, invece, restare con i suoi attori nel suo piccolo 'laboratorio', in una relativa oscurit\u00e0.\nLa sua lezione ha influenzato gran parte del teatro italiano contemporaneo, soprattutto la cosiddetta area della ricerca: dai maestri degli anni settanta-ottanta come Leo De Berardinis, Francesco Mazzullo ai pi\u00f9 giovani Roberto Latini, Danio Manfredini, Andrea Rossetti.\nGrotowski era dottore Honoris Causa della De Paul University di Chicago, 1985; Honorary Foreign Member of the American Academy of Arts and Sciences, 1987; \u00e8 stato insignito del grado di Commandeur dans l\u2019Ordre des Arts et des Lettres, Parigi, 1989; ha ricevuto una Fellowship della MacArthur Foundation, USA, 1991; era Dottore Honoris Causa dell\u2019Universit\u00e0 di Wroclaw, Polonia, 1991, della New School for Social Research, New York, USA, 1994, e dell\u2019Universit\u00e0 degli Studi di Bologna, 1997; ha ricevuto nel 1994 il Premio Nonino e nel maggio del 1998 gli \u00e8 stato attribuito il Pegaso d\u2019Oro Straordinario per la Cultura della Regione Toscana. \nDal 1996 fu Professore al Coll\u00e8ge de France, a Parigi, come titolare della cattedra di Antropologia Teatrale."}
{"id": "109066", "revid": "709565", "url": "https://it.wikipedia.org/wiki?curid=109066", "title": "Eugenio Barba", "text": "Noto come allievo ed amico di Jerzy Grotowski, fondatore e direttore dell'Odin Teatret, \u00e8 ritenuto, insieme a Peter Brook, l'ultimo maestro occidentale vivente. Barba ha modificato il concetto di lavoro dell'attore avviato dal regista polacco, attraverso una pratica teatrale che porta l'attore a contatto con la propria ricerca interiore. \u00c8 vincitore del prestigioso Premio Sonning, riconoscimento tributato, tra gli altri, a Winston Churchill, Leonard Bernstein, Albert Schweitzer, Bertrand Russell, Niels Bohr, Alvar Aalto e Karl Popper.\nBiografia.\nBarba nasce a Brindisi nel 1936 da genitori originari di Gallipoli (in provincia di Lecce), citt\u00e0 dove crebbe e frequent\u00f2 le scuole. Bench\u00e9 borghese, la famiglia mut\u00f2 drasticamente la propria situazione socio-economica quando il padre, un ufficiale militare, fu ferito durante la seconda guerra mondiale e di l\u00ec a poco mor\u00ec.\nIntenzionato originariamente ad intraprendere il medesimo percorso lavorativo del padre, s'iscrisse, dopo aver completato gli studi superiori, alla Scuola militare Nunziatella di Napoli nel 1954, ma ben presto decise d'abbandonare il proposito di una carriera militare per dedicarsi ad altro. Nello stesso anno si trasfer\u00ec in Norvegia, dove trov\u00f2 lavoro come saldatore e marinaio, in modo da potersi finanziare gli studi presso l'Universit\u00e0 di Oslo, dove consegu\u00ec la laurea in lingua francese, in letteratura norvegese e storia delle religioni.\nAvvicinatosi al teatro gi\u00e0 nel corso del soggiorno norvegese, nel 1961 decise di trasferirsi in Polonia per studiare regia teatrale presso la prestigiosa Scuola teatrale di stato di Varsavia, che lasci\u00f2 per\u00f2 poco pi\u00f9 d'un anno dopo per unirsi alla compagnia di Jerzy Grotowski, all'epoca capo dello sperimentale \"Teatr 13 Rzedow\" di Opole; Barba trascorse con Grotowski tre anni.\nNel 1963 si rec\u00f2 in viaggio in India, dove ebbe il suo primo incontro con il Kathakali, una forma teatrale sottovalutata in Occidente fino ad allora. Sul Kathakali, Barba scrisse un saggio che fu pubblicato in Italia, Francia, Stati Uniti e Danimarca. Il suo primo saggio, \"Grotowski alla ricerca del Teatro Perduto\", fu pubblicato in Italia e in Ungheria nel 1965.\nQuando ritorn\u00f2 ad Oslo, nel 1964, era intenzionato fermamente a diventare un regista teatrale professionista Inaugur\u00f2 dunque un proprio laboratorio teatrale personale. Raccolse un gruppo di giovani che non avevano superato la prova di ammissione alla Scuola teatrale di stato di Oslo e, con essi, fond\u00f2 l\"'Odin Teatret\" il 1\u00ba ottobre 1964. Il gruppo provava in un rifugio all'aria aperta. La prima produzione dell'Odin Teatret, \"Ornitofilene\", dell'autore norvegese Jens Bj\u00f8rneboe, fu presentata in Norvegia, in Svezia, in Finlandia ed in Danimarca. Dopo il successo di critica riscontrato in Danimarca, il gruppo fu invitato dal comune di Holstebro, una piccola citt\u00e0 della costa nord-occidentale, a creare un laboratorio teatrale in loco. All'Odin Teatret furono offerti una vecchia fattoria ed un'esigua somma di denaro per potersi stabilire nel posto autonomamente. Da allora, Barba e i suoi colleghi hanno ad Hostelbro la sede della propria compagnia.\nSpettacoli e pubblicazioni.\nNegli ultimi quarant'anni del Novecento Eugenio Barba ha diretto sessantacinque produzioni con l'Odin Teatret e il Theatrum Mundi Ensemble. Alcuni degli spettacoli hanno richiesto anche pi\u00f9 di due anni di preparazione. Tra i titoli pi\u00f9 noti ci sono \"Ferai\" (1969), \"Min Fars Hus\" (\"La Casa di Mio Padre\" o \"La Casa del Padre\") (1972), \"Le Ceneri di Brecht\" (1980), \"Il Gospel Secondo Oxyrhincus\" (1985), \"Talabot\" (1988), \"Itsi Bitsi\" (1991), \"Kaosmos\" (1993) e \"Mythos\" (1998). Alcune delle produzioni pi\u00f9 recenti sono \"Sale\" (2002), \"Grandi Citt\u00e0 sotto la Luna\" (2003), \"Il Sogno di Andersen\" (2005), \"Ur-Hamlet\" (2006) e \"Don Giovanni all'Inferno\" (2006) in collaborazione con l'Ensemble Midtvest. Nell'ottobre 2006 con la partecipazione dell'attrice napoletana Alessia Mattia, in occasione del settantesimo compleanno del regista, l'Odin Teatret ha organizzato una serie di spettacoli e incontri in Puglia, tra Foggia e Lecce, provincia di origine di Barba.\nDal 1974 Eugenio Barba e l'Odin Teatret hanno trovato il modo di essere presenti in un contesto sociale mediante l'idea e la pratica del teatro come \"baratto culturale\", uno scambio attraverso una performance con la comunit\u00e0 e un luogo non fisico di dialogo e scambio tra diverse realt\u00e0. L'idea nasce durante il soggiorno dell'Odin Teatret in alcuni piccolissimi paesi dell'Italia meridionale, e soprattutto del Salento, tra cui Carpignano Salentino, per rispondere alla seguente domanda, posta dallo stesso Barba: \"Cos'\u00e8 un attore quando non ha con s\u00e9 uno spettacolo?\".\nNegli ultimi anni l'Odin Teatret modifica per l'ennesima volta la propria impostazione: dopo anni di teatro laboratorio chiusi in una sala studio, e dopo i momenti del \"baratto culturale\" a Carpignano Salentino (Lecce), il gruppo gira per il mondo con spettacoli, performance-dimostrazioni e laboratori.\nNel 1979 Eugenio Barba ha fondato l'ISTA, la Scuola Internazionale di Antropologia Teatrale, per approfondire le pratiche e le pedagogie applicate alla performance. Ad essa aderiscono studiosi ed artisti di tutti i continenti, in un dialogo attraverso le proprie arti e la propria pratica. L'ISTA \u00e8 nell'elenco delle istituzioni segnalate da riviste accademiche come \"The Drama Review\", \"Performance Research\", \"New Theatre Quarterly\", \"Teatro e Storia\" e \"Teatrolog\u00eda\". Tra le pubblicazioni pi\u00f9 recenti, tradotte in molte lingue diverse, figurano \"La Canoa di Carta\" (Routledge), \"Teatro: Solitudine, Mestiere, Rivolta\" (Black Mountain Press), \"Terra di Ceneri e Diamanti. Il mio apprendistato in Polonia\", seguito da 26 lettere di Jerzy Grotowski ad Eugenio Barba (Black Mountain Press) e, in collaborazione con Nicola Savarese, \"L'Arte Segreta dell'Attore\" e l'edizione riveduta e aggiornata: \"Un Dizionario di Antropologia Teatrale\" (Centre for Performance Research/ Routledge). Nel 2021, Barba ha fondato la rivista open-access \"Journal of Theatre Anthropology\".\nRiconoscimenti.\nEugenio Barba \u00e8 stato insignito di dottorati onorari dalle universit\u00e0 di \u00c5rhus, Ayacucho, Bologna, L'Avana, Varsavia, Plymouth (Regno Unito) e dell'Accademia delle Arti Performative di Hong Kong, oltre alla \"Reconnaissance de M\u00e9rite scientifique\" dall'Universit\u00e0 di Montr\u00e9al.\nA Barba sono stati conferiti anche il Premio dell'Accademia Danese, il Premio della Critica del teatro messicano, il Premio Diego Fabbri, il Premio Internazionale Pirandello, il premio Sonning dell'Universit\u00e0 di Copenaghen, il Premio alla carriera del Film Festival Popoli e Religioni, il Thalia Prize."}
{"id": "109068", "revid": "1543377", "url": "https://it.wikipedia.org/wiki?curid=109068", "title": "Jim Corr", "text": "Dopo aver fatto parte di diversi gruppi, tra cui Fountainheads e The Hughes Version, nel 1990 insieme alle sorelle minori Sharon, Caroline e Andrea crea i Corrs, gruppo pop-rock e celtic rock, dove ricopre il ruolo di chitarrista e tastierista.\nDal 1995 al 2005 ha pubblicato 10 album con i Corrs (5 in studio, 3 live e 2 raccolte ufficiali).\nBiografia.\nL'infanzia e gli inizi.\nJim Corr nasce a Dundalk nella Contea di Louth da Gerry Corr, impiegato presso l'Irish Electricity Board, e Jean Corr, casalinga. Ben presto Jim inizia ad interessarsi al pianoforte che si trova nel salotto e il padre decide d'impartirgli qualche lezione. Jim si dimostra subito un ottimo allievo e nel giro di pochi anni diventa un ottimo pianista.\nA 13 anni inizia ad interessarsi anche alla chitarra e approfitta di un suo vicino di casa che si offre di impartirgli lezioni.\nDa adolescente frequenta ragazzi che combinano guai per le strade e commettono piccoli furti, anche se a questo riguardo Jim puntualizza di non aver mai partecipato a questo genere di cose e che prendeva parte solo alle bande organizzate per le strade di Dundalk.\nA scuola era tutt'altro che uno studente modello, dato che la sua passione per la musica influenzava negativamente sugli studi.\nA 15 anni Jim inizia ad esibirsi insieme ai genitori, che suonavano ogni fine settimana nei pub, suonando e cantando canzoni degli ABBA e degli Eagles. \u00c8 durante una di queste serate che ha l'opportunit\u00e0 di esibirsi insieme alla cantante Dolores Keane nel brano \"Heart Like a Wheel\". Successivamente Jim inizia ad esibirsi in duo insieme alla sorella minore Sharon suonando musica tradizionale irlandese nei locali di Dundalk.\nTerminati gli studi presso la \"De La Salle Brothers Catholic School\" entra a far parte di diverse band che per\u00f2 non hanno quel particolare talento che il ragazzo ricerca. Insoddisfatto prende in considerazione l'idea di abbandonare il suo sogno di diventare musicista per dedicarsi all'elettronica, ma dopo aver frequentato un college musicale capisce di non poter fare a meno della musica.\nInizia nuovamente a collaborare con diversi gruppi. Tra questi ci sono i Fountainheads coi quali Jim suona per un paio di anni, 1988-1989.\nNel frattempo prende in affitto una stanza che trasforma in una sorta di studio di registrazione. \u00c8 qui che Jim e le sue sorelle minori, accomunati dalla medesima passione per la musica, iniziano ad esercitarsi: Jim e Caroline suonano le tastiere, Andrea canta e suona il tin whistle e Sharon suona il violino.\nIl successo con i Corrs.\nNel 1990, quando i fratelli Corr vengono a conoscenza delle audizioni per band per il film The Commitments, decidono di creare un gruppo per presentarsi alle audizioni. Qui Jim e le sorelle fanno la conoscenza di John Hughes, direttore musicale del film. All'epoca Hughes aveva anche un gruppo, \"The Hughes Version\", nel quale Jim entra a far parte come tastierista per qualche tempo.\nAl termine delle riprese del film, Hughes, colpito dal talento dei quattro fratelli, diventa il loro manager e scioglie la sua band.\nNel 1994 i Corrs firmano il loro primo contratto discografico con l'Atlantic Records con il marchio di registrazione 143 Records e all'inizio del 1995 partono alla volta di Malib\u00f9 per registrare il primo album, \"Forgiven, Not Forgotten\", di cui Jim \u00e8 co-produttore insieme a David Foster. L'album si dimostra un successo e i Corrs scalano le classifiche di Irlanda, Spagna, Australia e Giappone.\nSuccessivamente pubblicano Talk on Corners (1997) che raggiunge i vertici delle classifiche inglesi, e In Blue (2000), che fa conquistare alla band le classifiche americane e li consacra definitivamente a livello internazionale.\nDopo il tour mondiale, svolto tra il 2000 e il 2001, che ha seguito l'uscita di In Blue la band si prende una pausa e Jim ne approfitta per seguire lezioni di volo per imparare a pilotare l'elicottero, conseguendo qualche tempo pi\u00f9 tardi la licenza di pilota privato.\nNel 2003 partecipa insieme alle sorelle al concerto 46664 (organizzato per sostenere la campagna di Nelson Mandela nella lotta contro l'AIDS).\nAgli inizi del 2004, quando gi\u00e0 si parlava del tour mondiale che avrebbe seguito l'uscita del quarto album in studio Borrowed Heaven, Caroline annuncia di essere incinta. I Corrs e il loro manager decidono di non cancellare il tour, ma per andare incontro alle esigenze della batterista l'iniziale tour mondiale previsto viene ridotto alla sola Europa e all'America. Per sostituire la sorella, che non partecipa alle date americane del tour, Jim si cimenta per la prima volta con le percussioni, suonando il \"Lambeg Drum\" (modello Yamaha CB-6XXB Bass Drum) nei brani \"Borrowed Heaven\" e \"Toss The Feathers\".\nNel settembre 2005 i Corrs pubblicano Home, album legato alla tradizione musicale del loro paese e dedicato alla madre scomparsa nel 1999 a causa di una malattia all'apparato respiratorio, e a novembre diventano membri onorari dell'Ordine dell'Impero Britannico in riconoscimento del loro talento musicale e dei concerti benefici da loro organizzati.\nDopo l'uscita di Home i quattro fratelli decidono di prendersi una pausa per dedicarsi alle rispettive famiglie.\nQualche anno pi\u00f9 tardi Jim si avvicina alle teorie sul Nuovo ordine mondiale e dal 2008, dopo essere diventato membro del 9/11 Truth Movement, gestisce un sito web dove espone le sue convinzioni riguardo alla teoria del complotto del Nuovo ordine mondiale.\nChitarre.\nJim Corr suona sia la chitarra acustica che elettrica. Tra i modelli che utilizza pi\u00f9 di frequente ci sono:\nPianoforti/Sintetizzatori.\nTra i modelli di pianoforti, tastiere e sintetizzatori che utilizza maggiormente ci sono:\nBeneficenza.\nJim Corr e le sue sorelle hanno preso parte e organizzato diversi concerti di beneficenza tra cui il Pavarotti &amp; Friends for Liberia (1998), la raccolta fondi per il Freeman Hospital di Newcastle (2001) e per le vittime della bomba di Omagh (1999), e il \"Party in the Park: The Prince's Trust\".\nNel settembre 2002 Jim sale a bordo della nave Rainbow Warrior dove, per due giorni, segue le attivit\u00e0 dei volontari Greenpeace impegnati nella campagna per il disarmo nucleare.\nI Corrs sono inoltre ambasciatori della campagna 46664 di Nelson Mandela contro l'AIDS in Africa. Durante il Live 8 a Edimburgo il 2 luglio 2005 si sono esibiti con Bono per promuovere la campagna Make Poverty History.\nNel 2005 i fratelli Corr diventano membri onorari dell'Ordine dell'Impero Britannico ricevendo le onorificenze dall'ambasciatore britannico a Dublino su concessione della Regina Elisabetta II in riconoscimento dei concerti benefici da loro organizzati.\nDal 2006 collabora come pilota volontario con la \"Bubblegum Club\", associazione irlandese che si occupa dei bambini gravemente malati, per la campagna \"Helicruise\" che ogni anno trasporta con 46 elicotteri 250 bambini ricoverati in vari ospedali sparsi per l'Irlanda a Blessington nella contea di Wicklow.\nQualche anno pi\u00f9 tardi, nel 2009, partecipa alla campagna organizzata dalla ARAN per la protezione delle foche.\nVita privata.\nNel novembre 2005 Jim Corr si \u00e8 fidanzato con la modella Gayle Williamson, ex Miss Irlanda del nord, dalla quale ha avuto un figlio, Brandon, nato il 10 maggio 2006. La coppia si \u00e8 poi separata qualche mese pi\u00f9 tardi."}
{"id": "109069", "revid": "135224", "url": "https://it.wikipedia.org/wiki?curid=109069", "title": "Massa (elettronica)", "text": "La massa, in elettrotecnica, \u00e8 la parte conduttrice accessibile di un impianto elettrico o di componente elettrico che pu\u00f2 essere toccata durante il funzionamento ordinario e che non \u00e8 in tensione nel normale funzionamento, ma che in seguito ad un guasto (ad esempio per cedimento dell'isolamento principale) pu\u00f2 assumere tensioni pericolose verso terra tali da costituire un rischio per la sicurezza delle persone.\nNel linguaggio corrente con il termine massa, o con l'equivalente termine inglese \"chassis\", si intende il contenitore metallico di un apparato elettronico o l'involucro metallico di un apparecchio utilizzatore, che comunque risponde compiutamente alla definizione di \"parte conduttrice accessibile\", cos\u00ec come stabilita dalla norma tecnica.\nDiversamente, le espressioni massa, messa a terra e potenziale di riferimento, anche se spesso coincidenti, sono concettualmente definite in modo diverso. \nCollocazione.\nSecondo la normativa elettrica in tutti gli apparecchi in cui sia presente la tensione di rete ed il loro isolamento sia in classe 1, la massa deve essere messa a terra attraverso la spina elettrica oppure con un conduttore fisso di colore giallo-verde oppure in rame nudo. In casi particolari, anche se lo strumento di misura \u00e8 alimentato dalla tensione di rete, \u00e8 necessario momentaneamente scollegare il conduttore di terra dello strumento, come nel caso in cui si debbano effettuare misure con l'oscilloscopio su un circuito alimentato direttamente dalla tensione di rete. \nCircuiteria e misurazioni.\nQuando si effettuano misure su un circuito con un multimetro o un oscilloscopio \u00e8 necessario che la massa di riferimento dello strumento sia connessa alla massa di riferimento del circuito in esame. Solitamente infatti le tensioni sono riferite alla massa. In alcuni casi, in particolare negli strumenti di misura elettronici e negli alimentatori di classe elevata, alcune sezioni di questi circuiti possono presentare una certa criticit\u00e0 rispetto al punto comune di massa, dovuto al bassissimo valore delle tensioni presenti in queste sezioni, pertanto, in fase di progetto si ricorre ad una configurazione detta \"massa stellare\", ovvero un unico punto in cui confluiscono i terminali della componentistica di queste sezioni del circuito.\nSpesso, in circuiti complessi costituiti da blocchi funzionali logici insieme a blocchi analogici, le masse dei due circuiti sono galvanicamente separate tra loro, pertanto nello schema elettrico le due masse sono indicate con simboli differenti. In alcune apparecchiature le masse possono essere addirittura quattro: massa della rete elettrica, massa del telaio, massa comune del circuito, massa flottante, ovviamente ciascuna contraddistinta da un proprio simbolo.\n\u00c8 possibile collegare la massa di riferimento dello strumento ad un punto di riferimento del circuito studiato diverso dalla massa, a condizione che non esista altro collegamento tra le due masse, per esempio se entrambi sono messi a terra.\nDifferenze con la messa a terra.\nSpesso la massa \u00e8 confusa con la messa a terra o con il potenziale di riferimento detto anche \"comune\" o \"zero volt\". Il potenziale di riferimento, inglese \"ground\", \u00e8 la parte di un circuito elettrico il cui potenziale elettrico \u00e8 posto per definizione a zero. Esistono alcuni casi in cui il riferimento potrebbe essere correttamente chiamato anche \"massa\", ad esempio nelle automobili, la carrozzeria funziona anche da potenziale di riferimento per molti carichi ed \u00e8 spesso connessa al polo negativo della batteria.\nDa notare che un circuito elettrico che non ha una parte metallica o la cui parte metallica non pu\u00f2 venire a contatto con la tensione di rete allora non ha massa.\nLa massa di un sistema elettrico pu\u00f2 essere mantenuta allo stesso potenziale della Terra (in inglese \"earth\") attraverso l'impianto di messa a terra. Diversamente la massa \u00e8 detta \"flottante\"."}
{"id": "109070", "revid": "88786", "url": "https://it.wikipedia.org/wiki?curid=109070", "title": "Ernesto Capocci di Belmonte", "text": "Viene ricordata inoltre la sua attivit\u00e0 di scrittore e, da parte dell'Istituto Nazionale di Astrofisica, di divulgatore scientifico.\nBiografia.\nNato a Picinisco da Francesco e Marta Zuccari, era il bisnonno della medaglia d'oro Teodoro Capocci, discendente anche di quel Teodoro Cottrau che aveva stampato le \"Relazione del primo viaggio sulla Luna fatto da una donna l'anno di grazia 2057\", come lui critico verso la politica del governo borbonico.\nCapocci studi\u00f2 presso il Seminario di Sora e successivamente, dal 1815, inizi\u00f2 a frequentare l'Osservatorio di Napoli, il cui direttore all'epoca era lo zio Federigo Zuccari, il quale a quel tempo era, assieme al cardinale Capaccini, l'istruttore di Capocci sulle materie matematico-scientifiche. \nNel 1817 Giuseppe Piazzi divent\u00f2 il Direttore Generale degli Osservatori di Napoli e Palermo: nomin\u00f2 Capocci astronomo in seconda dell'osservatorio. \nDurante il primo periodo si occup\u00f2 soprattutto di osservazioni meteorologiche quindi, attorno al 1825, pass\u00f2 allo studio delle comete pubblicando alcune memorie sull'argomento sulla rivista \"Correspondance Astronomique\" diretta da Franz Xaver von Zach, dal quale ricevette il titolo di \"Encke dell'Italia\". Nel 1827 fu proprio Johann Encke, direttore dell'Osservatorio di Berlino, a invitarlo a partecipare alla compilazione del nuovo catalogo stellare promosso nel 1826 da F. W. Bessel presidente dall'Accademia di Berlino. Nell'arco di tre anni Capocci, aiutato da Leopoldo Del Re, riusc\u00ec a osservare con il cerchio meridiano di Reichenbach dell'Osservatorio di Napoli circa 7900 stelle nell'ora XVIII e a correggere numerosi errori di precedenti cataloghi. In quel periodo Capocci si interess\u00f2 anche di macchie solari, ricevendo elogi anche dall'estero per alcuni suoi lavori, come la pubblicazione intitolata \"Sulle macchie del Sole\", apparsa sulla rivista \"Astronomische Nachrichten\" di Schumacher.\nNel 1833, alla morte di Brioschi Capocci fu nominato nuovo direttore dell'osservatorio, incaric\u00f2 che ricopr\u00ec fino al 1850, quando venne destituito perch\u00e9, convinto antiborbonico e sostenitore delle idee liberali, aveva partecipato insieme ai suoi figli ai moti del 1848. Con l'arrivo di Garibaldi e il Regno delle Due Sicilie ormai alla fine, nel 1860 venne reintegrato ufficialmente come direttore dell'Osservatorio di Napoli.\nFrequent\u00f2 Fran\u00e7ois Arago e Alexander von Humboldt, spinse Macedonio Melloni a venire a vivere a Napoli per istituirvi il primo Osservatorio Vulcanologico del mondo.\nCapocci fu sepolto nel cimitero di Poggioreale a Napoli; la sua tomba, impreziosita da un busto realizzato da Vincenzo Gemito in seguito esposto nel Museo degli Strumenti Astronomici (MuSA) dell'Osservatorio di Capodimonte, fu inaugurata del novembre 1900 con un discorso pronunciato da Pasquale Del Pezzo e pubblicato nel 2015.\nUmanista.\nCur\u00f2 anche interessi umanisti, pubblicando le opere letterarie \"Il primo vicer\u00e9 di Napoli\" e \"Illustrazioni cosmografiche della Divina Commedia\". Come divulgatore scientifico Capocci diffuse la cultura scientifica con pubblicazioni dal linguaggio comprensibile da tutti.\nCollabor\u00f2 a parecchi periodici, italiani e internazionali, scrivendo, oltre che sui gi\u00e0 citati \u00ab\"Astronomische Nachrichten\"\u00bb e \u00ab\"Correspondance Astronomique\"\u00bb, anche su \u00ab\"Memorie della Reale Accademia delle Scienze di Napoli\"\u00bb.\nFigura tra gli autori ottocenteschi della fantascienza italiana col suo romanzo del 1857 \"Viaggio alla luna\", un viaggio fantastico sul satellite pubblicato otto anni prima di \"Dalla Terra alla Luna\" di Verne; ambientato in un futuribile 2057, \u00e8 il primo viaggio del genere compiuto da una donna. In occasione del 150\u00ba anniversario della morte di Ernesto Capocci, l'Osservatorio astronomico di Capodimonte ha organizzato una mostra dedicata all'astronomo, Napoli patria della Fantascienza, pubblicando inoltre le ristampe anastatiche di alcuni testi divulgativi di Capocci, compreso il volume \"Relazione del primo viaggio sulla Luna fatto da una donna l'anno di grazia 2057\" con il racconto del fantastico viaggio sulla \"Bella Cinzia\", come Capocci defin\u00ec la Luna nei suoi scritti.\nImpegno politico.\nFu deputato al parlamento napoletano nel 1848 per il distretto di Sora; dopo la repressione fu in prima linea contro i Borbone, sottoscrivendo la petizione dell'onorevole Mancino in cui si condannava l'accaduto. Si oppose inoltre alla richiesta di firmare il documento per richiedere l'abrogazione della Costituzione, rifiuto per cui fu licenziato dalla Specola. \nCon l'unificazione dell'Italia fu nominato senatore del Regno d'Italia nel 1861, quando inoltre venne nominato professore onorario della Regia Universit\u00e0 di Napoli e presidente della prestigiosa Accademia Pontaniana, ader\u00ec alle attivit\u00e0 dell'Accademia dei Lincei e della Royal Astronomical Society, ottenendo le onorificenze di Cavaliere dell'Ordine dei SS. Maurizio e Lazzaro e dal 1863 Cavaliere Ufficiale dello stesso ordine."}
{"id": "109073", "revid": "247222", "url": "https://it.wikipedia.org/wiki?curid=109073", "title": "More uxorio", "text": "More uxorio () \u00e8 una locuzione latina, il cui significato \u00e8: \"secondo il costume (\"m\u014dre\") matrimoniale (\"ux\u014drio\")\".\nL'etimologia di questa espressione viene dal latino:\nIn italiano diventa una locuzione avverbiale, che pu\u00f2 significare:\nAd esempio: \"vivere (o convivere) \"more uxorio\"\" cio\u00e8 \"vivere (o convivere) come sposi\".\nCome brocardo \u00e8 entrata nel linguaggio del diritto per identificare una famiglia di fatto.\nA questo proposito, nel 2012 la Corte d'appello di Milano ha sancito che nella nozione legale di \u2018conviventi more uxorio\u2018 rientrano anche le coppie omosessuali, per le quali vale \"il diritto a un trattamento omogeneo a quello assicurato dalla legge alla coppia coniugata\u201d. Recentemente la Corte di cassazione ha riconosciuto al convivente more uxorio una tutela possessoria sull'abitazione dove si svolge la vita familiare comune. Il convivente, infatti, non pu\u00f2 essere estromesso dalla casa familiare del partner (anche se proprietario dell'immobile) senza un congruo termine di preavviso (Cassazione civile n. 7214 del 21.03.2013)."}
{"id": "109075", "revid": "767487", "url": "https://it.wikipedia.org/wiki?curid=109075", "title": "Sharon Corr", "text": "Nel 1990 debutta come violinista e seconda voce dei Corrs, gruppo pop-rock e celtic rock creato insieme ai fratelli Andrea, Jim e Caroline Corr.\nCon i Corrs ha pubblicato 10 album (5 in studio, 3 live e 2 raccolte ufficiali) dal 1995 al 2005.\nNel 2010, approfittando del periodo di pausa del gruppo, intraprende la carriera da solista e pubblica Dream of You.\nBiografia.\nInfanzia.\nSharon Corr nasce a Dundalk nella Contea di Louth ed \u00e8 la secondogenita di Gerry Corr, impiegato presso l'Irish Electricity Board, e Jean Corr, casalinga. Si avvicina alla musica quando \u00e8 ancora piccola grazie alle lezioni di piano del padre e all'et\u00e0 di 6 anni comincia anche a seguire lezioni di violino da Padre McNally al posto di sua sorella Caroline, dimostrando fin dall'inizio il suo grande amore per questo strumento per il quale ora \u00e8 abilitata all'insegnamento professionale. Successivamente impara a suonare anche la chitarra acustica.\nTra il 1977 e il 1984 \u00e8 un membro della \"Redeemer Youth Orchestra\", un'orchestra molto rinomata nella Contea di Louth, mentre durante gli anni del liceo si esibisce in duo con suo fratello maggiore Jim in alcuni locali di Dundalk (tra i quali il \"McManus Pub\", locale di propriet\u00e0 della zia, dove Sharon lavora nei fine settimana come cameriera) suonando musica tradizionale irlandese.\nQuando ha circa 19 anni lei e i fratelli, accomunati dalla medesima passione per la musica, iniziano ad esercitarsi insieme in una stanza presa in affitto da Jim e trasformata in una sorta di studio di registrazione.\nNel frattempo s'iscrive all'universit\u00e0, alla facolt\u00e0 di scienze, ma abbandona dopo il primo anno. Inizia cos\u00ec a lavorare come responsabile nel negozio di musica \"The Record Sleeve\", ma successivamente sar\u00e0 costretta a licenziarsi per poter seguire la carriera da musicista insieme ai fratelli.\n1990-2006: il successo con i Corrs.\nNel 1990 i fratelli Corr decidono di creare un gruppo per poter partecipare alle audizioni per il film The Commitments. Qui fanno la conoscenza di John Hughes che colpito dal loro talento decide di diventare il loro manager.\nSu consiglio di Hughes i Corrs iniziano ad includere nella loro musica il violino e Sharon, che prima ricopriva il ruolo di tastierista, finisce col ricoprire esclusivamente il ruolo di violinista. Difatti raramente capita di vederla suonare la tastiera o la chitarra, cosa che di solito accade durante le esecuzioni di alcuni brani come \"Closer\", \"Would You Be Happier?\" e \"Somebody For Someone\".\nNel 1994 i Corrs firmano il loro primo contratto discografico con l'Atlantic Records con il marchio di registrazione 143 Records e all'inizio del 1995 partono alla volta di Malib\u00f9 per registrare il primo album, \"Forgiven, Not Forgotten\". L'album si dimostra un successo e i Corrs scalano le classifiche di Irlanda, Spagna, Australia e Giappone.\nSuccessivamente pubblicano Talk on Corners (1997), che raggiunge i vertici delle classifiche inglesi, e In Blue (2000), che fa conquistare alla band le classifiche americane e li consacra definitivamente a livello internazionale.\nBen presto per il suo carattere scrupoloso, Sharon viene soprannominata dalla stampa \"the Bossy\", anche se pi\u00f9 che un capo si considera un'ottima organizzatrice per il semplice fatto che le piace avere sempre la situazione sotto controllo.\nCome tutti i componenti del gruppo prende parte attiva alla stesura dei testi e delle musiche, per\u00f2 al contrario dei fratelli che compongono spesso insieme, Sharon scrive e compone principalmente da sola.\nTra i suoi brani pi\u00f9 famosi ci sono i singoli \"So Young\", \"Radio\", \"Long Night\", \"Goodbye\" e le strumentali \"Silver Strand\", composta insieme a Caroline, e \"Rebel Heart\". Quest'ultima \u00e8 stata composta al pianoforte nel 1997 durante la registrazione del secondo album, Talk On Corners, ma \u00e8 rimasta ferma tre anni prima di essere ripresa e inserita in In Blue. Nel 2001 \u00e8 stata utilizzata come colonna sonora per l'omonima serie TV drammatica della BBC ambientata durante la Sollevazione di Pasqua del 1916 e ha ottenuto una nomination ai Grammy Awards come \"Miglior Performance Pop Strumentale\".\nNel 2002 accetta di suonare il violino in The Hands That Built America degli U2 e l'anno successivo collabora con Jean-Michel Jarre nel brano \"Rendez-Vous \u00c1 Paris\".\nNel giugno 2003 partecipa agli \"Special Olympics World Summer Games\", mentre a novembre prende parte insieme ai fratelli al concerto 46664 (organizzato per sostenere la campagna di Nelson Mandela nella lotta contro l'AIDS), dove si esibisce per la prima volta con Zucchero Fornaciari, Brian May e Roger Taylor in \"Everybody's Got To Learn Sometime\".\nL'anno successivo i Corrs pubblicano il loro quarto album in studio Borrowed Heaven che contiene Goodbye brano scritto da Sharon e dedicato alla madre scomparsa nel 1999, e nel settembre 2005 pubblicano Home, album tributo alla madre, che contiene una canzone cantata da Sharon, \"Dimming of the Day\". A novembre i Corrs diventano membri onorari dell'Ordine dell'Impero Britannico in riconoscimento del loro talento musicale e dei concerti benefici da loro organizzati.\n2010-2011: la carriera da solista.\nDopo diversi anni lontano dal palco per potersi dedicare alla famiglia, il 15 luglio 2009 Sharon appare nel programma britannico della ITV \"This Morning\" dove conferma ufficialmente le voci che circolano riguardo ad un suo album da solista. Dopo lo show Sharon \u00e8 stata portata all'Aeroporto di Londra-Heathrow su un'auto Lexus Hybrid guidata dall'attore Robert Llewellyn, che ha filmato il viaggio per il suo talk show in Internet \"Carpool\".\nL'album intitolato Dream of You \u00e8 stato pubblicato il 10 settembre 2010 in Irlanda e la sua uscita \u00e8 stata anticipata dal singolo It's Not a Dream pubblicato il 29 agosto.\nAlla registrazione dell'album hanno preso parte alcuni musicisti che avevano precedentemente collaborato insieme ai Corrs: Anto Drennan, Keith Duffy, Jason Duffy e Fiachra Trench.\nViolini.\nSharon Corr suona sia il violino acustico che quello elettrico. Tra i modelli che utilizza pi\u00f9 di frequente ci sono:\nBeneficenza.\nSharon Corr insieme ai fratelli ha preso parte e organizzato diversi concerti di beneficenza tra cui il Pavarotti &amp; Friends for Liberia (1998), la raccolta fondi per il Freeman Hospital di Newcastle (2001) e per le vittime della bomba di Omagh (1999), il Party in the Park: The Prince's Trust, e lo Special Olympics World Summer Games (2003).\nI Corrs sono inoltre ambasciatori della campagna 46664 di Nelson Mandela contro l'AIDS in Africa. Durante il Live 8 a Edimburgo il 2 luglio 2005 si sono esibiti con Bono per promuovere la campagna Make Poverty History.\nNel 2005 diventano membri onorari dell'Ordine dell'Impero Britannico ricevendo le onorificenze dall'ambasciatore britannico a Dublino su concessione della Regina Elisabetta II in riconoscimento del loro talento musicale e dei concerti benefici da loro organizzati.\nNello stesso anno Sharon collabora coi Devlins nel brano \"Love is Blindness\", cover degli U2 inserito nel cd benefico \"Even Better Than The Real Thing\", per raccogliere fondi per le vittime dello tsunami che nel 2004 ha colpito il sud-est asiatico.\nVita privata.\nDopo numerosi rinvii dovuti ai continui impegni del gruppo, il 7 luglio 2001 Sharon Corr si sposa con Gavin Bonnar, un avvocato di Belfast, nella chiesa di St John a Cratloe nella Contea di Clare. I due si sono conosciuti quando Sharon stava girando il video di Runaway. In un'intervista alla BBC Radio 2 la musicista ha rivelato che durante la camminata verso l'altare come musica di sottofondo c'era \"Along With the Girls\", brano strumentale tradizionale irlandese reinterpretato dai Corrs e contenuto nel loro primo album, Forgiven, Not Forgotten. Dal matrimonio sono nati due figli: Cathal Robert Gerard, nato il 31 marzo 2006, e Flori Jean Elizabeth, nata il 18 luglio 2007."}
{"id": "109080", "revid": "38120", "url": "https://it.wikipedia.org/wiki?curid=109080", "title": "La Gatta (Rat-Man)", "text": ""}
{"id": "109081", "revid": "30610", "url": "https://it.wikipedia.org/wiki?curid=109081", "title": "Niccol\u00f2 Da Conti", "text": "Biografia.\nDe' Conti part\u00ec da Venezia nel 1419 circa e si stabil\u00ec a Damasco (Siria) dove studi\u00f2 l'Arabo. Nel corso di 25 anni, viaggi\u00f2 sotto le spoglie di un mercante musulmano in numerose aree dell'Asia, facilitato in questo dalla sua familiarit\u00e0 con le lingue e le culture del mondo islamico che gli permise anche di imbarcarsi su navi di mercanti islamici. I viaggi di Nicol\u00f2 sono grosso modo contemporanei e coprono le stesse aree delle spedizioni cinesi dell'Ammiraglio Zheng He. I suoi resoconti sono contemporanei e abbastanza concordanti con quelli degli scrittori cinesi che erano sulle navi di Zheng He, come Ma Huan (che scrisse nel 1433) e Fei Xin (che scrisse attorno al 1436).\nViaggi.\nDe' Conti attravers\u00f2 per la prima volta il deserto per raggiungere Baghdad, da cui salp\u00f2 discendendo il Tigri fino a Bassora. Navig\u00f2 quindi attraverso il Golfo Persico e si rec\u00f2 in Iran dove apprese il persiano. In seguito attravers\u00f2 il Mar d'Arabia fino a giungere a Cambay, nel Gujarat. Viaggi\u00f2 in India, a \"Pacamuria\", \"Helly\" e Vijayanagara, capitale del Deccan. Si spost\u00f2 a \"Maliapur\", sulla costa orientale dell'India (dovrebbe essere la moderna Mylapore, nello Chennai), dove visit\u00f2 la tomba di San Tommaso, che secondo la tradizione vi avrebbe fondato una comunit\u00e0 cristiana. \nAll'incirca nel 1421 egli giunse a \"Pedir\", nella parte settentrionale di Sumatra, dove rimase per un anno, acquisendo conoscenza del luogo, soprattutto per quanto riguarda il commercio di oro e spezie. Da qui continu\u00f2 il viaggio e dopo 16 giorni di navigazione giunse a Tenasserim sulla penisola malese. Salp\u00f2 quindi verso la foce del Gange, visitando Bardhaman (in Bengala), e quindi proseguendo via terra fino ad Arakan (in Birmania). Dopo aver attraversato la Birmania, part\u00ec per Giava, dove pass\u00f2 nove mesi, prima di recarsi a Champa (nell'odierno Vietnam).\nDe Conti descrisse il Sud-est asiatico come \"superiore a tutte le altre regioni per ricchezza, cultura e magnificenza, e al pari dell'Italia per civilt\u00e0\". Attorno al 1440 fece ritorno via nave in India (Quilon, Cochin, Calcutta, Cambay) e quindi in Medio Oriente (Socotra, Aden, Berbera in Somalia, Jidda in Egitto), dalle quali viaggi\u00f2 via terra fino al Cairo, passando per il Monte Sinai. Nicol\u00f2 viaggi\u00f2 assieme alla sua famiglia. Comunque sua moglie, che incontr\u00f2 in India, e due dei suoi quattro figli, morirono in Egitto a causa di un'epidemia. Prosegu\u00ec per l'Italia assieme ai due figli sopravvissuti. Fece ritorno a Venezia nel 1444.\nResoconto dei suoi viaggi.\nNel corso dei suoi viaggi, de' Conti fu costretto a convertirsi all'Islam, e al ritorno, come penitenza, gli fu imposto da Papa Eugenio IV di raccontare i suoi viaggi al segretario papale Poggio Bracciolini. Le registrazioni fatte da Poggio nel 1439, dei resoconti di Nicol\u00f2, costituiscono una delle migliori descrizioni dell'oriente da parte di un viaggiatore del XV secolo. Esse vennero incluse nel libro IV del suo \"De Varietate Fortunae\" (Le vicissitudini della fortuna).\nI viaggi di Niccol\u00f2 de' Conti, che circolarono inizialmente in forma manoscritta, si narra abbiano profondamente influenzato la comprensione geografica delle aree attorno all'Oceano Indiano nella met\u00e0 del XV secolo. Il suo fu uno dei primi resoconti a descrivere le Isole della Sonda e le Isole delle Spezie, e contribu\u00ec a rivalutare l'opera di Marco Polo, alla quale prima di allora si dava poco credito. I suoi racconti probabilmente incoraggiarono i viaggi di esplorazione europei della fine del secolo.\nDe' Conti influenz\u00f2 anche la cartografia del XV secolo, come si pu\u00f2 notare nella Mappa Genovese (1447-1457), e nel lavoro del cartografo Fra Mauro, il cui importante mappamondo di Fra Mauro (1450 ca.) offriva una delle rappresentazioni pi\u00f9 chiare del Vecchio Mondo. La \"fonte degna di fiducia\" che Fra Mauro cita nella scrittura della sua mappa, circa i viaggi di una \"giunca dell'India\" (letteralmente \"Zoncho de India\"), oltre il Capo di Buona Speranza e nell'Oceano Atlantico, attorno al 1420, confermando che era possibile circumnavigare l'Africa, si ritiene fosse lo stesso Niccolo de' Conti. \nLa relazione di Niccol\u00f2 de' Conti venne usata da diversi esploratori e viaggiatori, come Ludovico di Varthema (1510), e Antonio Pigafetta, che navig\u00f2 attorno al mondo con la spedizione di Ferdinando Magellano.\nEdizioni.\nLe prime edizioni stampate dei resoconti di de' Conti, vennero fatte nel 1492, in latino, da Cristoforo da Bollate e dedicate a Pietro Cara, che si apprestava ad un viaggio in India. Seguirono diverse traduzioni, in portoghese (1502) e spagnolo (1503). \nLa prima edizione in italiano sembrerebbe essere una traduzione dal portoghese, e divenne parte di una raccolta di resoconti di viaggiatori pubblicata nel 1550 da Giovanni Battista Ramusio. La prima edizione inglese venne tradotta dallo spagnolo e stampata nel 1579 da John Frampton, usando una combinazione dei racconti di Marco Polo e di de' Conti."}
{"id": "109082", "revid": "547034", "url": "https://it.wikipedia.org/wiki?curid=109082", "title": "Napa", "text": "Napa \u00e8 il nome in codice della terza generazione della piattaforma Centrino sviluppata da Intel per i computer portatili, e arrivata sul mercato con il nome commerciale di Centrino Duo. \u00c8 stata presentata al Consumer Electronics Show di Las Vegas il 5 gennaio 2006 per sostituire la precedente Sonoma, sul mercato dai primi mesi del 2005, e che veniva per\u00f2 commercializzata ancora con il marchio Centrino.\nI motivi del nuovo nome commerciale.\nCon il passaggio alla terza generazione della piattaforma Centrino, Intel si \u00e8 resa conto che per far percepire pi\u00f9 facilmente le innovazioni tecnologiche apportate all'intero sistema e soprattutto al processore, era necessario aggiornare anche il nome commerciale. Dato che la nuova CPU (conosciuta con il nome in codice di Yonah) era di tipo dual core e venne rinominata Core Duo (in realt\u00e0 esistevano anche alcune versioni single core chiamata Core Solo), sembr\u00f2 abbastanza logico riprenderne il nome anche nel marchio dell'intera piattaforma che \u00e8 diventata appunto la nuova Centrino Duo.\nI 3 componenti chiave della piattaforma Napa.\nCos\u00ec come le prime 2 generazioni di piattaforma Centrino (Carmel e Sonoma) erano basate su 3 componenti chiave, vale a dire, CPU, Chipset e Scheda wireless espressamente progettati per l'impiego in ambito mobile e quindi per avere come principale obiettivo il giusto bilanciamento tra prestazioni e consumi, anche per la nuova Napa Intel ha mantenuto gli stessi requisiti, e solo se un sistema integra tutti e 3 i componenti suggeriti dalla casa madre, esso poteva fregiarsi del \"logo Centrino Duo\", mentre se un produttore decideva di utilizzare solo la CPU suggerita ma una diversa scheda di rete wireless, esso avrebbe solo potuto portare il logo relativo alla CPU impiegata e non quello dell'intera piattaforma.\nCaratteristiche principali della piattaforma Napa.\nLa prima generazione della piattaforma Centrino Duo (quindi la terza generazione di Centrino) era conosciuta anche con il nome in codice Napa. Di seguito i 3 componenti chiave della piattaforma:\nAltre innovazioni di Napa rispetto a Sonoma.\nCome accennato prima, le innovazioni alla piattaforma mobile arrivate con Napa, erano molteplici, e molte di queste erano talmente complesse e nascoste nei meandri dell'architettura dei singoli componenti che risulta assai arduo poterle elencare tutte.\nConsumi ancora pi\u00f9 bassi.\nNapa non \"dimenticava\" la sua vocazione mobile, e portava con s\u00e9 altre innovazioni volte ad ottimizzare il consumo energetico; per ottenere tale risultato Intel si \u00e8 resa conto che per ridurre il consumo dell'intera piattaforma era necessario ottimizzare l\"'intera piattaforma\" e non solo i 3 componenti chiave. Gi\u00e0 con la prima generazione della piattaforma Centrino (Carmel) Intel aveva iniziato ad agire in questa direzione, non focalizzando pi\u00f9 la propria attenzione solo sul processore, ma anche sul chipset e sulla scheda di rete, tenendo sempre conto, nella fase di sviluppo, l'efficienza energetica dei vari componenti. L'integrazione dei sottocomparti audio e video nel chipset contribuivano ad ottimizzare tale consumo.\nCercando di semplificare il pi\u00f9 possibile, si poteva vedere lo sviluppo di Napa nel seguente modo: partendo dal nuovo processore dual core Yonah, che si poteva immaginare come due core Dothan assemblati insieme nello stesso package mediante un approccio a Die Monolitico con alcune migliorie architetturali, Intel ha poi progettato tutti gli altri componenti in modo da bilanciare opportunamente prestazioni e consumi in modo da mantenere, per quanto possibile, l'autonomia dei portatili Sonoma, e al tempo stesso non creare \"colli di bottiglia\" per la nuova CPU.\nLo sviluppo tecnologico volto a migliorare l'autonomia di funzionamento si orienta contemporaneamente verso la riduzione del consumo dei vari componenti e nell'aumento di capacit\u00e0 delle batterie a parit\u00e0 di ingombro e di peso. A questo proposito, sono nate nel tempo nuove tecnologie come le batterie Pionics ai polimeri di litio, oppure evoluzioni delle batterie zinco-alcaline. L'obiettivo di Intel \u00e8 di portare l'autonomia dei sistemi portatili dalle 5 ore offerte dalla piattaforma Napa a ben 8 ore di autonomia media.\nNon solo consumo ridotto, anche dimensioni pi\u00f9 contenute.\nProseguendo un trend gi\u00e0 visto con le prime soluzioni Centrino, Napa introduceva anche una generale riduzione delle dimensioni dei componenti; questo ha permesso la progettazione di sistemi notebook sempre pi\u00f9 piccoli e facilmente trasportabili, come i subnotebook, con display da 10 pollici. A testimonianza della complessiva miniaturizzazione della piattaforma Napa, Sean Maloney all'Intel Developer Forum 2005 mostr\u00f2 in anteprima il modulo wireless Golan a confronto con la scheda wireless integrata nelle precedenti soluzioni Sonoma. Era evidente come la dimensione della nuova scheda fosse pari a meno della met\u00e0 della scheda precedente, offrendo contemporaneamente maggiori funzionalit\u00e0.\nPrestazioni di Napa a confronto con Sonoma.\nIl risultato dei vari sforzi di ottimizzazione generale si \u00e8 rivelato eccellente in quanto i primi esemplari commerciali basati sulla prima generazione della piattaforma Centrino Duo si sono rivelati pi\u00f9 potenti dei precedenti in maniera variabile dal 20 al 60%, senza peraltro diminuire in maniera sensibile l'autonomia dei Notebook di nuova generazione.\nRispetto alla precedente piattaforma Sonoma, basata sul Pentium M con core Dothan, Intel affermava che Napa era in grado di consumare mediamente fino al 28% in meno di energia elettrica e di fornire fino al 68% in pi\u00f9 di performance. Queste percentuali erano state calcolate in base ai risultati forniti da due noti benchmark: SPECint e MobileMark 2005. In un test condotto con applicazioni reali, tra cui Microsoft PowerPoint e un antivirus, Intel ottenne un valore prestazionale superiore addirittura del 39% a quello di Sonoma.\nIl processore, il chipset e il modulo Wi-Fi alla base di Napa assorbivano un massimo di 3 W contro i 4,2 W della precedente generazione. Questo miglioramento, che si \u00e8 poi riflesso direttamente sull'autonomia della nuova generazione di notebook, era frutto soprattutto del nuovo processo a 65 nanometri di Yonah e di una pi\u00f9 avanzata versione della tecnologia di risparmio energetico SpeedStep: quest'ultima era ora in grado di ridurre dinamicamente tensione e frequenza di clock in modo indipendente per i due core.\nVarianti sul tema.\nAl momento della presentazioni di Napa, Intel propose anche il concetto di nuovi tpi di notebook dotati di un secondo display di ridotte dimensioni, visibile anche a portatile chiuso che aveva lo scopo di monitorizzare le principali funzionalit\u00e0, come ad esempio la ricezione di nuove e-mail, la disponibilit\u00e0 di un collegamento wireless ecc, anche a notebook chiuso. Si trattava di nuove funzionalit\u00e0 che richiedevano espressamente la disponibilit\u00e0 del nuovo sistema operativo di casa Microsoft, Windows Vista, che \u00e8 arrivato sul mercato solo un anno dopo l'arrivo di Napa, ovvero alla fine 2006.\nQuesto tipo di soluzioni, sebbene arrivate sul mercato, non hanno per\u00f2 per il momento rivoluzionato particolarmente il modo di concepire i computer portatili.\nLa piattaforma successiva.\nPochi mesi dopo la presentazione di Napa e quindi del Core Duo Yonah, ad agosto 2006 Intel present\u00f2 il primo processore mobile ad essere basato sulla nuova architettura Intel Core Microarchitecture, conosciuto come Core 2 Duo Merom. Si trattava di un processore completamente nuovo, ispirato sul precedente Yonah, ma caratterizzato da tante novit\u00e0 da essere considerato totalmente innovativo. Trattandosi di un aggiornamento della sola CPU la piattaforma di riferimento \u00e8 rimasta ancora Napa, sebbene basata sul nuovo processore, e quindi rinominata formalmente \"Napa Refresh\" o \"Napa64\" dato che la nuova CPU integrava le istruzioni EM64T per l'esecuzione di codice a 64 bit. Si tratta in effetti dello stesso approccio che Intel aveva gi\u00e0 utilizzato al momento della presentazione del secondo Pentium M (Dothan) che aveva in un primo tempo semplicemente aggiornato la piattaforma Carmel precedente, e che il produttore ha intenzione di conservare anche per il futuro per successive generazioni di Centrino.\nIl 9 maggio 2007 arriv\u00f2 l'atteso aggiornamento dell'intera piattaforma che prese il nome di Santa Rosa che abbinava al processore Merom anche il chipset Crestine e alla scheda wireless Kedron."}
{"id": "109083", "revid": "186563", "url": "https://it.wikipedia.org/wiki?curid=109083", "title": "Comandi batch", "text": ""}
{"id": "109084", "revid": "767487", "url": "https://it.wikipedia.org/wiki?curid=109084", "title": "Caroline Corr", "text": "Nel 1990 debutta come batterista dei Corrs, gruppo pop-rock e celtic rock creato insieme ai fratelli Andrea, Jim e Sharon Corr.\nCon i Corrs ha pubblicato 10 album (5 in studio, 3 live e 2 raccolte ufficiali) dal 1995 al 2005.\nBiografia.\nInfanzia.\nCaroline Corr nasce a Dundalk nella Contea di Louth da Gerry Corr, impiegato presso l'Irish Electricity Board, e Jean Corr, casalinga.\nQuando ha solo tre anni il padre le propone di prendere lezioni di violino, ma lei si rifiuta preferendo al violino il pianoforte. Qualche anno pi\u00f9 tardi rimane poi affascinata dal bodhr\u00e1n che impara a suonare da sola guardando i video del musicista irlandese Stefan Hannigan.\nCome le sorelle Sharon e Andrea frequenta il \"Dun Lughaidh Convent\" e nei fine settimana lavora come cameriera al \"McManus Pub\", locale di propriet\u00e0 della zia Lillian McElarney.\nQuando ha circa sedici anni Caroline e i fratelli, accomunati dalla medesima passione per la musica, iniziano ad esercitarsi insieme in una stanza presa in affitto da Jim e trasformata in una sorta di studio di registrazione: Caroline e Jim suonano le tastiere, Andrea canta e suona il tin whistle e Sharon suona il violino.\n1990-2006: il successo con i Corrs.\nNel 1990, quando i fratelli Corr vengono a conoscenza delle audizioni per band per il film The Commitments, decidono di creare un gruppo. All'epoca Caroline frequentava un ragazzo, fan di Larry Mullen, Jr., che suonava la batteria e cos\u00ec per provare lo strumento inizia a farsi impartire qualche lezione. Vedendo i risultati Jim le propone di continuare, anche perch\u00e9 era evidente la mancanza di un batterista nel loro gruppo.\nA 17 anni inizia cos\u00ec a cimentarsi con questo strumento e in seguito comment\u00f2 il fatto dicendo: \"Noi avevamo bisogno di un batterista ed io, beh... non avevo niente di meglio da fare\".\nNel frattempo i fratelli superano le audizioni per \"The Commitments\" e qui fanno la conoscenza di John Hughes che colpito dal loro talento decide di diventare il loro manager.\nSu consiglio di Hughes Caroline inizia a frequentare un corso di batteria, ma riesce a seguire solo una decina di lezioni prima di ritrovarsi in viaggio con i fratelli per i loro primi concerti.\nFin dagli inizi Caroline s'impose all'attenzione di tutti per lo stile energico con cui suona e che l'ha vista rompere pi\u00f9 di una volta i piatti, che difatti deve sostituire frequentemente insieme alle pelli del tom-tom.\nNel 1994 i Corrs firmano il loro primo contratto discografico con l'Atlantic Records con il marchio di registrazione 143 Records e all'inizio del 1995 partono alla volta di Malib\u00f9 per registrare il primo album, \"Forgiven, Not Forgotten\". L'album si dimostra un successo e i Corrs scalano le classifiche di Irlanda, Spagna, Australia e Giappone.\nNel 1997 pubblicano Talk on Corners che ripete il successo dell'album di debutto e fa conquistare ai fratelli le classifiche inglesi.\nDurante il secondo tour mondiale, precisamente il 17 marzo 1998, in occasione del primo concerto dei Corrs al Royal Albert Hall di Londra, Caroline per la prima volta suona con un altro batterista, Mick Fleetwood dei Fleetwood Mac. I due si esibiscono in un energico duetto di batteria nei brani strumentali \"Haste To The Wedding\" e \"Toss The Feathers\".\nNonostante i Corrs abbiano gi\u00e0 raggiunto il successo in Europa, Australia e Giappone, sar\u00e0 il terzo album in studio In Blue pubblicato nel 2000 a consacrarli definitivamente a livello internazionale.\nDurante la registrazione dell'album la madre dei Corr, Jean, muore a causa di una malattia respiratoria e Caroline insieme ad Andrea scrive \"No More Cry\" per il padre per aiutarlo in quel difficile momento.\nDue anni pi\u00f9 tardi agli \"Hot Press Music Award 2002\" viene premiata da Larry Mullen, Jr. con il \"Rory Gallagher Musician Award\" nella categoria \"musicista dell'anno\", battendo The Edge, Glen Hansard e Declan Sinnott.\nL'anno successivo partecipa insieme ai fratelli al concerto 46664 (organizzato per sostenere la campagna di Nelson Mandela nella lotta contro l'AIDS) dove a duettare con lei in \"Toss The Feathers\" stavolta \u00e8 il batterista dei Queen, Roger Taylor.\nAgli inizi del 2004, quando gi\u00e0 si parlava del tour mondiale che avrebbe seguito l'uscita del quarto album in studio Borrowed Heaven, Caroline annuncia di essere incinta. I Corrs e il loro manager decidono di non cancellare il tour, ma per andare incontro alle esigenze della batterista l'iniziale tour mondiale previsto viene ridotto alla sola Europa e all'America.\nL'anno successivo i Corrs iniziano a pensare al loro nuovo album e Caroline propone l'idea di realizzarne uno legato alla tradizione musicale del loro paese, e a settembre pubblicano Home.\nA novembre diventano membri onorari dell'Ordine dell'Impero Britannico in riconoscimento del loro talento musicale e dei concerti benefici da loro organizzati.\nDopo l'uscita di Home i quattro fratelli decidono di prendersi una pausa per dedicarsi alle rispettive famiglie.\nDopo quasi due anni di assenza dal palco, il 23 settembre 2007 a Barcellona Caroline prende parte al primo concerto da solista di sua sorella minore Andrea, suonando la tastiera e cantando nei due brani dei Corrs riproposti, \"Runaway\" e \"When The Stars Go Blue\".\nBatteria.\nFin dagli inizi utilizza le batterie acustiche \"Yamaha\", le bacchette e i piatti \"Zildjian\" e le pelli \"Remo\".\nEntrando nel dettaglio Caroline fino al 1998 ha usato la \"Yamaha Maple Custom Drums\", mentre a partire dal 1999 utilizza la \"Yamaha 30th Anniversary\", batteria che la Yamaha rilascia sul mercato in edizione limitata per commemorare il loro 30\u00ba anniversario nel campo della realizzazione di strumenti musicali.\nAttualmente possiede anche due batterie elettroniche: la \"Yamaha DTXPRESS\" e la \"Roland V-Drums\". Quest'ultima aveva avuto modo di utilizzarla nel \"Talk On Corners Tour\" e i Corrs stavano prendendo in considerazione di iniziare a usare proprio questo tipo di batteria nei loro concerti, ma poi Caroline ha preferito continuare a suonare con quella acustica, utilizzando quella elettrica solo per esercitarsi.\nQuando suona indossa un paio di guanti sia per proteggere le mani, sia per avere maggiore controllo sulle bacchette; inizialmente utilizzava guanti da equitazione che poi ha sostituito con i guanti da golf della FootJoy.\nBodhr\u00e0n.\nInizialmente Caroline suonava un bodhr\u00e1n fabbricato per lei da Eamon Maguire che, oltre a scrivere \"Corr\" sulla pelle, aveva anche inciso sul bordo una scritta in gaelico che diceva: \"Per la mano di Caroline da Eamon Maguire\" e un simbolo celtico ripreso dal Libro di Kells.\nSuccessivamente Caroline mise questo bodhr\u00e0n in vendita in un'asta di beneficenza e lo sostitu\u00ec con una serie di bodhr\u00e0n creati da \"Brendan White\".\nAltre percussioni suonate da Caroline:\nBeneficenza.\nCaroline Corr insieme ai fratelli ha preso parte e organizzato diversi concerti di beneficenza tra cui il Pavarotti &amp; Friends for Liberia (1998), la raccolta fondi per il Freeman Hospital di Newcastle (2001) e per le vittime della bomba di Omagh (1999), il Party in the Park: The Prince's Trust.\nNel 2002 partecipa alla campagna \"Twelve Days of Christmas\" promossa dalla NSPCC (National Society for the Prevention of Cruelty to Children), associazione inglese che si occupa dei minori vittime di maltrattamenti.\nCaroline \u00e8 inoltre ambasciatrice della campagna 46664 di Nelson Mandela contro l'AIDS in Africa. Durante il Live 8 a Edimburgo il 2 luglio 2005 si \u00e8 esibita con la band insieme a Bono per promuovere la campagna Make Poverty History.\nNel 2005 i fratelli Corr diventano membri onorari dell'Ordine dell'Impero Britannico ricevendo le onorificenze dall'ambasciatore britannico a Dublino su concessione della Regina Elisabetta II in riconoscimento del loro talento musicale e dei concerti benefici da loro organizzati.\nVita privata.\nCaroline Corr si \u00e8 sposata il 22 agosto 2002 con Frank Woods. Il matrimonio \u00e8 stato celebrato nella chiesa St John the Baptist a Dei\u00e0, Maiorca. Il ricevimento di nozze invece si \u00e8 svolto nell'hotel La Residencia di propriet\u00e0 di Richard Branson.\nDal matrimonio sono nati tre figli: Jake (12 febbraio 2003), Georgina (11 ottobre 2004) e Rihann (1\u00ba dicembre 2006)."}
{"id": "109086", "revid": "3732", "url": "https://it.wikipedia.org/wiki?curid=109086", "title": "Web statico", "text": "In informatica il Web statico (web 1.0) \u00e8 un paradigma di progettazione e pubblicazione web caratterizzata, dal punto di vista comunicativo, in un'interazione sostanzialmente unilaterale tra utente e fornitore di contenuti: l'utente pu\u00f2 visualizzare i contenuti forniti dall'autore di un sito, tipicamente presenti su web server, ma non pu\u00f2 modificare lo stato n\u00e9 le informazioni, appannaggio invece dall'amministratore del sito o del proprietario.\nDa un punto di vista tecnico i contenuti, siano essi testuali, strutturati e formattati in documenti e fogli di stile, principalmente utilizzando nell'ordine i formati di marcatura HTML e CSS, o audiovisivi, sono memorizzati dal server e non vengono manipolati n\u00e9 da quel lato, prima della trasmissione al browser, n\u00e9 dall'altro, al momento della loro visualizzazione o riproduzione per l'utente.\nDescrizione.\nIl paradigma \u00e8 stato il primo ad essere utilizzato nella storia della pubblicazione web, quando la tecnologia rendeva poco conveniente la presenza di programmi che potessero elaborare in tempo reale i contenuti al momento della richiesta da parte dell'utente, ma la semplicit\u00e0 che \u00e8 intrinsecamente caratteristica in tale limitazione, ha permesso al web statico una longevit\u00e0 che lo vede oggi ancora alquanto diffuso.\nL'impaginazione del testo e delle immagini che compaiono nel \"web browser\" quando l'utente visita un sito web statico \u00e8 spesso creata utilizzando un semplice linguaggio noto come \"Hyper Text Markup Language\" (HTML): quando un utente visita un sito web, la porzione di testo che \u00e8 \"delimitata\" dall'HTML viene trasferita dal sito web al \"browser\" dell'utente; il \"browser\" interpreta questo testo, mostrando testo ed immagini all'utente. La porzione di testo che viene trasferita \u00e8 tipicamente chiamata pagina web. Molti visitatori di siti web concepiscono la navigazione in termini di spostamenti \"da pagina a pagina\" all'interno di un sito. Quando fanno click con il mouse su un collegamento ipertestuale vengono trasportati dai loro \"browser\" in un'altra pagina. Quando premono il pulsante \"Back\" invece vengono riportati all'ultima pagina che hanno visitato.\nPunti forti.\nLo sviluppo di un sito web statico non coinvolge, per definizione, alcuna attivit\u00e0 di programmazione lato server, con linguaggi come ASP, .NET, Perl o PHP, ma necessita comunque della predisposizione del server web e della codifica delle pagine nei linguaggi interpretati dai browser: HTML, CSS e JavaScript sono quelli principalmente utilizzati. Lo sviluppo software necessario, quindi, si limita alla visualizzazione dei contenuti ed \u00e8 alquanto meno oneroso, se confrontato al paradigma dinamico. Similmente, anche ospitare un sito statico \u00e8 tipicamente meno costoso, non solo perch\u00e9 richiede minimi carichi di CPU per il relativo server e perch\u00e9 non necessita della presenza di database per la separata memorizzazione dei contenuti, ma anche perch\u00e9 le operazioni di messa in opera del sito consistono nella mera copia dei file su quest'ultimo.\nPer queste ragioni, i siti statici sono ancora largamente utilizzati per pubblicazioni web di piccola entit\u00e0, o caratterizzate da scarsa mutevolezza dei contenuti, e che non richiedano interazione con l'utente, come semplici siti informativi o promozionali per singole persone, eventi, servizi o aziende.\nPu\u00f2 essere potenzialmente pi\u00f9 sicuro di un sito web dinamico (poich\u00e9 non pu\u00f2 essere attaccato con SQL Injection e altri attacchi hacker tipici dei siti dinamici), pi\u00f9 veloce (poich\u00e9 ha molte meno righe di codice di un sito web dinamico) e la struttura non deve essere aggiornata spesso come accade con CMS come Wordpress. Gli utenti, non potendosi iscrivere e lasciare dati personali sul sito web, non possono essere vittime di furto di dati, carte di credito, eccetera.\nPunti deboli.\nUn sito web di questo tipo, detto statico, permette all'utente di accedere alle pagine, navigare tra i vari contenuti, visualizzare immagini e altri media, ma non gli consente di interagire dinamicamente. Vengono di conseguenza escluse forme di partecipazione via web dell'utente in attivit\u00e0 quali l'inserimento di commenti in un forum di discussione, la scrittura di post in un blog, la conversazione in chat o la modifica di un wiki. Anche le operazioni di adeguamento dei contenuti all'utente, ad esempio, a seconda dell'ora di connessione, della sua lingua o del browser utilizzato, sono esclusi a causa della limitazione tecnologica. Dal punto di vista dell'autore, infine, anche l'aggiornamento di un sito web statico, ad esempio per l'aggiunta di una nuova pagina o anche solo per la correzione un piccolo errore, richiede infatti di intervenire direttamente sui documenti HTML sorgente ed eventualmente apportando cambiamenti sparsi nell'intero sito.\nPer queste ragioni, molti siti web inizialmente pubblicati staticamente sono successivamente migrati verso il web dinamico. Questo secondo paradigma separa le informazioni (o \"contenuti\") dalla struttura di impaginazione del sito, provvedendo a generare tramite linguaggi di scripting la pagina che verr\u00e0 inviata al client. Questo consente una manutenzione e aggiornamento del sito semplice e veloce ed una maggior interazione dell'utente pur essendo tecnologicamente pi\u00f9 complesso di un'implementazione statica."}
{"id": "109089", "revid": "79968", "url": "https://it.wikipedia.org/wiki?curid=109089", "title": "Web dinamico", "text": "In informatica, nell'ambito della programmazione web, il termine web dinamico o web 2.0 viene utilizzato per indicare tutte quelle applicazioni web che interagiscono attivamente con l'utente, modificando le informazioni mostrate in base alle informazioni generate da quest'ultimo e ricevute dall'application server (\"user generated content\"). Esso si contrappone al web statico o web 1.0 che rappresenta invece la precedente fase o vecchio paradigma di programmazione web con pagine HTML con contenuti modificabili solo dall'amministratore o direttamente dal proprietario del sito web sul web server.\nDescrizione.\nIl termine Web 2.0 \u00e8 stato strettamente associato a Tim O'Reilly grazie alla Web 2.0 conference di O'Reilly Media alla fine del 2004. Il termine 2.0 \u00e8 mutuato direttamente dallo sviluppo software nel quale la notazione puntata indica l'indice di sviluppo e successiva distribuzione (release) di un particolare software. In questo caso la locuzione pone l'accento sulle differenze rispetto al cosiddetto Web 1.0, diffuso fino agli anni novanta, e composto prevalentemente da siti web statici, senza alcuna possibilit\u00e0 di interazione con l'utente eccetto la normale navigazione ipertestuale tra le pagine, l'uso delle e-mail e dei motori di ricerca. \nIn tale ambito per realizzare tale scenario interattivo e dinamico si fa frequentemente uso di applicazioni web quali applet, servlet, CMS ecc.., tramite opportuni programmi detti script, scritti in vari possibili linguaggi di scripting quali PHP, ASP, .NET, inseriti tipicamente all'interno della pagina web HTML e che, su particolare richiesta dell'utente, vengono attivati ed elaborati lato client tramite browser o lato server restituendo il contenuto dinamico sotto forma di codice HTML interpretato poi dal browser e visualizzato all'utente. Tuttavia per ottimizzare le performance delle varie piattaforme, si ricorre ad una certa staticit\u00e0 dei contenuti dinamici.\nEsempi tipici di applicazioni web dinamiche sono i siti di e-commerce che ovviamente devono interagire con l'utente ed adeguarsi alle sue scelte. Molti siti web sono considerati \"dinamici\" dato che consentono all'utente di personalizzare l'impaginazione o le informazioni mostrate o aggiornare in maniera efficiente (dinamica appunto) i contenuti in modo da renderli pi\u00f9 vicine alle richieste dell'utente o del programmatore web. \nUn ulteriore esempio potrebbe essere il social commerce, l'evoluzione dell'E-Commerce in senso interattivo, che consente una maggiore partecipazione dei clienti, attraverso blog, forum, sistemi di \"feedback\" ecc. Per le applicazioni Web 2.0, spesso vengono usate tecnologie di programmazione particolari, come AJAX (Gmail usa largamente questa tecnica) o, in passato, Adobe Flex. Il tutto \u00e8 stato favorito da una maggiore connettivit\u00e0 in termini di banda trasmissiva (dai 2\u00a0Mbit/s in ADSL anzich\u00e9 i 56\u00a0Kbit/s delle connessioni con modem dial-up). Anche le comunit\u00e0 virtuali in Rete come ad esempio Blog e Forum, vengono considerate web dinamico, etc.\nNegli ultimi anni hanno avuto un'elevata diffusione i siti di tipo wiki. In questi siti l'utente non solo interagisce con il sito per decidere quali informazioni visualizzare, ma a sua volta l'utente pu\u00f2 fornire informazioni e contenuti se lo desidera. La stessa Wikipedia infatti \u00e8 un sito web dinamico implementato attraverso un CMS scritto in PHP.\nGli scettici replicano che il termine \"Web 2.0\" non ha un vero e proprio significato e dipenderebbe principalmente dal tentativo di convincere media e investitori sulle opportunit\u00e0 legate ad alcune piattaforme e tecnologie. \nAlcuni come Seth Godin hanno iniziato, ad utilizzare il termine \"New Web\" (Nuovo Web) in quanto si rimane molto scettici sull'utilizzo dell'etichetta \"web 2.0\" (o anche 3.0 e successive) quando utilizzata al fine di definire univocamente e generalmente una complessa e continua innovazione dei paradigmi di comunicazione digitale sul web. Se pure il termine \"Nuovo Web\" non diventasse velocemente di uso comune anche tra i Netizen, questo probabilmente non diverrebbe obsoleto come sta accadendo per l'etichetta \"web 2.0\" a favore ad esempio di \"3.0\", \"3.5\", \"4.0\" e cos\u00ec via. Questo tipo di etichette hanno la funzione di \"fotografare\" in maniera non univoca un certo momento.\nEsempio.\nPagina base dinamica in PHP:\n&lt;!DOCTYPE html&gt;\n&lt;html&gt;\n &lt;head&gt;\n &lt;title&gt;PHP Test&lt;/title&gt;\n &lt;/head&gt;\n &lt;body&gt;\n &lt;?php echo '&lt;p&gt;Hello World&lt;/p&gt;'; ?&gt; \n &lt;/body&gt;\n&lt;/html&gt;\nPagina base dinamica in ASP:\n&lt;!DOCTYPE html&gt;\n&lt;html&gt;\n&lt;body&gt;\n &lt;h1&gt;Hello Web Pages&lt;/h1&gt;\n &lt;p&gt;The time is @DateTime.Now&lt;/p&gt;\n&lt;/body&gt;\n&lt;/html&gt;\nAnalisi storica.\nOriginariamente il web \u00e8 stato concepito come modo per visualizzare documenti ipertestuali statici (creati con l'uso del linguaggio HTML); questo approccio pu\u00f2 essere definito come \"Web 1.0\" afferente al paradigma del Web statico.\nIn seguito, grazie all'integrazione con database e all'utilizzo di sistemi di gestione dei contenuti (CMS), esso \u00e8 stato da alcuni definito \"Web 1.5\".\nAttraverso l'utilizzo di linguaggi di scripting come JavaScript, degli elementi dinamici e dei fogli di stile (CSS) per gli aspetti grafici, si possono creare delle vere e proprie applicazioni web che si discostano dal vecchio concetto di semplice ipertesto e che puntano a somigliare ad applicazioni tradizionali per computer.\nDa un punto di vista strettamente di tecnologia di rete, il \"Web 2.0\" \u00e8 del tutto equivalente al \"Web 1.0\", in quanto l'infrastruttura a livello di rete continua ad essere costituita da TCP/IP e HTTP e l'ipertesto \u00e8 ancora il concetto base delle relazioni tra i contenuti. La differenza, pi\u00f9 che altro, sta nell'approccio con il quale gli utenti si rivolgono al Web, che passa fondamentalmente dalla semplice consultazione (seppure supportata da efficienti strumenti di ricerca, selezione e aggregazione) alla possibilit\u00e0 di contribuire popolando e alimentando il Web con propri contenuti.\nI primi siti web popolari di tipo partecipativo includevano Craiglist, un sito di annunci pubblicitari divisi per categorie che nacque nel 1995 evolvendosi da un notiziario che Craig Newmark faceva circolare regolarmente per posta elettronica con informazioni sugli eventi in calendario a San Francisco. Su Craiglist chiunque poteva pubblicare notizie d'interesse come avvenimenti imminenti, annunci personali oppure oggetti in vendita.\nDifferenze con il Web statico o Web 1.0.\nIl Web 2.0 costituisce anzitutto un approccio filosofico alla rete che ne connota la dimensione sociale, della condivisione, dell'autorialit\u00e0 rispetto alla mera fruizione: sebbene dal punto di vista tecnologico molti strumenti della rete possano apparire invariati (come forum, chat e blog, che \"preesistevano\" gi\u00e0 nel web 1.0) \u00e8 proprio la modalit\u00e0 di utilizzo della rete ad aprire nuovi scenari fondati sulla compresenza nell'utente della possibilit\u00e0 di fruire e di creare/modificare i contenuti multimediali.\nSebbene potenzialmente \"in nuce\" nello stesso paradigma di rete, che si nutre del concetto di condivisione delle risorse, rappresenta la concretizzazione delle aspettative dei creatori del Web, che solo grazie all'evoluzione tecnologica oggi costituiscono una realt\u00e0 accessibile. La possibilit\u00e0 di accedere a servizi a basso costo in grado di consentire l'editing anche per l'utente poco evoluto, rappresenta un importante passo verso un'autentica interazione e condivisione in cui il ruolo dell'utente \u00e8 centrale.\nNel descrivere le caratteristiche del Web 2.0 si procede spesso per confronto con il Web 1.0, indicando come nel passaggio di versione gli elementi fondamentali si siano evoluti o siano stati sostituiti da nuovi. Si tratta dunque di un modo di rappresentare il Web 2.0 divulgativo e non prettamente tecnico, ma piuttosto efficace per riconoscere l'evoluzione dei sistemi su Internet.\nDai siti web personali ai blog.\nSe prima la costruzione di un sito web personale richiedeva la padronanza di elementi di HTML e di programmazione, oggi con i blog chiunque \u00e8 in grado di pubblicare i propri contenuti, dotandoli anche di veste grafica accattivante, senza possedere alcuna particolare preparazione tecnica. Se prima le comunit\u00e0 web erano in stragrande maggioranza costituite da esperti informatici, oggi la situazione \u00e8 completamente ribaltata. I principali produttori di blog sono scrittori, giornalisti, artisti le cui attivit\u00e0 non presuppongono una conoscenza informatica approfondita.\nDai sistemi per \"content management\" ai \"wiki\".\nLa tecnologia Wiki (Wikipedia ne \u00e8 la pi\u00f9 celebre applicazione) \u00e8 il punto di arrivo del content management, in quanto ne implementa tutti i paradigmi. Se prima erano necessarie pi\u00f9 applicazioni informatiche per la gestione del ciclo di vita dell'informazione (dall'intuizione alla fruizione), oggi una stessa tecnologia supporta al meglio tutto il processo. Si fruisce dell'informazione nell'ambiente stesso in cui essa \u00e8 nata.\nDalla \"stickiness\" al \"syndication\".\nLe tecniche utilizzate in precedenza per tenere per pi\u00f9 tempo i visitatori su un sito web (\"stickiness\", letteralmente l'\"appiccicosit\u00e0\" di un sito, cio\u00e8 la capacit\u00e0 di tenere \"incollati\" gli utenti ad esso) stanno lasciando il posto ad altre concezioni di contatto con il fruitore. Attraverso le tecnologie di \"syndication\" (RSS, Atom, tagging) chi realizza contenuti fa in modo che questi possano essere fruiti non solo sul sito, ma anche attraverso canali diversi.\nUn esempio di questi nuovi canali sono i \"feed\", cio\u00e8 delle liste di elementi con un titolo (es. notizie di un giornale, \"thread\" di un newsgroup), che permettono il successivo collegamento ai contenuti informativi. Questi ultimi possono essere aggiornati e consultati di frequente con programmi appositi o anche attraverso i browser e quindi consentono di essere sempre a conoscenza dei nuovi contenuti inseriti su pi\u00f9 siti senza doverli visitare direttamente.\nStrumenti per la creazione di contenuti.\nTale possibilit\u00e0 di creazione e condivisione di contenuti su Web, tipica del \"Web 2.0\", \u00e8 data da una serie di strumenti (\"tool\" in inglese) \"on-line\" che permettono di utilizzare il web come se si trattasse di una normale applicazione. In pratica il Web di seconda generazione \u00e8 un Web dove poter trovare quei servizi che finora erano offerti da pacchetti da installare sui singoli computer.\nEsempi di Web 2.0 sono Ckeditor e Writely, veri e propri elaboratori di testi e convertitori di formato, oppure NumSum, una sorta di foglio elettronico. Anche Google ha lanciato la sua suite di editor, chiamata Google Docs &amp; Spreadsheet, e Microsoft ha distribuito una versione online della suite Office, Microsoft 365.\nOltre alla creazione condivisa di contenuto \"on-line\", il \"Web 2.0\" \u00e8 caratterizzato dalla pubblicazione immediata del contenuto e alla sua classificazione e indicizzazione nei motori di ricerca, in modo che l'informazione sia subito disponibile a beneficio dalla comunit\u00e0, realizzando in maniera veloce il ciclo di vita del \"content management\". Per la pubblicazione dei contenuti fanno da padrone sul Web (di oggi) i provider di blog come Blogger, WordPress e Splinder, ma anche piattaforme commerciali come Microsoft Sharepoint Services che nella versione 3.0 accentua le sue caratteristiche di collaborazione diventando la parte server di Office 12."}
{"id": "109090", "revid": "712828", "url": "https://it.wikipedia.org/wiki?curid=109090", "title": "Espresso di Hogwarts", "text": ""}
{"id": "109093", "revid": "712828", "url": "https://it.wikipedia.org/wiki?curid=109093", "title": "Gilderoy Allock", "text": ""}
{"id": "109094", "revid": "125671600", "url": "https://it.wikipedia.org/wiki?curid=109094", "title": "Dave McKean", "text": "I suoi lavori sono caratterizzati dalla commistione di varie tecniche quali disegno tradizionale, fotografia, collage, scultura e grafica computerizzata. \u00c8 famoso per la sua lunga collaborazione, che continua tuttora, con lo scrittore Neil Gaiman.\nCarriera.\nLa sua carriera ha inizio con un fallimento: nel 1986 si reca a New York per un colloquio di lavoro come disegnatore di fumetti che non ha esito positivo; tuttavia in quell'occasione incontra Neil Gaiman. L'autore inglese lo coinvolge nella lavorazione di una breve graphic novel, \"Casi violenti\" pubblicata nel 1987. Il 1988 vede proseguire il sodalizio tra Neil Gaiman e Dave McKean con uno dei loro capolavori: Black Orchid. Sempre nel 1988 Dave McKean produce le copertine per la serie Hellblazer, della DC Comics.\nNel 1989 inizia un'altra collaborazione con Neil Gaiman: gli viene affidato il progetto grafico delle edizioni americane della serie regolare, delle raccolte e delle graphic novel di Sandman, per la linea Vertigo della DC Comics. Sempre per la DC Comics, nello stesso anno, realizza le tavole per \"Arkham Asylum\", una storia di Batman sui testi di Grant Morrison. Spesso lo stile adottato in questo periodo viene paragonato a quello di Bill Sienkiewicz.\nTra il 1990 e il 1996 Dave McKean scrive e disegna il suo capolavoro: Cages. \u00c8 una graphic novel in dieci numeri, che parla di artisti, ispirazione e creativit\u00e0, disegnata con uno stile molto scarno che ricorda le opere di Jos\u00e9 Mu\u00f1oz e Lorenzo Mattotti. In Italia Cages \u00e8 stato pubblicato da Macchia Nera nel 1999.\nAltre collaborazione con Neil Gaiman hanno prodotto le graphic novel \"Signal to Noise\" nel 1992 (precedentemente apparso a puntate nella rivista \"The Face\"): la storia di un regista moribondo e del suo ipotetico ultimo film e \"La tragica commedia o la comica tragedia di Mr Punch\" (1994).\nRecentemente la collaborazione con Neil Gaiman ha dato luce a due libri illustrati, per bambini: \n\"The day I swapped my dad for two goldfish\" (1997 - In Italia: \"Il giorno che scambiai mio padre per 2 pesci rossi\" ed. Macchia nera, 2000) e \"The Wolves in the Walls\" (2003 - In Italia: \"I lupi nei muri\" ed. Arnoldo Mondadori Editore, 2003).\nHa inoltre illustrato, sempre per Neil Gaiman, il libro \"Coraline\" (2002 - In Italia: \"Coraline\" - ed. Arnoldo Mondadori Editore, 2003).\nDurante la sua carriera, Dave McKean ha realizzato anche numerose copertine di CD per artisti internazionali, come Tori Amos, Alice Cooper, Counting Crows, Michael Nyman, Toad the Wet Sprocket; copertine di libri per Jonathan Carroll, Iain Sinclair e altri, illustrazioni per The New Yorker, e contribuito alla realizzazione di pubblicit\u00e0 e piccole clip promozionali.\nHa inoltre pubblicato due libri di fotografie, \"A Small Book of Black and White Lies\" (1995 - In Italia: \"Un libretto di bugie bianche e nere\" ed. Macchia nera, 2000) e \"Option: click\" (1998 - In Italia: \"\" ed. Macchia nera, 2000).\nNel 2005 ha realizzato il suo primo lungometraggio, \"MirrorMask\". La sceneggiatura scritta in collaborazione con l'amico Neil Gaiman prende vita sullo schermo con l'ausilio di tecniche miste, un incrocio tra ripresa dal vivo, animazione digitale e stop-motion.\nA tutte queste capacit\u00e0 figurative, Dave Mckean unisce anche la sensibilit\u00e0 musicale, che manifesta come pianista jazz."}
{"id": "109095", "revid": "124123", "url": "https://it.wikipedia.org/wiki?curid=109095", "title": "Stephen Milligan", "text": "Biografia.\nCome giornalista lavor\u00f2 per the Economist e per la BBC, ma abbandon\u00f2 il lavoro nel 1990 quando fu scelto come candidato del Partito Conservatore per il collegio di Eastleigh. Fu eletto membro del parlamento alle elezioni del 1992.\nIl ritrovamento del suo cadavere in un'inequivocabile scena di asfissia autoerotica in combinazione con self-bondage e cross-dressing portarono l'opinione pubblica a farsi un'idea dei rischi legati all'asfissia autoerotica e al self-bondage. Le modalit\u00e0 della sua morte, comunque, oscurarono i suoi meriti e la sua promettente carriera politica."}
{"id": "109097", "revid": "767487", "url": "https://it.wikipedia.org/wiki?curid=109097", "title": "Andrea Corr", "text": "Nel 1990 debutta come voce principale dei Corrs, gruppo pop-rock e celtic rock creato insieme ai fratelli maggiori Jim, Sharon e Caroline Corr.\nCon i Corrs ha pubblicato 10 album (di cui 5 in studio, 3 live e 2 raccolte ufficiali) dal 1995 al 2005.\nA seguito della pausa voluta dai fratelli per dedicarsi alle rispettive famiglie, nel 2007 Andrea pubblica il suo primo album da solista Ten Feet High.\nBiografia.\nInfanzia.\nAndrea Corr nasce a Dundalk nella Contea di Louth da Gerry Corr, impiegato presso l'Irish Electricity Board, e Jean Corr, casalinga. Grazie ai genitori che si esibivano come duo nei pub suonando e cantando canzoni degli ABBA e degli Eagles, Andrea si avvicina molto presto alla musica. Come i fratelli maggiori inizia a seguire le lezioni di piano del padre, ma dato che non aveva sempre la possibilit\u00e0 di suonarlo, i genitori le regalano un tin whistle con cui inizia ad esercitarsi.\nCome le sorelle Sharon e Caroline frequenta il \"Dun Lughaidh Convent\" e lavora come cameriera al \"McManus Pub\", locale di propriet\u00e0 della zia. Oltre a dimostrarsi la pi\u00f9 brava negli studi, ben presto inizia a manifestare anche la passione per la recitazione e il canto.\n\u00c8 in questi anni che Andrea e i suoi fratelli iniziano a fare pratica in una stanza presa in affitto da suo fratello Jim: Andrea canta e suona il tin whistle, Sharon suona il violino e Caroline e Jim le tastiere.\n1990-2006: il successo con i Corrs.\nNel 1990 Andrea e i suoi fratelli decidono insieme di creare una band, chiamata The Corrs, per presentarsi alle audizioni per il film The Commitments dove Andrea ottiene la parte di Sharon Rabbitte. \u00c8 qui che i quattro fratelli fanno la conoscenza di John Hughes che colpito dal loro talento decide di diventare il loro manager.\nTre anni pi\u00f9 tardi i Corrs firmano il loro primo contratto discografico con l'Atlantic Records con il marchio di registrazione 143 Records e all'inizio del 1995 partono alla volta di Malib\u00f9 per registrare il primo album, \"Forgiven, Not Forgotten\". L'album si dimostra un successo e i Corrs scalano le classifiche di Irlanda, Spagna, Australia e Giappone.\nNel 1997 pubblicano Talk on Corners che ripete il successo dell'album di debutto e fa conquistare ai fratelli le classifiche inglesi.\nDurante il tour americano del 1998 alcuni consigliarono a John Hughes di mandare in terapia Andrea per farle perdere l'abitudine, mantenuta sin dall'infanzia, di succhiarsi il pollice, ma Andrea ha sempre risposto che non lo considera affatto un problema.\nSempre nel 1998 Andrea, dopo aver prestato la voce alla protagonista del film d'animazione La spada magica - Alla ricerca di Camelot, cantando (e suonando) nei brani \"On My Father's Wings\" e \"Looking Through Your Eyes\", partecipa con la band al \"Pavarotti &amp; Friends\" dove oltre a cantare \"O Surdatto Nammuratto\" con Pavarotti, si esibisce con C\u00e9line Dion suonando il tin whistle in \"My Heart Will Go On\".\nSuccessivamente i Corrs collaborano con Josh Groban e Andrea canta nuovamente in italiano nel brano \"Canto Alla Vita\".\nNel frattempo all'Heineken Hot Press Music Awards '99 si aggiudica il premio come \"miglior cantante\".\nNonostante i Corrs abbiano gi\u00e0 raggiunto il successo in Europa, Australia e Giappone, sar\u00e0 il terzo album in studio In Blue a consacrarli definitivamente a livello internazionale.\nDurante la registrazione di \"In Blue\" la madre dei Corr, Jean, muore a causa di una malattia respiratoria e Andrea insieme a Caroline scrive \"No More Cry\" per il padre per aiutarlo in quel difficile momento.\nDopo quasi dieci anni trascorsi tra studi di registrazione e tour mondiali, Andrea decide di dedicarsi anche all'altra sua passione, la recitazione, e a partire dal 2002 alla carriera di musicista affianca stabilmente quella di attrice. Con alle spalle le brevi apparizioni nei film The Commitments e Evita di Alan Parker, Andrea, approfittando del momento di pausa del gruppo, partecipa alle audizioni per il film \"The Boys &amp; Girl From County Clare\" ottenendo la parte da protagonista.\nNel 2003, a tre anni di distanza dall'uscita dell'ultimo album, inizia a scrivere alcune delle nuove canzoni che andranno a formare il quarto album in studio Borrowed Heaven (2004): tra queste c'\u00e8 anche Angel, brano dedicato alla madre scomparsa nel 1999, che fa da seguito a \"No More Cry\" contenuta nel precedente album, In Blue.\nIl 9 settembre 2003, in occasione del concerto dei Rolling Stones al \"The Point\" di Dublino, Andrea viene invitata a duettare con Mick Jagger in \"Wild Horses\".\nIn novembre partecipa insieme ai fratelli al concerto 46664 (organizzato per sostenere la campagna di Nelson Mandela nella lotta contro l'AIDS), dove canta anche \"Is This The World We Created?\" accompagnata da Brian May alla chitarra.\nDopo l'uscita di Home album tributo alla madre (che contiene anche due brani, \"Buachaill On Eirne\" e \"Brid Og Ni Mhaille\", cantati da Andrea in lingua gaelica), i Corrs diventano membri onorari dell'Ordine dell'Impero Britannico in riconoscimento dei concerti benefici da loro organizzati.\n2007-2011: la carriera da solista.\nMentre i fratelli decidono di prendersi una pausa per potersi dedicare alle rispettive famiglie, Andrea accetta la proposta di John Hughes e della casa discografica di realizzare un album da solista. L'album intitolato Ten Feet High e prodotto da Nellee Hooper esce il 25 giugno 2007 e la sua uscita \u00e8 stata accompagnata da un'EPK che mostra Andrea cantare alcuni pezzi accompagnata da Anto Drennan alla chitarra.\nIl secondo album di Andrea, viene pubblicato il 29 maggio del 2011. \u00c8 un album di cover, canzoni significative che hanno accompagnato la vita dell'artista irlandese. Nell'album intitolato \"Lifelines\" spicca \"Tinseltown in the rain\", primo estratto in rotazione nelle radio anglosassoni dal 17 aprile 2011.\nTin whistle.\nAndrea Corr utilizza quasi esclusivamente tin whistle classici in chiave di RE (D), ma in alcune occasioni ha utilizzato anche tin whistle in altre chiavi come \u00e8 successo durante l'esecuzione di \"My Heart Will Go On\" con C\u00e9line Dion dove ha utilizzato un \"Brass Bb Generation Whistle\".\nTra i modelli pi\u00f9 utilizzati ci sono:\nCarriera cinematografica.\nNel 1991 i fratelli Corr si presentano e superano le audizioni per il film The Commitments di Alan Parker, ma rispetto ai fratelli Andrea ottiene una parte maggiore interpretando la sorella del protagonista, Sharon Rabbitte.\nQualche anno pi\u00f9 tardi le viene affidato il ruolo dell'amante di Juan Per\u00f3n in \"Evita\", il film tratto dal musical basato sulla biografia di Evita Per\u00f3n, interpretata nel film da Madonna.\nQueste due brevi apparizioni nei film di Alan Parker aumentano la passione di Andrea per la recitazione che ha sempre avuto fin da quando era piccola. Qualche anno pi\u00f9 tardi a seguito di una chiacchierata con sua sorella Caroline che le consiglia di non abbandonare il suo desiderio di recitare, Andrea approfitta di un momento di pausa della band per prendere parte alle audizioni per il film \"The Boys &amp; Girl From County Clare\" (I ragazzi di Clare) di John Irvin dove ottiene la parte da protagonista.\nPer la sua interpretazione Andrea vince il \"Comedy Award\" come \"miglior attrice\" al \"Colorado Film Festival\" e ottiene alcune nomination (oltre al nomignolo di \"Family Drama Queen\" da parte dei fratelli) al \"U.S. Comedy Arts Festival\" e all\"'IFTA Awards\".\nPrima di girare \"The Boys &amp; Girl From County Clare\" rifiuta d'interpretare il ruolo di \"Lara\" nel remake de Il dottor \u017divago perch\u00e9, oltre ad essere impegnata coi Corrs nel periodo delle riprese, nella sceneggiatura erano previste scene di nudo.\nIn seguito ottiene la parte da protagonista nel cortometraggio \"The Bridge\" diretto da Richard Raymond, dove interpreta Mary, una giovane psicologa. L'anno successivo recita nel thriller di Mahesh Mathai, \"Broken Thread\". Il film \u00e8 stato presentato al Festival di Berlino 2007 nella categoria \"European Film Market\". Nel frattempo recita anche in \"Knife Edge\", un thriller di Anthony Hickox.\nNel 2009 recita nel suo secondo cortometraggio \"Pictures\". Tra febbraio e maggio dello stesso anno sale sul palco dell'Old Vic Theatre di Londra per interpretare il ruolo di Christina in \"Dancing at Lughnasa\".\nL'anno successivo recita nel ruolo di protagonista in Jane Eyre di Alan Stanford al Gate Theatre di Dublino.\nBeneficenza.\nAndrea Corr e i suoi fratelli hanno preso parte e organizzato diversi concerti di beneficenza tra cui il Pavarotti &amp; Friends for Liberia (1998), la raccolta fondi per il Freeman Hospital di Newcastle (2001) e per le vittime della bomba di Omagh (1999), e il \"Party in the Park: The Prince's Trust\".\nI Corrs sono inoltre ambasciatori della campagna 46664 di Nelson Mandela contro l'AIDS in Africa. Durante il Live 8 a Edimburgo il 2 luglio 2005 si sono esibiti con Bono per promuovere la campagna Make Poverty History.\nNel 2005 i fratelli Corr diventano membri onorari dell'Ordine dell'Impero Britannico ricevendo le onorificenze dall'ambasciatore britannico a Dublino su concessione della Regina Elisabetta II in riconoscimento dei concerti benefici da loro organizzati.\nNel 2008 insieme ad altri famosi musicisti e cantanti irlandesi, tra cui U2, Sin\u00e9ad O'Connor, Moya Brennan, Bob Geldof, Gavin Friday, Paul Brady, Ronan Keating, The Chieftains, Andrea ha preso parte alla realizzazione del brano tributo a Ronnie Drew. La canzone, \"The Ballad of Ronnie Drew\", \u00e8 stata pubblicata il 19 febbraio 2008 e i soldi ricavati dalle vendite sono stati donati al \"The Irish Cancer Society\" su richiesta dello stesso Drew.\nIl 10 ottobre 2010 ha partecipato al concerto tributo a Kirsty MacColl dove ha cantato il primo singolo di MacColl \"They Don't Know\" e \"Oh Brother\", brano scritto da Andrea e inserito nell'album \"Music of Ireland: Welcome Home\".\nVita privata.\nAndrea Corr \u00e8 sposata con Brett Desmond, figlio del miliardario Dermot Desmond. Il matrimonio \u00e8 stato celebrato nella chiesa di St Joseph a Miltown Malbay nella Contea di Clare il 21 agosto 2009. Durante la cerimonia le sorelle di Andrea, Sharon Corr e Caroline Corr hanno cantato \"No Frontiers\".\nIl 28 aprile 2012 Andrea \u00e8 diventata madre di una bambina, Jean, chiamata cos\u00ec proprio in onore alla madre di Andrea, morta a 57 anni nel 1999. Il 4 gennaio 2014 ha dato alla luce il secondogenito: Brett."}
{"id": "109098", "revid": "124640121", "url": "https://it.wikipedia.org/wiki?curid=109098", "title": "Aerografo", "text": "L'aerografo (o aeropenna) \u00e8 uno strumento che viene utilizzato per spruzzare vernici di vario tipo nebulizzandole tramite aria compressa. Viene usato in lavori di precisione per produrre linee molto sottili, campiture di colore uniformi e toni sfumati.\nL'utilizzo dell'aerografo come strumento artistico per dipingere viene chiamato aerografia.\nStoria.\nIdeato nel 1879 da Man Ray, in Iowa, Stati Uniti, il suo prototipo d'aerografo si basava su meccaniche molto diverse dalla maggior parte dei modelli moderni ed il principio di funzionamento era molto pi\u00f9 simile agli attualmente meno diffusi modelli a turbina (come il Paasche AB Turbo). Dopo anni di perfezionamento, nel 1884 Liberty e Charles Walkup, che avevano acquistato il brevetto di Peeler, ne commercializzarono una versione battezzandola \"Air brush\" (pennello d'aria).\nIl primo aerografo moderno fu presentato nel 1893 alla Fiera Mondiale di Chicago da Thayer e Chandler. Questo modello, inventato e brevettato da Charles Burdick, assomigliava ad una penna e lavorava su un principio diverso dall'aerografo di Peeler, essenzialmente lo stesso delle aeropenne moderne. Thayer e Chandler produssero l'aerografo in America mentre Burdik incominci\u00f2 la produzione in Inghilterra dello strumento che battezz\u00f2 \"Aerograph\".\nNel 1895 Olaus Wold, un dipendente di Thayer e Chandler, brevett\u00f2 un modello semplificato per un controllo pi\u00f9 agevole di aria e colore, che aveva la stessa configurazione delle aeropenne moderne. Quattro anni dopo ne incominci\u00f2 la produzione fondando la Wold Airbrush Company.\nNel 1904 Jens Paasche, anch'egli ex-dipendente di Thayer e Chandler, crea la sua compagnia con un modello che \u00e8 il precursore del moderno Paasche AB.\nStruttura.\nL'aerografo \u00e8 costituito da una \"aeropenna\" o \"aeropistola\" raccordata mediante un tubo flessibile ad una fonte d'aria, generalmente un compressore. Il corpo spruzza il colore nebulizzandolo tramite un flusso di aria compressa. Il colore pu\u00f2 essere di vario tipo (acquerello, inchiostro, olio, tempera, acrilico e a solvente) e viene inserito in un serbatoio attraverso un'apertura. Per poter utilizzare i colori con solventi particolarmente aggressivi (diluente nitro ecc.) esistono aerografi con guarnizioni in teflon, e non in gomma, che altrimenti verrebbe velocemente danneggiata.\nLa \"duse\" \u00e8 l'estremit\u00e0 dell'aerografo dove risiede la punta dell'ago fino a quando non viene ritratta tramite trazione dell'apposito pulsante-grilletto.\nAeropenna.\nEsistono diversi tipi di aeropenna, che si adattano alle diverse esigenze dell'utilizzatore. In linea di massima si possono dividere in due grandi gruppi, le aeropenne ad azione singola e quelle a doppia azione.\nAeropenna ad azione singola.\n\u00c8 il tipo pi\u00f9 semplice di aerografo, cos\u00ec chiamato perch\u00e9 il pulsante di attivazione apre o chiude il flusso d'aria, senza regolare la quantit\u00e0 di colore. Seppur limitato alle applicazioni pi\u00f9 semplici, \u00e8 un modello molto diffuso in quanto economico e semplice da utilizzare, adatto al modellismo ed ai lavori che richiedono meno precisione.\nEsistono diversi tipi di aerografo ad azione singola:\nAeropenna a doppia azione.\nQuesto tipo di aerografo ha un controllo unico che permette di regolare indipendentemente il flusso d'aria e la quantit\u00e0 di colore rilasciato, consentendo maggiore versatilit\u00e0 all'operatore. Esistono due tipi di aeropenne a doppia azione:\nAeropenna a turbina.\nSi tratta di un aeropenna a doppia azione a regolazione separati.\nIl suo funzionamento si basa su una turbina, che messa in moto dal flusso d'aria regolata dall'utilizzatore, si modifica la rotazione della turbina, la quale \u00e8 collegata ad un ago che compie movimenti rapidi, entrando e fuoriuscendo velocemente dal serbatoio del colore, ed un secondo condotto d'aria posto davanti al beccuccio del serbatoio che pulisce l'ago e genera la nube colorata.\nAerografo a pistola.\nQuesto tipo di aerografo, chiamato comunemente anche pistola a spruzzo \u00e8 caratterizzato da una forma e impugnatura del tutto simile alla pistola dell'aria normalmente presente sui compressori d'aria, la quale generalmente pu\u00f2 essere dotata di diversi ugelli erogatori (a seconda del liquido da erogare) e adopera pi\u00f9 registri:\nSerbatoio del colore.\nIl serbatoio \u00e8 importante perch\u00e9 permette di contenere il colore che si vuole utilizzare.\nA seconda dei modelli, pu\u00f2 essere disposto:\nAccorgimenti.\nIl serbatoio pu\u00f2 essere munito di:\nCaratteristiche.\nGli aerografi hanno diverse caratteristiche a seconda del loro sistema d'alimentazione e che incidono sul rendimento di trasferimento:\nOltre ai sistemi pneumatici esistono anche sistemi a pressione, misti ed elettrostatici\nAlimentazione: le fonti d'aria.\nIl flusso d'aria \u00e8 fornito da un compressore munito di regolatore di pressione, collegato alla penna da un tubo flessibile e l'aria compressa nebulizza il colore che esce dall'altra estremit\u00e0 della penna, il regolatore di pressione \u00e8 necessario per avere sempre la stessa nebulizzazione.\nLe fonti d'aria utilizzabili sono tuttavia svariate, ed hanno differenti pregi e difetti:\nUtilizzo.\nGli utilizzi dell'aerografo sono molteplici e includono i pi\u00f9 svariati settori e materiali."}
{"id": "109105", "revid": "125310789", "url": "https://it.wikipedia.org/wiki?curid=109105", "title": "Lucio Fulci", "text": " \n\u00c8 stato un cineasta completo che ha lasciato un segno indelebile nel cinema di genere italiano, affrontando ogni tipo di pellicola senza pregiudizi e con la massima professionalit\u00e0, spesso a fronte di budget piuttosto ristretti.\nOltre alla propria carriera cinematografica, Fulci fu attivo anche come paroliere, scrivendo classici della musica leggera quali \"24.000 baci\" ed \"Il tuo bacio \u00e8 come un rock\" (ambedue cantate da Adriano Celentano) e come autore di racconti brevi.\nInizialmente al lavoro con film comici e gialli, si dedic\u00f2 alla fine degli anni settanta al genere horror, realizzando film come \"Zombi 2\", la celebre Trilogia della morte (\"Paura nella citt\u00e0 dei morti viventi\", \"...E tu vivrai nel terrore! L'aldil\u00e0\" e \"Quella villa accanto al cimitero)\", che gli fecero guadagnare da alcuni critici cinematografici francesi e americani gli appellativi di \"poeta del macabro\" e \"Godfather of gore\". Il giallo \"Non si sevizia un paperino\" del 1972 \u00e8 considerato il suo capolavoro. Altri celebri film del regista sono i gialli \"Sette note in nero\" e \"Lo squartatore di New York\".\nI film sono stati rivalutati solo dopo molti anni dalla critica italiana, e sono considerati dei capisaldi del genere splatter. Inoltre sono stati omaggiati da registi internazionali, tra i quali Sam Raimi e Quentin Tarantino, che hanno inserito nelle loro pellicole varie citazioni dei film di Fulci.\nFulci si considerava un \"terrorista dei generi\", poich\u00e9 dirigendo un classico film di genere (sia esso una commedia, un horror, un thriller o uno spaghetti western) vi inseriva temi e stili personali, cercando di provocare e scioccare lo spettatore:\nBiografia.\nGli inizi.\nLucio Fulci nacque a Roma, nel rione popolare di Trastevere, il 17 giugno 1927. La madre, Lucia, una donna siciliana, si innamor\u00f2 di un uomo, ma la sua famiglia si oppose alla relazione. La donna quindi lasci\u00f2 la famiglia e lo raggiunse a Roma. I due si separarono prima della nascita di Lucio. Lucio Fulci frequent\u00f2 il Convitto Nazionale, quindi per tre anni si rec\u00f2 a Venezia, per frequentare il Collegio Navale, dove si dilett\u00f2 calcisticamente nel ruolo di portiere nelle formazioni giovanili del Venezia. Tornato a Roma, si iscrisse al Liceo classico statale Giulio Cesare e inizi\u00f2 a frequentare ambienti intellettuali ruotanti attorno al Partito Comunista Italiano.\nTerminato il liceo, Fulci inizi\u00f2 a interessarsi di arte, musica e cinema. La madre per\u00f2 avrebbe preferito che si iscrivesse all'universit\u00e0. Per accontentare la madre, Fulci si iscrisse cos\u00ec alla facolt\u00e0 di medicina, non terminando per\u00f2 gli studi. Successivamente si iscrisse a Lettere e filosofia, ottenendo la laurea. Fulci inizi\u00f2 a frequentare il Gruppo Arte Sociale, fondato da alcuni pittori quali Renzo Vespignani, quindi inizi\u00f2 a collaborare con \"Il Messaggero\" di Roma. Successivamente inizi\u00f2 a scrivere per la \"Gazzetta delle Arti\".\nDato che i rapporti con la madre si fecero problematici, Fulci and\u00f2 a vivere insieme a Vespignani, e inizi\u00f2 a fare diversi lavori, tra cui anche il presentatore negli spettacoli di un fachiro. L'ingresso nel mondo del cinema avvenne grazie a una delusione d'amore. Dopo essere stato lasciato, Fulci infatti decise di iscriversi al Centro sperimentale di cinematografia. All'esame finale del CSC, sfid\u00f2 Luchino Visconti, allora presidente della commissione d'esame, facendogli notare tutte le inquadrature che egli aveva preso da Jean Renoir per realizzare \"Ossessione\". Dopo l'attentato a Palmiro Togliatti, Fulci venne arrestato per aver manifestato davanti alla sede del PCI e condannato a tre mesi di carcere con la condizionale. Dopo questo fatto, la madre decise di far rientrare il figlio a casa.\nFulci esord\u00ec nel cinema nel 1950, dirigendo la seconda unit\u00e0 di \"Gli ultimi giorni di Pompei\", diretto da Marcel L'Herbier e Paolo Moffa, quindi realizz\u00f2 tre documentari per la Settimana Incom: \"Una lezione di sistema con Fulvio Bernardini\", \"Il sogno di Icaro\" e \"Pittura italiana del dopoguerra\". Mauro Bolognini lo present\u00f2 a Steno, che, dopo averne discusso con Tot\u00f2, lo prese in qualit\u00e0 di aiuto regista. Con Steno e Tot\u00f2, Fulci inizi\u00f2 una duratura collaborazione che lo port\u00f2 a scrivere una quindicina di sceneggiature, tra le quali quelle di \"Tot\u00f2 a colori\", \"Tot\u00f2 all'inferno\" e \"Tot\u00f2 nella luna\". Ma Fulci scrisse anche le sceneggiature di film divenuti dei classici della commedia all'italiana, come \"Un giorno in pretura\", in cui invent\u00f2 il personaggio di Nando Mericoni, riproposto poi in \"Un americano a Roma\", dove egli ha un ruolo minore, di un amico di artisti americani residenti a Roma. Mentre ascolta il giradischi Alberto Sordi gli dice: \"Ammazza, ma che sei un porcospino?\".\nLe commedie, i musicarelli e il filone sexy.\nL'esordio nella regia avvenne nel 1959, con \"I ladri\", una commedia interpretata da Tot\u00f2, che volle Fulci alla regia e per ottenere questo accett\u00f2 di interpretare una piccola parte nel film. Poco dopo, per\u00f2, i rapporti tra i due si ruppero a causa di una donna. Fulci dichiar\u00f2 successivamente che accett\u00f2 la regia de \"I ladri\" perch\u00e9 si trovava in gravi difficolt\u00e0 economiche, e che avrebbe preferito continuare a fare lo sceneggiatore. Inoltre dichiar\u00f2: \u00abIo mi ritengo un errore di Tot\u00f2. Io ero tanto felice come sceneggiatore e mi tocc\u00f2 esordire alla regia\u00bb. Fulci quindi diresse il suo primo musicarello, \"I ragazzi del juke-box\", interpretato da Adriano Celentano, Mario Carotenuto, Tony Dallara e Fred Buscaglione, che lanci\u00f2 Celentano come attore. Nel 1960 Fulci diresse un altro musicarello, \"Urlatori alla sbarra\", interpretato nuovamente da Carotenuto e Celentano e da altri nomi noti della canzone italiana quali Gianni Meccia, Joe Sentieri e Mina, che lanci\u00f2 la canzone, scritta dallo stesso Fulci, \"24.000 baci\", poi portata al successo da Celentano.\nNegli anni sessanta, Fulci conobbe, in un Festival dell'avanspettacolo, Franco Franchi e Ciccio Ingrassia e, pur non essendo il primo a scoprirli, lanci\u00f2 definitivamente il loro duo, Franco e Ciccio, disponendo che Ciccio doveva essere il serio e il colto, mentre Franco doveva essere la spalla e lo stupido. Fulci in pochi anni divent\u00f2 il regista preferito dal duo, dirigendo per la coppia una dozzina di film. Il primo fu \"I due della legione\". Fulci diresse per il duo alcune parodie di grande successo, come \"00-2 agenti segretissimi\", \"I due par\u00e0\" e \"I due pericoli pubblici\", fino a \"Il lungo, il corto, il gatto\", che fu l'ultimo film del duo diretto da Fulci.\nNella fase delle commedie, Fulci diresse anche altri celebri attori della commedia all'italiana, come Raimondo Vianello, Sandra Mondaini, Vittorio Caprioli, Walter Chiari, Enrico Maria Salerno e Franca Valeri.\nFulci torn\u00f2 alla commedia nel 1972, dirigendo \"Nonostante le apparenze... e purch\u00e9 la nazione non lo sappia... All'onorevole piacciono le donne\", interpretato da Lando Buzzanca e Laura Antonelli, che venne ostacolato dalla censura e dalla Democrazia Cristiana, poich\u00e9 il protagonista, interpretato da Buzzanca, alludeva esplicitamente alla figura dell'allora presidente del Consiglio Emilio Colombo.\nNel 1975 diresse una parodia horror, \"\", nuovamente interpretato da Lando Buzzanca e scritto da Pupi Avati e Bruno Corbucci.\nNel 1976 diresse un cult della commedia sexy italiana: \"La pretora\", con Edwige Fenech.\nGli spaghetti western.\nNel 1966 Fulci decise di cambiare genere, in quanto non voleva essere ricordato solamente come \"il regista di Franco e Ciccio\", e diresse quindi il suo primo spaghetti western, \"Le colt cantarono la morte e fu... tempo di massacro\". Interpretato da Franco Nero, Nino Castelnuovo e George Hilton e scritto da Fernando Di Leo, \u00e8 considerato uno dei western italiani pi\u00f9 violenti di sempre. Il regista defin\u00ec il film \"artaudiano\", riferendosi al celebre \"teatro della crudelt\u00e0\" teorizzato dal commediografo francese Antonin Artaud. Inoltre questo film \u00e8 fondamentale nella carriera di Fulci, poich\u00e9 segna il suo primo incontro con la violenza e la crudelt\u00e0.\nFulci torn\u00f2 al western nel 1973, dirigendo \"Zanna Bianca\" e il sequel \"Il ritorno di Zanna Bianca\" (1974), due film tratti dal romanzo di Jack London e interpretati da Franco Nero e Virna Lisi che invece non avevano scene violente ed erano rivolti a tutta la famiglia; entrambi i film riscossero un ottimo successo tra il pubblico. Nel 1975 diresse \"I quattro dell'apocalisse\", spaghetti western tardo e crepuscolare, considerato ancora pi\u00f9 violento e feroce di \"Le colt cantarono la morte e fu... tempo di massacro\". Interpretato da Tomas Milian, il film presenta infatti scene splatter, come uno sceriffo scuoiato vivo, stupri e persino una scena di cannibalismo. Per questi motivi il film fu uno dei pochi spaghetti-western ad essere vietato ai minori di 18 anni. Nel 1978 diresse \"Sella d'argento\", interpretato da Giuliano Gemma, un western classico senza scene estreme di violenza, dedicato alle famiglie proprio come i due film di \"Zanna Bianca\".\nI gialli.\nNel 1969 Fulci cambi\u00f2 ancora una volta genere, dirigendo il suo primo giallo, \"Una sull'altra\", interpretato da Marisa Mell, Elsa Martinelli e Jean Sorel. Ispirato a \"La donna che visse due volte\" di Alfred Hitchcock, \u00e8 un giallo classico, senza scene violente ma con scene erotiche molto spinte per l'epoca.\nSempre nel 1969, Fulci diresse \"Beatrice Cenci\", dramma storico ispirato alla vera vicenda della nobildonna romana giustiziata nel 1599, che evidenzia i momenti violenti ed erotici della vicenda. Considerato uno dei migliori film del regista, \u00e8 anche il suo film \"maledetto\", poich\u00e9 quell'anno sua moglie si suicid\u00f2 - per una diagnosi errata di un tumore - e l'anno seguente mor\u00ec anche sua madre.\nNel 1971 diresse \"Una lucertola con la pelle di donna\", suo primo giallo estremamente violento, erotico e onirico, interpretato da Florinda Bolkan e da Jean Sorel. Nel 1972 fu la volta di \"Non si sevizia un paperino\", interpretato da Florinda Bolkan, Tomas Milian e Barbara Bouchet, sconvolgente e morboso giallo da molti considerato il capolavoro del regista e il suo film pi\u00f9 inquietante. Nel 1977 gir\u00f2 \"Sette note in nero\", molto pi\u00f9 misurato nella violenza rispetto agli altri gialli del regista ma ancor pi\u00f9 accentuato negli aspetti onirici e psicologici, viene considerato insieme a \"Non si sevizia un paperino\" e alla \"Trilogia della morte\" il capolavoro del regista, perfetto e raffinato sotto il punto di vista tecnico e con una grande storia, forse la pi\u00f9 articolata per un film di Fulci, questo thriller viene molto spesso studiato nelle scuole di cinema per la sua capacit\u00e0 di mantenere la massima suspense fino alla fine del film grazie a continui e inaspettati colpi di scena.\nFulci approd\u00f2 al giallo italiano, genere allora molto in voga grazie al successo dei film diretti da Dario Argento, e lo propose in una chiave cupa e onirica, distinguendosi subito dagli altri registi del genere per lo stile personale e una violenza a tratti estrema.\nI fantasy e i post-atomici.\nFulci si ciment\u00f2 anche nei genere fantasy e post-atomico, dirigendo \"I guerrieri dell'anno 2072\", ispirato a \"\", e \"Conquest\", ispirato a \"Conan il barbaro\". Entrambi i film presentano scene horror.\nGli horror.\nLa svolta definitiva per il regista arriv\u00f2 nel 1979, quando fu chiamato a dirigere al posto di Joe D'Amato ed Enzo G. Castellari \"Zombi 2\", che nelle intenzioni dei produttori doveva essere una copia di \"Zombi\" di George A. Romero, e invece divent\u00f2 un film molto personale, che lanci\u00f2 Fulci come maestro dello splatter. La scena nella quale a Olga Karlatos viene perforato un occhio con un pezzo di legno \u00e8 entrata negli annali del cinema horror, per la sua violenza estrema e sconvolgente.\nDa quel momento in poi il regista diresse in gran parte film horror, come \"Paura nella citt\u00e0 dei morti viventi\", \"...E tu vivrai nel terrore! L'aldil\u00e0\" e \"Quella villa accanto al cimitero\", che riscossero un certo successo di pubblico e posero Fulci come principale rivale di Dario Argento. Con questi film Fulci si guadagn\u00f2 la nomea di \"terrorista dei generi\" e \"poeta del macabro\". Anche nell'horror Fulci scardin\u00f2 le regole e mostr\u00f2 immagini splatter mai viste prima di allora nei cinema italiani, prediligendo trame a tratti surreali, senza alcuna spiegazione logica, visualizzate tramite sequenze scioccanti ed estremamente violente.\nLa riuscita di questi film \u00e8 dovuta anche ai collaboratori abituali del regista, come Dardano Sacchetti alla sceneggiatura, Sergio Salvati alla fotografia, Vincenzo Tomassi al montaggio, Giannetto De Rossi al trucco e agli effetti speciali, Massimo Lentini alla scenografia e ad un produttore che lasciava Fulci molto libero, come Fabrizio De Angelis. Questo periodo iniziale di horror, che va dal 1979 al 1982, \u00e8 conosciuto anche come il periodo degli \"horror della Fulvia\", dal nome della casa di produzione, ed \u00e8 costituito da \"Zombi 2\", \"Paura nella citt\u00e0 dei morti viventi\", \"...E tu vivrai nel terrore! L'aldil\u00e0\", \"Quella villa accanto al cimitero\", \"Black Cat (Gatto nero)\", \"Lo squartatore di New York\" e \"Manhattan Baby\".\nNel 1980 Fulci diresse \"Luca il contrabbandiere\", noir-poliziottesco molto violento, interpretato da Fabio Testi, che presenta scene degne dei suoi horror pi\u00f9 cruenti: colpi di pistola che sfondano il volto, una donna torturata con la fiamma ossidrica, coltellate che squarciano il petto.\nLa malattia e gli ultimi lavori.\nNel 1984, dopo aver diretto il giallo \"Murderock - Uccide a passo di danza\", che riscosse pi\u00f9 successo all'estero che in Italia, un'improvvisa malattia costrinse Fulci a rimanere lontano dai set. Il suo ritorno, dopo due anni, fu segnato da molti passi falsi, rappresentati da pellicole a basso budget girate spesso in condizioni proibitive, che mostravano a malapena il suo stile inconfondibile. Nel 1986 torn\u00f2 dietro la macchina da presa, dirigendo \"Il miele del diavolo\", un dramma morboso ed erotico, seguito un anno dopo dal modesto horror \"Aenigma\". Particolarmente travagliata si rivel\u00f2 la lavorazione di \"Zombi 3\": Fulci aveva in mente una versione in 3D (da intitolarsi \"Zombi 3D\") ma il progetto fu abbandonato per gli alti costi della pellicola ed egli stesso fu costretto ad abbandonare il set a met\u00e0 delle riprese per il perdurare della sua malattia. Il film fu quindi completato da Bruno Mattei e Claudio Fragasso, ma non ottenne successo.\nA causa dell'avvento in Italia delle TV commerciali a diffusione nazionale, che in quel periodo stavano segnando la fine del cinema di genere italiano, Fulci si ritrov\u00f2 ben presto con budget sempre pi\u00f9 scarsi e attori non all'altezza, avviato a chiudere in maniera poco gloriosa la sua lunga carriera. Tra i film del suo ultimo periodo, spicca l'ironico e sanguinario \"Un gatto nel cervello\" del 1990, in cui Fulci interpreta se stesso in preda ad incubi terribili causati dai suoi stessi film, che ottenne un grande successo ed \u00e8 venerato dai fans come un piccolo oggetto di culto. \"La casa nel tempo\" invece fu girato per la televisione, ma non fu mai trasmesso a causa delle sue immagini violente. In questo periodo furono girate da lui alcune parti di \"Il fantasma di Sodoma\" e \"Demonia\". Il suo ultimo film sar\u00e0 \"Le porte del silenzio\" del 1991, interpretato da John Savage e prodotto da Joe D'Amato, che rappresenta un commiato senza una goccia di sangue, ma mette in scena una sorta di meditazione sulla morte che diventa il testamento del regista.\nLa morte.\nMuore nella sua abitazione a Roma, il 13 marzo 1996 all'et\u00e0 di 69 anni per complicanze del diabete, mentre stava preparando le riprese del film \"M.D.C. - Maschera di cera\", che avrebbe dovuto segnare il suo ritorno sul grande schermo, grazie ad una produzione di Dario Argento. Il film fu poi diretto da Sergio Stivaletti, seguendo la sceneggiatura scritta dal regista, e dedicato a Fulci. Inizialmente fu tumulato presso il cimitero Flaminio e successivamente presso il cimitero Laurentino di Roma; l'epitaffio del loculo recita \"I did it my way\".\nLucio Fulci presenta.\nNel 1988 i produttori Luigi Nannerini e Antonino Lucidi, della Alpha Cinematografica, commissionarono a Fulci la supervisione di una serie composta da otto film horror, destinati alla televisione. Fulci ne diresse due, \"Quando Alice ruppe lo specchio\" e \"Il fantasma di Sodoma\". Ma a causa dell'elevato tasso splatter i film furono trasmessi solo nel 1991 da syndication televisive ed emittenti locali, per poi uscire direttamente in videocassetta, l'anno seguente. Fulci inser\u00ec alcune scene tratte da tutti i film del ciclo, ad eccezione de \"Le porte dell'inferno\" e \"Luna di sangue\", in \"Un gatto nel cervello\", opportunamente rimontati e ridoppiati. La lista dei film del ciclo \"Lucio Fulci presenta\" \u00e8 la seguente:\nProgetti incompiuti.\nNegli anni ottanta Fulci doveva girare alcuni film, che non furono portati a termine. Tra i progetti vi erano \"Nero Romano\", un thriller ambientato ai tempi dell'Impero Romano, \"Blastfighter\", western post-atomico poi diretto da Lamberto Bava, \"Evil Comes Back\", una versione horror de \"Il postino suona sempre due volte\", \"L'aldil\u00e0 parte seconda\", \"Zanna Bianca a New York\", \"Un gatto nel cervello 2\", e \"La Mummia\". In una puntata del programma televisivo \"Ciao Gente\", dove era ospite assieme all'attore Maurizio Merli, aveva rivelato il progetto di una trilogia della musica comprendente \"Murderock\" e due film mai realizzati intitolati \"Killer samba\" e \"Thrilling blues\".\nAltre opere.\nFulci ha realizzato anche opere per la televisione italiana: negli anni sessanta e settanta diresse tre caroselli, mentre nel 1978 diresse il variet\u00e0 \"Buonasera con... Franco Franchi\" e nel 1980 lo sceneggiato \"Un uomo da ridere\".\nFulci ha al suo attivo anche due raccolte di racconti: \"Le lune nere\" \u00e8 stato pubblicato dalla casa editrice Granata Press di Luigi Bernardi nel 1992 e contiene nove racconti, tra cui quelli intitolati \"Voci dal profondo\" e \"Porte dal nulla\", dai quali sono stati tratti i film \"Voci dal profondo\" e \"Le porte del silenzio\". Il secondo libro \u00e8 \"Miei mostri adorati\", del 1995, edito da Pendragon, contenente sette racconti e vari scritti sul cinema.\nEstetica e stile.\nFulci amava trattare temi provocatori, come dimostrano le molte vicissitudini con la censura, e sceglieva finali aperti, circolari o cinici. Inoltre i suoi film dimostrano un'ironia e un sarcasmo a volte macabri. Temi ricorrenti nel suo cinema sono il dubbio, il peccato, il tempo, la morte e la crudelt\u00e0.\nLucio Fulci \u00e8 stato uno dei primi registi italiani a portare nell'horror scene splatter ed estreme, e a visualizzare con estremo realismo la morte. La scena pi\u00f9 ricorrente nei film di Fulci \u00e8 quella nella quale a un personaggio viene perforato un occhio. Il regista ha dichiarato in proposito: \u00abL'occhio frustrato, traviato, distrutto, per me significa anche perdita della ragione. L'occhio \u00e8 un preciso riferimento surrealista e dadaista\u00bb.\nPer quanto riguarda il versante tecnico, la peculiarit\u00e0 principale del regista sono i primissimi piani sugli occhi degli attori, per evidenziare emozioni quali la paura e lo sconcerto. Molto spesso ricorreva a movimenti di macchina complessi e lunghi piani sequenza.\nNel suo cinema horror, Fulci mostrava le scene violente e splatter senza stacchi di montaggio, mostrando tutto sino in fondo come in un film pornografico. Una prova di questo \u00e8 la famosa \"scena dell'occhio\" presente in \"Zombi 2\", in cui il regista romano mostra, senza stacchi di montaggio e con profusione di dettagli, l'occhio di una donna trafitto da una scheggia di legno, stimolando secondo i critici il sadismo e il voyeurismo dello spettatore.\nCritica.\nI rapporti tra Fulci e la critica cinematografica furono difficili. Fulci infatti veniva considerato prevalentemente un regista di B-movie, mentre i suoi horror venivano liquidati come prodotti di \"bassa macelleria\". A conferma della prevenzione della critica di allora nei suoi confronti, Fulci raccontava spesso che anche il suo film pi\u00f9 \"d'autore\", \"Beatrice Cenci\", fu maltrattato come altri suoi film. Un amico del regista chiam\u00f2 infatti un critico del giornale \"Paese Sera\", dicendogli che finalmente i critici avrebbero dato tre stellette a un film di Fulci. Il critico per\u00f2 gli rispose negativamente, dicendo che non si potevano mai dare tre stellette a un film di Fulci.\nSolo in tempi recenti, il lavoro del regista \u00e8 stato rivalutato, grazie ai numerosi saggi e a riviste di genere quali \"Nocturno\", \"Amarcord\" e \"Cine '70\", che hanno divulgato la sua opera e trattato i suoi film come opere d'autore. Diverso invece fu il rapporto con i critici esteri, soprattutto francesi, che videro subito in Fulci un autore estremo e personale.\nOmaggi.\nLe opere di Fulci sono state spesso omaggiate nel cinema, nella musica e nei fumetti:"}
{"id": "109106", "revid": "9498", "url": "https://it.wikipedia.org/wiki?curid=109106", "title": "Firmico Materno", "text": ""}
{"id": "109107", "revid": "36426", "url": "https://it.wikipedia.org/wiki?curid=109107", "title": "Carroccio", "text": "Il carroccio era un grande carro a quattro ruote recante le insegne cittadine attorno al quale si raccoglievano e combattevano le milizie dei comuni medievali. Era particolarmente diffuso tra le municipalit\u00e0 lombarde, toscane e, pi\u00f9 in generale, dell'Italia settentrionale. In seguito il suo uso si propag\u00f2 anche fuori dell'Italia. Era il simbolo delle autonomie comunali.\nDifeso da truppe scelte, pavesato con i colori del comune, era trainato generalmente da buoi e trasportava un altare, una campana (chiamata \"martinella\") e un'antenna su cui erano collocate una croce e le insegne cittadine. In tempo di pace era custodito nella chiesa principale della citt\u00e0 a cui apparteneva.\nStoria.\nOrigini.\nIl Carroccio, che ha origine longobarda, era inizialmente utilizzato dagli arimanni come carro da guerra. La sua funzione divent\u00f2 prettamente simbolica, con l'aggiunta della croce, delle insegne cittadine, dell'altare e con la sua conservazione nella chiesa principale della citt\u00e0 in un momento individuabile tra il 1037 ed il 1039 grazie all'arcivescovo di Milano Ariberto da Intimiano, che ne impose l'uso in uno degli assedi che Corrado II il Salico fece a pi\u00f9 riprese a Milano. In altre parole, il Carroccio, da mezzo bellico, divent\u00f2 strumento prettamente politico. Da Milano il suo uso si diffuse in molti comuni dell'Italia settentrionale, in Toscana e fuori d'Italia, fino alla decadenza nel secolo XIV. Sui documenti medievali il Carroccio \u00e8 chiamato \"carochium\", \"carozulum\", \"carrocerum\" o \"carrocelum\", mentre in dialetto milanese dell'epoca era probabilmente denominato \"car\u00f2cc\" o \"car\u00f2z\".\nLa sua diffusione si estese ad altre citt\u00e0 longobarde, ma ci\u00f2 non pu\u00f2 essere spiegato come una pura riproduzione del Carroccio milanese. Inoltre, i discendenti degli arimanni, ancora a cavallo tra il XI e il XII secolo, avevano mantenuto, nella societ\u00e0 medievale dell'Italia settentrionale, una certa autonomia ed erano riconoscibili per diverse prerogative specifiche, sebbene la dominazione longobarda fosse terminata da qualche secolo.\nNel XII secolo.\nDocumenti del 1158 e del 1201 confermano la presenza del Carroccio milanese, in tempo di pace, nella chiesa di San Giorgio al Palazzo, mentre altri ancora all'interno del Palazzo della Ragione. Nel primo documento citato sono contenute informazioni sulla necessit\u00e0 di realizzare uno scudo di ferro da collocare nel coro della chiesa citata, che si trovava nei pressi del Carroccio, con l'accensione di un fuoco votivo alimentato da una libbra d'olio. Nel documento del 1201 \u00e8 riportata un'informazione analoga: l'arcivescovo e i religiosi della chiesa milanese di San Giorgio al Palazzo avrebbero dovuto accendere delle lampade votive intorno al Carroccio.\nNel 1159 le truppe comunali bresciane, durante una battaglia, conquistarono il Carroccio dei cremonesi. Il carro fu poi portato in trionfo tra le vie di Brescia e venne collocato nella chiesa di riferimento della comunit\u00e0, con la \"martinella\" che venne posizionata sulla torre civica della citt\u00e0.\nIl Carroccio fu protagonista nella battaglia di Legnano (29 maggio 1176), durante la quale fu difeso, secondo la leggenda, dalla Compagnia della Morte, guidata, sempre secondo la tradizione popolare, da Alberto da Giussano, personaggio immaginario che comparve in realt\u00e0 solo in opere letterarie del secolo successivo. Sempre secondo la leggenda, durante il combattimento, tre colombe uscite dalle sepolture dei santi Sisinnio, Martirio e Alessandro alla basilica di San Simpliciano di Milano si posarono sul Carroccio causando la fuga di Federico Barbarossa.\nInvece, secondo i fatti storici realmente accaduti, la fanteria comunale predispose intorno al Carroccio una resistenza decisiva che permise alla restante parte dell'esercito della Lega Lombarda, in realt\u00e0 capitanata da Guido da Landriano, di sopraggiungere da Milano e di sconfiggere Federico Barbarossa nel celebre scontro di Legnano. Oggi \u00e8 difficile stabilire con precisione l'ubicazione esatta del Carroccio in riferimento alla topografia della Legnano attuale. Una delle cronache dello scontro, gli \"Annali di Colonia\", contengono un'informazione importante:\nCi\u00f2 farebbe pensare al fatto che il Carroccio fosse situato sul bordo di un ripido pendio fiancheggiante l'Olona, cos\u00ec che la cavalleria imperiale, il cui arrivo era previsto da Castellanza lungo il corso del fiume, sarebbe stata obbligata ad assalire il centro dell'esercito della Lega Lombarda risalendo la scarpata: tale decisione si rivel\u00f2 poi strategicamente errata, dato che Federico Barbarossa arriv\u00f2 invece da Borsano, ovvero dalla parte opposta, il che obblig\u00f2 le truppe comunali a resistere intorno al Carroccio con la strada di fuga sbarrata dall'Olona.\nConsiderando l'evoluzione dello scontro questo potrebbe significare che le fasi cruciali a difesa del Carroccio siano state combattute sul territorio della contrada legnanese di San Martino (pi\u00f9 precisamente, nei pressi dell'omonima chiesa quattrocentesca, che infatti domina un pendio che digrada verso l'Olona) oppure del quartiere legnanese di \"Costa di San Giorgio\", non essendo in altra parte delle zone limitrofe individuabile un altro avvallamento con le caratteristiche adatte alla sua difesa. Considerando l'ultima ipotesi citata, lo scontro finale potrebbe essere avvenuto anche su parte del territorio ora appartenente alle contrade legnanesi di Sant'Ambrogio e San Magno (tra il quartiere di \"Costa di San Giorgio\" e l'Olona \u00e8 ancora oggi presente un ripido pendio: questa scarpata \u00e8 stata in seguito inclusa nel parco Castello) e al comune di San Giorgio su Legnano.\nNel XIII secolo.\nIl Carroccio della Lega Lombarda venne catturato dagli imperiali nel 1237 durante la battaglia di Cortenuova, donato a papa Gregorio IX dall'imperatore Federico II e trasportato nel Palazzo Senatorio di Roma in quella che tuttora si chiama Sala del Carroccio, dove viene conservata l'iscrizione commemorativa del dono fatto dall'imperatore al popolo romano. L'iscrizione recita:\nRoma, oltre ad essere la sede del papato, fu anche la capitale di un vasto impero, e quindi l'invio del Carroccio nell'Urbe da parte dell'imperatore ebbe un forte significato simbolico. In particolare, la Lega Lombarda nel 1237 perse il Carroccio in battaglia a causa delle strade fangose, che impedirono alle truppe comunali di metterlo al sicuro per tempo.\nNel 1275 fu il Carroccio dei bolognesi (che erano guelfi) ad essere catturato nella battaglia di San Procolo dai forlivesi, che erano invece ghibellini, e ad essere portato in trionfo a Forl\u00ec. A met\u00e0 del XIII secolo il Carroccio di Cremona fu invece catturato in battaglia dalle milizie comunali di Parma.\nNel XIV secolo: decadenza e scomparsa.\nLa decadenza del Carroccio avvenne per l'evoluzione delle tattiche di guerra. Quando iniziarono a comparire eserciti pi\u00f9 grandi e pi\u00f9 manovrabili, i fanti comunali vennero sostituiti dai soldati di ventura, che erano privi, essendo dei mercenari, di legami affettivi e di appartenenza alle citt\u00e0.\nLa valenza simbolica del Carroccio, in questo contesto storico, venne quindi meno. Inoltre, da un punto di vista logistico, il Carroccio, essendo un mezzo molto lento trainato da buoi, era poco mobile, e spesso creava intralci alle azioni di guerra, che stavano diventando sempre pi\u00f9 veloci. Per tali motivi, il Carroccio, nel XIV secolo, and\u00f2 inesorabilmente incontro ad una fase di decadenza che port\u00f2 poi alla sua scomparsa dai campi di battaglia.\nIl suo uso fuori dall'Italia.\nDei carri da guerra simili al Carroccio furono utilizzati anche fuori dall'Italia, come durante la battaglia dello Stendardo (1138), dove fu impiegato dagli inglesi, e nella battaglia di Sirmio (1167), qui usato dagli ungheresi.. Il Carroccio fu usato anche nel 1214 nella battaglia di Bouvines.\nFunzione.\nOltre al gi\u00e0 citato valore simbolico, il Carroccio possedeva un'importante funzione tattica militare. Inizi\u00f2 a guadagnare valenza militare soprattutto dopo la battaglia di Legnano, dove, tra le prime volte nella storia, la fanteria, che era raccolta intorno al Carroccio, tenne testa alla cavalleria. Fino ad allora, quest'ultima era infatti considerata nettamente superiore ai soldati appiedati.\nDato che la fanteria si raccoglieva intorno al Carroccio, quest'ultimo, oltre ad avere una forte valenza simbolica, possedeva quindi un'importante funzione tattica: con la cattura del Carroccio, per le milizie comunali, era quasi certa la sconfitta. Anche per questo motivo, il Carroccio, oltre ad essere considerato il bottino di guerra pi\u00f9 ambito, veniva conservato nelle cattedrali, che erano le chiese pi\u00f9 importanti delle municipalit\u00e0, ed era protagonista, sempre in tempo di pace, delle cerimonie e degli avvenimenti pi\u00f9 importanti che si svolgevano nelle citt\u00e0.\nOltre allo scopo bellico, il Carroccio aveva altre funzioni, che potevano essere espletate anche in tempo di pace. I capi delle municipalit\u00e0, sul Carroccio, potevano prendere decisioni importanti che riguardavano la citt\u00e0, mentre i giudici lo potevano usare come tribunale mobile per emettere le loro sentenze.\nLa fanteria della Lega Lombarda, durante la battaglia di Legnano, riusc\u00ec a resistere ai vari attacchi perpetrati dalla cavalleria imperiale a causa della tattica di quest'ultima, che prevedeva assalti a piccoli gruppi disorganizzati. Solo dopo lo scontro di Legnano la cavalleria inizi\u00f2 ad cambiare strategia, attaccando la fanteria a difesa del Carroccio in cospicue forze organizzate, riuscendo cos\u00ec a spezzarne la resistenza. Questo mutamento della strategia bellica contribu\u00ec, insieme ai motivi gi\u00e0 menzionati nel paragrafo precedente, alla decadenza e alla scomparsa del Carroccio dai campi di battaglia.\nDescrizione.\nI resti che sono sopravvissuti.\nA Brescia \u00e8 conservata una croce che probabilmente apparteneva al pennone del Carroccio cremonese conquistato nel 1191 nella battaglia della Malamorte. All'interno del Duomo di Siena sono invece conservati due grandi pennoni di 10-15 metri che la tradizione riferisce al Carroccio tornato vittorioso da Montaperti. A Cremona, nel museo civico, \u00e8 conservato un pianale di legno che si pensa appartenuto alla cassa del carro sottratto ai milanesi nel 1213 a Castelleone.\nNelle cronache.\nDato che sono pochissimi i resti sopravvissuti dall'epoca medievale, le informazioni sulla forma del Carroccio sono frammentarie. Alessandro Visconti, in un libro del 1945, rifacendosi al cronista Arnolfo di Milano, riporta questa descrizione:\n\u00c8 possibile immaginare la grandezza dello stendardo del Carroccio prendendo come riferimento il vessillo del vescovo della citt\u00e0 di W\u00fcrzburg, utilizzato nel 1266 durante la battaglia di Kitzingen e conservato presso il Mainfrankisches Museum. Il vessillo \u00e8 di tre metri per cinque con l'immagine di san Chiliano.\nIconograficamente sono giunte al XXI secolo due raffigurazioni del Carroccio in epoca medievale: la prima \u00e8 presente nelle \"Cronache senesi Montauri\", mentre la seconda nella \"Cronica di Giovanni Villani\". Le due raffigurazioni sono frutto di racconti di cronisti non oculari, essendo gli autori del XIV e XV secolo, quindi di un'epoca dove la presenza del Carroccio nella vita quotidiana era ormai scomparsa.\nLa prima raffigurazione mostra solamente due pennoni movibili uno con l'aiuto dell'altro, mentre nella seconda immagine, dove \u00e8 presente un carro a quattro ruote con una bandiera, il soggetto \u00e8 rappresentato pi\u00f9 dettagliato. Sul carro alla base dell'asta sono infatti raffigurati anche dei marzocchi rampanti. La stessa immagine del Carroccio \u00e8 presente in un affresco di Jan van der Straet dedicato ai Medici, che raffigura Piazza della Signoria durante la festa di san Giovanni.\n\u00c8 probabile quindi che esistessero tre tipi di Carroccio: il primo \"classico\" su modello milanese, quello toscano con due pennoni (con il Carroccio di Firenze che presentava una campanella), e quello diffuso nelle Fiandre ed in Germania, che era un semplice carro con un pennone centrale.\nDalla descrizione, fatta da Salimbene de Adam, dello smontaggio di quello catturato dai parmensi ai cremonesi durante la battaglia di Parma nel 1248, si deduce che le parti del Carroccio fossero cinque: quattro ruote, un pianale, il pennone, la bandiera e varie decorazioni. Le ruote erano molto grandi, ed erano solitamente dipinte di rosso a Milano e Firenze, di bianco a Parma, e in colori preziosi non specificati a Siena e Padova.\nIl pennone, secondo la descrizione di Bonvesin de la Riva, pesava come quattro uomini ed era solitamente sorretto da funi (sicuramente quello di Milano). Nel codice Chigi, il Carroccio fiorentino presenta due pennoni e la bandiera, che molto spesso non era fissata ad una barra laterale, era in tessuto prezioso solitamente diviso in due colori dimezzati, oppure era decorato con un motivo a croce. A differenza che nel Nord Europa, la rappresentazione del santo patrono non compariva sui carri italiani, dove era spesso raffigurato come decorazione del cassone anteriore.\nIl traino del Carroccio solitamente era eseguito da buoi oppure - molto raramente - da cavalli.\nLa martinella.\nL'uso della campanella (la \"martinella\", da \"Marte\", dio della guerra) \u00e8 ancora controverso. Non \u00e8 chiaro se fosse direttamente sul Carroccio o oppure seguiva su un altro veicolo. La funzione di richiamo dei soldati intorno al Carroccio era effettuata dalla martinella, mentre i trombettieri impartivano gli ordini e, molto spesso, incitavano la truppa al combattimento.\nNel 2000 \u00e8 stato identificata la martinella originale della battaglia di Legnano: si trovava custodita sul campanile dell'eremo di Sant'Alberto di Butrio di Ponte Nizza, in provincia di Pavia. Nello stesso anno del ritrovamento fu fatta sfilare durante il corteo storico del Palio di Legnano.\nLo \"specialis magister\".\nLo \"specialis magister\", che si occupava della manutenzione del Carroccio, era pagato dal comune, per il suo servigio, otto soldi al giorno. Oltre a controllare la funzionalit\u00e0 del carro, lo \"specialis magister\" partecipava alle azioni di guerra in cui era coinvolto il Carroccio vestendo un'armatura e portando una spada.\nSul Carroccio era anche presente un cappellano, la cui funzione era quella di celebrare la messa sull'altare posizionato sul Carroccio. Anche questa figura religiosa, insieme a quella del chierico, era pagata dal comune.\nNella letteratura.\nLa prima traccia letteraria del Carroccio compare nel poema di Rambaldo di Vaqueiras, trovatore francese del XII secolo, intitolato \"il Carros\", dove il letterato, rivolgendo le proprie lusinghe a Beatrice figlia di Bonifacio I del Monferrato, afferma che le donne lombarde rivali in bellezza della fanciulla si avvalgono di un Carroccio ed altri carri da guerra per \"combattere\" la crescente fama della fanciulla.\nGiacomo da Lentini, funzionario imperiale di Federico II di Svevia, tratt\u00f2 del Carroccio nella canzone \"Ben m'\u00e8 venuto\", che \u00e8 un componimento poetico d'amore ispirato alle poesie dei trovatori e composto probabilmente prima della battaglia di Cortenuova (tra il 1233 e il 1237).\nLo scrittore Vincenzo Lancetti completa nel 1839 un poema in ottave in 10 canti dal titolo \"Il Carroccio\", in cui sono fantasiosamente raccontati gli scontri fra milanesi e cremonesi al tempo delle lotte fra i Comuni lombardi e il Barbarossa.\nIl Carroccio nell'era moderna.\nSignificato postumo.\nEssendo il Carroccio un \"signum\", in et\u00e0 moderna \u00e8 diventato simbolo di idee, speranze e significati pi\u00f9 diversi, molto spesso come propaganda anti tirannica durante il periodo delle signorie, fino al Romanticismo ed al Risorgimento, dove divenne il simbolo della lotta contro l'occupazione straniera. Importanti promotori di queste idee furono Massimo d'Azeglio, Giovanni Berchet, Amos Cassioli, Francesco Hayez.\nGiosu\u00e8 Carducci prima e Giovanni Pascoli poi richiamarono, con la ' e la ', i fasti e gli splendori dei comuni italiani medievali, concetti che furono in seguito ripresi anche dagli scritti di Gabriele D'Annunzio.\nRievocazioni.\nNelle feste e nelle rievocazioni storiche, molto spesso, la figura cardine \u00e8 rappresentata dal Carroccio:\nUsi moderni del termine.\nIl partito politico della Lega Nord \u00e8 storicamente noto come \"il Carroccio\", in riferimento alla battaglia di Legnano alla quale si rif\u00e0 la simbologia leghista."}
{"id": "109108", "revid": "66387", "url": "https://it.wikipedia.org/wiki?curid=109108", "title": "Camillo Benso", "text": ""}
{"id": "109109", "revid": "834", "url": "https://it.wikipedia.org/wiki?curid=109109", "title": "FIFA 100 (calcio)", "text": ""}
{"id": "109118", "revid": "1982", "url": "https://it.wikipedia.org/wiki?curid=109118", "title": "Legge di stokes", "text": ""}
{"id": "109119", "revid": "36426", "url": "https://it.wikipedia.org/wiki?curid=109119", "title": "Jonathan Swift", "text": "Spirito libero e razionale, pastore anglicano di posizioni eterodosse, \u00e8 considerato tra i maestri della prosa satirica in lingua inglese, attraverso cui si occup\u00f2 di politica e religione, mettendo in luce certa follia e presunzione umana. Le sue opere pi\u00f9 note sono le satire, \"I viaggi di Gulliver\", \"Il racconto di una botte\" e il \"pamphlet\" \"Una modesta proposta\". In particolare, nel \"Gulliver\", il suo capolavoro, sotto l'aspetto fittizio della fiaba, d\u00e0 sfogo alla propria misantropia e rabbia nei confronti del genere umano e del mondo a lui contemporaneo.\n\u00c8 noto anche per la sua poesia e i suoi saggi.\nBiografia e opere.\nIl padre di Swift, anche lui di nome Jonathan (1640-1667), mor\u00ec prima che il futuro scrittore nascesse. Questi venne alla luce il 30 novembre 1667, nella casa dello zio Godwin Swift, in un vicolo di Dublino, Hoey's Court. Jonathan Sr. e la moglie Abigail, che si erano sposati nel 1664, avevano gi\u00e0 una figlia, Jane, nata 18 mesi prima del fratello. La reale identit\u00e0 del padre, come l'anno in cui Swift nacque, sono per\u00f2 oggetto di dubbio. Fu presumibilmente battezzato nella vicina chiesa parrocchiale, la St. Werburgh's Church, ma quando chiese il proprio atto battesimale, anni dopo, scopr\u00ec che la sua nascita non era stata registrata, fatto comunque non inusuale all'epoca.\nIl nonno paterno, Thomas, fu vicario di Goodrich, nell'Herefordshire, e il suo sostegno al re Carlo I, ai tempi della guerra civile inglese, oltre a compromettere la sua posizione e a costargli l'incarico, sar\u00e0 poi motivo di vanto per il nipote. Quando Jonathan Sr., settimo o ottavo dei suoi figli, mor\u00ec, lasci\u00f2 la moglie in ristrettezze economiche. Di Abigail si prese cura il cognato Godwin, figlio primogenito di Thomas, nella cui casa Swift nacque e visse in tenerissima et\u00e0.\nQuando aveva solo un anno di vita, la balia lo port\u00f2 con s\u00e9 a Whitehaven, cittadina sulla costa nord-occidentale dell'Inghilterra. Era prassi comune che la prima educazione dei bambini fosse affidata alla balia, ma la ragione del viaggio non \u00e8 mai stata chiarita. Potrebbe essersi trattato quasi di un rapimento, a insaputa della madre, o invece di un affidamento volontario, avvenuto con il beneplacito della famiglia. In ogni caso, Swift rimase alcuni anni con la balia a Whitehaven (\u00abquasi tre\u00bb, secondo l'edulcorato ritratto che lo scrittore avrebbe tracciato della vicenda) prima del ritorno in Irlanda.\nSwift era nato in una famiglia anglicana, in un'epoca in cui l'Irlanda era popolata per il 75% da cattolici. Gli anglicani, circa il 10% della popolazione, erano una minoranza privilegiata, i soli a poter votare, frequentare l'universit\u00e0 e entrare in Parlamento. Bambino, Jonathan fu mandato al \"College\" di Kilkenny, la miglior scuola d'Irlanda. Secondo i suoi resoconti, vi sarebbe arrivato a sei anni, ma Ehrenpreis, ad esempio, pospone la data fino ai nove anni, sostenendo che quella era l'et\u00e0 abituale in cui si entrava al \"College\" di questa citt\u00e0, situata sul fiume Nore, a sud-ovest di Dublino.\nA Kilkenny la disciplina era molto ferrea e la vita scandita dalle preghiere mattutine e serali, dallo studio quotidiano e dalla messa domenicale. Gli insegnamenti impartiti erano essenzialmente il latino e il greco, mentre non si studiavano matematica, scienze e storia. Negli anni al \"College\" divent\u00f2 amico di William Congreve, futuro importante drammaturgo. Dopo la sua morte, Swift ebbe a dire che gli aveva voluto bene fin dall'inizio e che era sempre stato \u00abun amico molto gradevole\u00bb.\nIl 24 aprile 1682, all'et\u00e0 di 14 anni, entr\u00f2 al Trinity College di Dublino - dove il prerequisito era appartenere alla Chiesa d'Irlanda -, assieme al cugino Thomas. Bench\u00e9 le materie preferite da Swift fossero la poesia e la storia, il programma scolastico verteva fondamentalmente sulle lingue greca e latina e sulla logica filosofica. Swift confid\u00f2 poi al suo figlioccio Thomas Sheridan che non era riuscito a \u00ableggere tre pagine\u00bb di nessuno dei trattati che gli venivano imposti, opera di autori quali Burgersdicius, e \u00abche poteva ragionare benissimo\u00bb anche senza apprendere \u00abl'arte del ragionamento\u00bb che, secondo il suo tutore, quei testi insegnavano.\nI registri della scuola testimoniano che il rendimento in filosofia era effettivamente scarso, mentre andava bene in latino e greco. D'altra parte, costante sar\u00e0 il suo disprezzo dell'astratto filosofeggiare, mentre amer\u00e0 sempre i classici. Al College socializzava con facilit\u00e0, inserendosi nel clima goliardico che lo contraddistingueva. Bench\u00e9 non risulti implicato in gravi episodi di ribellione o indisciplina, fu diverse volte punito, come testimoniano ancora i registri, per essere rimasto troppo a lungo in citt\u00e0 o per aver saltato il servizio religioso.\nDopodich\u00e9, nel 1688, Swift si trasfer\u00ec in Inghilterra, dove lavor\u00f2 come segretario del diplomatico e scrittore William Temple, lontano parente della madre, posto che continu\u00f2 a occupare - pur con varie interruzioni durante le quali torn\u00f2 in Irlanda dove venne anche ordinato sacerdote anglicano, pi\u00f9 per mantenersi che per sincera vocazione - fino alla morte di Temple, avvenuta nel 1699. Dal 1695 al 1696 fu parroco a Kilroot, nell'Irlanda del Nord, ma ben presto fu esentato dall'attivit\u00e0 pastorale per le posizioni eterodosse e critiche nei confronti delle religioni.\nDopo il 1689 venne iniziato in Massoneria nella loggia \"Goat at the Foot of the Haymarket\" n. 16.\nConformemente al suo spirito anticonformista, nel 1697 scrisse la \"Battaglia dei libri\" (\"The Battle of the Books\"), un poema eroico e satirico (sul modello di Alexander Pope) in cui egli prendeva la parola sulla controversia circa la superiorit\u00e0 dei tempi antichi rispetto a quelli moderni, un tema caro alla letteratura dell'epoca. Per lui tutti i tempi, una volta vissuti, diventano inferiori, e quindi egli considerava superiori i tempi antichi perch\u00e9 ormai non potevano pi\u00f9 essere vissuti. Con una satira pungente, inoltre, denunci\u00f2 la finta erudizione dei suoi giorni.\nIl successo del suo libro permise a Swift di procurarsi del denaro, col quale riusc\u00ec a viaggiare molte volte a Londra; nella capitale inglese conobbe Esther Johnson, meglio nota come Stella, di cui si innamor\u00f2 ricambiato. Il padre di Stella, un diplomatico amico della madre di Swift, chiese allo scrittore di completare l'educazione della figlia; in tal modo egli riusc\u00ec a occuparsi della letteratura senza dover rinunciare alla scrittura e alla lettura. Contemporaneamente ebbe anche una difficile relazione con Esther Vanhomrigh, detta Vanessa.\nNel 1700 Swift ottenne il vicariato di Laracor e fu nominato canonico della cattedrale di San Patrizio a Dublino; l'anno successivo, dopo aver ottenuto il dottorato in teologia al Trinity College, si rec\u00f2 in Inghilterra, dove pubblic\u00f2 il suo primo opuscolo politico, \"A discourse of the Contest and Dissensions between the Nobles and Commons in Athens and Rome\".\nNel 1704 pubblic\u00f2 anonimamente la famosa \"Favola della botte\" o \"della vasca da bagno\" (\"Tale of a Tub\"), una satira in prosa sulle Chiese anglicana, cattolica e calvinista e sulle moderne convinzioni politico-religiose. Scritta tra il 1694 e il 1697, metteva in ridicolo, in maniera originale e divertente, varie forme di pedanteria e di presunzione. Nonostante tale opera fosse stata pubblicata anonimamente, Swift ritenne che questa fosse la causa per la quale divenne inviso alle autorit\u00e0 ecclesiastiche anglicane, che gli preclusero la possibilit\u00e0 di una brillante carriera.\nTra il 1707 e il 1709 Swift soggiorn\u00f2 per lungo tempo in Inghilterra con lo scopo di ottenere dalla regina Anna l'estensione al clero anglicano irlandese dell'esonero da una tassa, come concesso al clero inglese. Questa permanenza gli permise di venire a contatto con i principali esponenti politici dei partiti tories e whigs.\nNell'ottobre 1710 Robert Harley, importante leader del partito tory, affid\u00f2 a Swift la redazione del periodico del partito, l\"'Examiner\".\nQuando, nel 1711, i tories presero il potere, Swift divenne uno scrittore molto influente; alla redazione dell\"'Examiner\" affianc\u00f2 quella di un altro importante giornale politico, lo \"Spectator\". In questi anni fu il confidente di Harley, di Henry St John e l'amico di intellettuali quali Alexander Pope, John Gay e il dottor Arbuthnot, con i quali proprio in quegli anni fond\u00f2 lo \"Scriblerus Club\".\nNel 1713 divenne il Decano della cattedrale di San Patrizio a Dublino, anche se aspirava a un incarico importante in Inghilterra; il 1\u00ba agosto 1714, improvvisamente e inaspettatamente, mor\u00ec la regina Anna e i whigs fecero salire sul trono il protestante Giorgio di Hannover; i principali protettori di Swift caddero in disgrazia, Harley fu rinchiuso nella torre di Londra, St. John fugg\u00ec in Francia e Swift torn\u00f2 in Irlanda, da cui non si muover\u00e0 per 12 anni.\nMolto probabilmente in questo periodo in Irlanda scrisse il suo capolavoro. Nel 1726 e nel 1727 soggiorn\u00f2 pi\u00f9 volte in Inghilterra presso il suo amico Pope.\nIl successo dei \"Viaggi di Gulliver\" fu enorme, ma a questo si contrappose l'aggravamento della sua malattia uditiva, la sindrome di Meni\u00e8re; questo, unito alla morte di Stella nel 1728, render\u00e0 Swift sempre pi\u00f9 solitario e misantropo.\nI sermoni.\nQuale pastore anglicano, fu autore di numerosi sermoni. Fra questi un sermone sulla resurrezione di Eutico (in greco \"buona sorte\") esorta i pastori a prediche brevi per superare la pratica decadente che ha portato i fedeli ad addormentarsi in Chiesa, secondo quanto insegnato nella parabola del seminatore.\nEutico si era addormentato, ed era morto cadendo a terra, a causa di un sermone troppo lungo di Paolo, durante una celebrazione eucaristica la sera della domenica (Atti degli Apostoli 20:09)\nLe altre opere e i giornali.\nAltra opera importante di Swift fu \"La condotta degli alleati\" (1711); in questo testo, di carattere storico e politico, egli accusa il partito whig di aver prolungato volontariamente la durata della guerra di successione spagnola al fine di ottenere vantaggi di tipo politico. Il libro ebbe molto successo, ma caus\u00f2 allo scrittore, simpatizzante dei \"tories\", alcuni disagi. Infatti l'opinione pubblica si lamentava, ritenendo che con questo trattato, a causa di presunte condizioni di pace inique, l'Inghilterra avesse fallito nell'ottenere gli obiettivi per i quali la guerra era iniziata.\nGrazie alla sua irresistibile retorica, l'intera analisi \u00e8 condotta in maniera generale come un imparziale esame dei fatti della guerra e del bisogno della pace, nella quale l'autore si appella esplicitamente all'intera nazione, identificandosi con la popolazione stessa, dicendo ci\u00f2 che l'opinione pubblica sperava lui dicesse, ma allo stesso tempo rendendo le loro ansie reali, lavorando su un numero di pregiudizi cari ai suoi lettori, cio\u00e8 che l'Inghilterra dovesse essere la padrona del potere marittimo e che fosse innaturale per lei essere coinvolta in una guerra largamente combattuta sul continente, facendo sembrare cos\u00ec tutte le vittorie ottenute come uno spreco di risorse che solo avrebbero portato a debiti di guerra.\nDel 1724 sono le \"Lettere del drappiere\" (\"Drapier's Letters\"), romanzo epistolare in cui egli si occupa della questione irlandese e si dichiara favorevole all'indipendenza di una parte dell'Irlanda. A seguito della polemica innescata dalla pubblicazione di \"La condotta degli alleati\", il comandante delle armate britanniche, John Churchill, I duca di Marlborough, venne rimosso dalla carica e privato dei titoli nobiliari.\nNel Settecento le famiglie povere non potevano leggere, perch\u00e9 il costo dei libri era troppo elevato: per questo molti scrittori, tra i quali anche Daniel Defoe, decisero di far pubblicare le loro novelle dai giornali, che erano molto meno cari. Dal 1710 al 1711 Swift cur\u00f2 la redazione del periodico conservatore \"Examiner\" e successivamente contribu\u00ec alla parte letteraria dei periodici \"Tatler\" e \"Spectator\".\nInsieme agli amici Alexander Pope e John Arbuthnot, egli fond\u00f2 nel 1713 lo \"Scriblerus Club\", gruppo che si incontrava per discutere di letteratura e comporre parodie sulla cultura pedantesca. L'opera principale di questo club, scritta da Swift, fu \"Una modesta proposta\" (1729), dove la \"proposta\", causticamente satirica, era quella di usare i bambini poveri irlandesi come cibo per i ricchi, fornendo anche ricette per poterli apprezzare al meglio.\nIn questo periodo Swift si avvicin\u00f2, in maniera indipendente, al movimento illuminista, seppure la sua concezione restasse legata a quella misantropica e pessimista del Seicento, tipica ad esempio di Hobbes.\n\"I viaggi di Gulliver\".\nIl capolavoro di Swift, \"I viaggi di Gulliver\" (\"Gulliver's Travels\"), fu pubblicato anonimo nel 1726 e riscosse subito grande successo. Questo romanzo satirico, inizialmente inteso dall'autore come aspro attacco allegorico alla vanit\u00e0 e all'ipocrisia delle corti, dei partiti e degli uomini politici dell'epoca, nel corso della stesura, durata parecchi anni, si arricch\u00ec delle pi\u00f9 mature considerazioni di Swift sulla societ\u00e0 umana; pertanto la satira, spesso graffiante e a tratti scurrilmente oltraggiosa, fin\u00ec col toccare l'umanit\u00e0 intera. Acuto, ricco di spunti fantasiosi e al tempo stesso scritto con semplicit\u00e0, il romanzo - spesso con tagli e censure - \u00e8 diventato anche un classico della letteratura per l'infanzia. \u00c8 importante segnalare il fatto che Swift, con quest'opera, ma anche con \"Una modesta proposta\", si distingue come uno dei primi e pi\u00f9 importanti autori del linguaggio grottesco.\nIn breve, la trama dell'opera pu\u00f2 essere riassunta cos\u00ec: Lemuel Gulliver (il cui nome, si noti, contiene la parola \"gull\", ovvero \"gabbiano\", ma anche \"sciocco, credulone\"), medico di una nave mercantile, si salva da un naufragio e compie quattro viaggi, approdando in altrettante isole particolari:\nTutte le avventure, in una maniera o nell'altra, rappresentano l'ideologia pessimistica e negativa di Swift, secondo la quale l'uomo \u00e8 egoista, corrotto, ignorante e affamato di potere, dotato di soli vizi e di nessuna virt\u00f9.\nUltimi anni.\nSwift negli ultimi anni si estrani\u00f2 completamente dal mondo, polemico con tutti e bizzarro nei comportamenti, e fu spesso ospitato dall'amico Alexander Pope, uno delle poche persone con cui rimase in buoni rapporti. Nel 1742, forse colpito da ictus, perse l'uso della parola; secondo altri \u00e8 possibile che fosse affetto da malattia di Alzheimer o da demenza frontotemporale (in particolare malattia di Pick). Alla morte di Pope, nel 1744, fu ricoverato all'ospedale di San Patrizio a Dublino, nell'ala destinata alla cura dei disturbi mentali, dove mor\u00ec nel 1745, a 78 anni. Postume furono pubblicate le \"Istruzioni alla servit\u00f9\". Nel testamento lasci\u00f2 il suo ingente patrimonio ai poveri, ma ne destin\u00f2 una gran parte alla costruzione di un manicomio in Irlanda, per ricordare agli abitanti che erano folli e ne avevano bisogno pi\u00f9 di qualunque altro popolo.\nRiposa nella cattedrale di San Patrizio a Dublino, accanto all'amata Esther Johnson. Il suo epitaffio in latino, scritto da lui stesso, recita: \u00abQui \u00e8 sepolto il corpo / di Jonathan Swift S.T.D., / decano / di questa cattedrale, / qui dove il violento sdegno / pi\u00f9 / non pu\u00f2 straziarne il cuore. / Va', o passante, / ed emula, se potrai, / colui che per parte sua fu uno strenuo / paladino della libert\u00e0\u00bb."}
{"id": "109126", "revid": "466539", "url": "https://it.wikipedia.org/wiki?curid=109126", "title": "Jean-Pierre Papin", "text": "\u00c8 ritenuto da molti uno dei pi\u00f9 grandi attaccanti francesi della storia. Raggiunse il suo pi\u00f9 grande successo mentre giocava per le file del Marsiglia, dove nel 1991 fu anche insignito del Pallone d'oro.\nCarriera.\nGiocatore.\nClub.\nNel 1983, nell'INF Vichy, primo centro di formazione calcistica del Paese. Nel 1984 esordisce in seconda serie nel Valenciennes, e l'anno successivo \u00e8 al Club Bruges, dove vince la Coppa del Belgio.\nIl presidente Bernard Tapie lo ingaggia per l'Olympique Marsiglia, con cui crea un ciclo: fra il 1989 e il 1992 Papin vince quattro campionati francesi consecutivi, e fra il 1988 e il 1992 conquista la classifica dei cannonieri per cinque anni consecutivi. Inoltre dal 1990 al 1992 \u00e8 anche capocannoniere della Coppa dei Campioni per tre anni consecutivi. Nel 1989 il Marsiglia raggiunge il successo nella Coppa di Francia.\nNel 1991 vince il Pallone d'Oro con l'Olympique Marsiglia e l'anno successivo si trasferisce per 14 miliardi di lire al Milan, con cui perde la finale di Coppa dei Campioni proprio contro il Marsiglia. A Milano tiene un rendimento incostante, vincendo comunque due scudetti (1992-1993 e 1993-1994), due Supercoppe italiane (1992 e 1993) e la Champions League del 1994.\nNel 1994 passa al Bayern Monaco, dove viene colto da una serie di infortuni che ne minano l'attivit\u00e0 per due stagioni, riuscendo comunque a vincere la Coppa UEFA del 1996. Torna in Francia al Bordeaux e quindi al Guingamp, inclusa una breve esperienza al JS Saint-Pierroise, nell'Isola della Riunione. Dopo essere rimasto inattivo dal maggio 1999 al novembre 2001, si trasferisce al Cap Ferret, a cui fa conquistare una promozione e due salvezze.\nAbbandona il calcio giocato nel 2004, salvo tornare a giocare firmando nel dicembre 2008, a 45 anni, un contratto con i dilettanti del Facture Biganos. Si ritira definitivamente dall'attivit\u00e0 agonistica nel 2012.\nNazionale.\nOttiene la prima convocazione nel febbraio del 1986 contro l'Irlanda del Nord, prendendo parte nello stesso anno ai Mondiali di calcio. Va a segno nella prima partita contro il Canada, giocando anche la seconda e la terza contro l'Unione Sovietica e l'Ungheria. Successivamente non viene pi\u00f9 schierato fino alla finale per il terzo e quarto posto contro il Belgio, segnando di nuovo. La Nazionale transalpina non riesce poi a qualificarsi per gli europei del 1988 e i mondiali del 1990.\nCentra invece la qualificazione alla fase finale del torneo continentale del 1992 in cui Papin segna due reti rispettivamente contro la Svezia nella prima partita e contro la Danimarca nella terza. \"Les bleus\" non riescono a qualificarsi per le semifinali.\nDopo la mancata qualificazione ai Mondiali 1994, gioca la sua ultima partita in Nazionale nel 1995.\nIl computo finale con la Nazionale francese \u00e8 di 56 presenze e 30 reti.\nAllenatore.\nDal settembre 2005 al giugno 2006 allena il Bassin d'Arcachon Sud, con cui conquista la promozione in CFA2 (quinta divisione) e la Coppa d'Aquitania.\nNel luglio 2006 diventa allenatore dello Strasburgo in Prima categoria conseguendo la promozione in Ligue 1. Licenziato nonostante il risultato ottenuto, Papin \u00e8 assunto dal RC Lens dopo le dimissioni di Guy Roux. La stagione termina con la retrocessione all'ultima giornata e Papin lascia il club.\nIl 29 dicembre 2009 diventa allenatore dello Ch\u00e2teauroux, club della Ligue 2, che porta alla salvezza per poi abbandonare l'incarico.\nStatistiche.\nTra club e nazionale maggiore, Papin ha giocato 596 partite e segnato 333 reti, (0,56 gol a partita).\nPresenze e reti nei club.\n\"Statistiche aggiornate al termine della carriera da calciatore.\""}
{"id": "109129", "revid": "660552", "url": "https://it.wikipedia.org/wiki?curid=109129", "title": "Shu (divinit\u00e0)", "text": "Shu (anche Chu, Sciu, Schu) \u00e8 un divinit\u00e0 egizia appartenente alla religione dell'antico Egitto. Era un dio primordiale, personificazione dell'aria, dell'atmosfera e del vento, e membro della grande Enneade di Eliopoli. Era anche il dio della luce che ruppe le tenebre primordiali. Il suo nome significa \"Colui Che solleva\" e deriva dalla sua principale funzione mitologica: la divisione di suo figlio Geb, la terra, da sua figlia Nut, il cielo - momento fondamentale della creazione del mondo; ma potrebbe anche significare \"Asciutto\" (riferimento al vento che asciuga) o \"Vuoto\".\nFamiglia.\nAscendenza.\nShu e la sua sorella gemella e moglie Tefnut sarebbero nati dal muco del dio creatore Atum, tramite partenogenesi. Una versione leggermente differente vuole che abbia creato Shu e la Tefnut dal proprio sputo o dal proprio sperma, emesso masturbandosi; d'accordo con quest'ultima credenza, la mano di Atum fu venerata come suo principio femminile nella figura della dea Iusaas da una apposita classe di sacerdotesse denominate \"Mano del Dio\" e simbolicamente sposate con Atum. Come recita una formula dei Testi delle piramidi, rivolta ad Atum: \nAltre volte, era venerato come figlio primogenito di Ra e suo successore come re. All'inizio del loro culto, le differenze fra Atum e i figli Shu e Tefnut non era marcata: ancora nei Testi dei sarcofagi, risalenti al Medio Regno, le formule li invocano come trinit\u00e0 divina (un'invocazione li chiama \"Uno Che si \u00e8 trasformato in Tre\"). \nDiscendenza.\nShu e Tefnut, ossia l'aria e l'umidit\u00e0, formavano la prima coppia della Enneade divina. Tefnut era il simbolo dell'umidit\u00e0 e Shu quello dell'aria; rappresentavano con i loro due figli, Geb (la terra) e Nut (il cielo), i quattro elementi primordiali. Shu era quindi ritenuto il nonno di Horus, Osiride, Iside, Seth e Nefti e il bisnonno di Anubi. A Leontopoli, Shu e Tefnut erano venerati sotto forma di una coppia di leoni, detti Leoni dell'Orizzonte, uno di fronte all'altro con il sole all'orizzonte in mezzo a essi - come simboli del passato e del futuro, ma anche della ripetitivit\u00e0 del tempo confrontata alla sua eterna identit\u00e0.\nRuolo e caratteristiche.\nShu simboleggiava l'aria, intesa anche come soffio di vita e brezza refrigerante; era perci\u00f2 associato a un'influenza pacificatrice. In virt\u00f9 di ci\u00f2, e del suo legame con Maat (incarnazione della verit\u00e0, della giustizia, dell'ordine), Shu era comunemente raffigurato, cos\u00ec come questa dea, con una piuma di struzzo in testa, che era anche il geroglifico del suo nome, oppure con un copricapo di quattro piume, simboleggianti i quattro pilastri che aveva posto a sorreggere il cielo. La piuma di struzzo era simbolo di leggerezza e purezza. Anche la nebbia e le nuvole erano elementi di Shu: come si evince dalle menzioni a Shu nei Testi delle piramidi, gli egizi credevano che le nubi fossero le sue stesse ossa. Per la sua posizione fra le terra e il cielo, era anche identificato con l'atmosfera e il vento.\nEra anche rappresentato con l'usuale barba posticcia legata al mento, in piedi sopra a Geb e con le braccia sollevate nell'atto di sostenere Nut; in ci\u00f2 era assistito da due degli otto dei Hehu (che avrebbe creato dai propri fluidi corporei). Tale iconografia simboleggiava l'atmosfera tra la terra e il cielo. Talvolta era adorato come dio della luce, sormontato dal disco solare anzich\u00e9 da Nut, e in alcuni testi risalenti al Nuovo Regno \u00e8 comparato a Ra-Horakhty. Enfatizzando la credenza risalente all'Antico Regno secondo cui Shu sarebbe stato colui che dava vita a Ra e al faraone, re Akhenaton (1351 a.C. - 1334/3 a.C.) afferm\u00f2 che Shu risiedeva nel disco solare, trovando posto nella sua nuova dottrina per questo dio e per la sua compagna Tefnut come aspetti del dio della luce e icone della coppia reale. In alcune statue risalenti all'inizio del loro regno, Akhenaton e la sua Grande sposa reale Nefertiti compaiono nelle vesti di Shu e Tefnut. Nella titolatura reale, i faraoni erano definiti, tra l'altro, \"Figli di Ra\" - e siccome il primogenito di Ra era proprio Shu, si instaur\u00f2 presto una correlazione tra il faraone e questo dio.\nShu era invece ritenuto un dio pericoloso quando si trovava nel mondo dei morti della religione egizia (Duat), dove si credeva guidasse una folla di torturatori e assassini, la violenza massacratrice dei quali costituiva un grande pericolo per le anime dei defunti. Era comunemente raffigurato sui poggiatesta su cui gli egizi appoggiavano il capo per dormire (un pregevole esemplare \u00e8 stato rinvenuto nella tomba di Tutankhamon): credevano infatti che Shu vegliasse sul sonno dei mortali.\nShu era anche identificato con Onuris, il cui nome significa \"Colui che porta la Lontana\" - In-hert, riferito a Tefnut nel mito della Dea Lontana. I greci lo associarono ad Atlante, il titano primordiale che sosteneva le sfere celesti; entrambi erano infatti rappresentati nell'atto di sostenere la volta celeste; inoltre Shu poteva essere dipinto come un gigante\nMiti.\nMito dello smarrimento di Shu e Tefnut.\nSecondo un mito, un giorno Shu e Tefnut si allontanarono dal loro padre, Atum o Ra, per esplorare le misteriose acque primordiali del Nun, da cui il mondo aveva avuto origine (secondo altre versioni, vi si sarebbero smarriti). Il padre reag\u00ec al loro allontanamento disperandosi, convinto di averli perduti per sempre, e in seguito mand\u00f2 il proprio Occhio a cercarli. Al loro ritorno, Atum, o Ra, pianse di gioia e dalle sua lacrime nacque l'umanit\u00e0. La formula n\u00b076 dei \"Testi dei sarcofagi\", che spiega la nascita del primo raggio di sole, fa dire a Shu:\nMito del litigio con Tefnut.\nUn mito piuttosto tardo, probabilmente basato su un disastroso evento climatico verificatosi alla fine dell'Antico Regno, narra che Shu e Tefnut litigarono e Tefnut lasci\u00f2 l'Egitto per stabilirsi in Nubia (che aveva un clima generalmente meno tempestoso). Successivamente, Shu cominci\u00f2 a sentire la mancanza della sorella/moglie, la quale si era ormai tramutata in una terribile gatta che trucidava ogni uomo o dio che si imbattesse in lei, chiamata \"Gatto Nubiano\". Sotto mentite spoglie, il dio Thot riusc\u00ec infine ad ammansirla e a convincerla a tornare da Shu, mentre secondo altri testi fu lo stesso Shu a persuaderla: un riferimento a Shu nella formula n\u00b075 dei \"Testi dei sarcofagi\" come colui che \nsarebbe un'allusione a quest'ultimo aspetto del mito. Forse, fu proprio dopo questa riappacificazione che a Shu fu concesso di sposare Tefnut.\nMito del regno di Shu.\nAnche se, in alcune versioni, Thot era ritenuto il successore di Ra come re sulla terra, pi\u00f9 comunemente si voleva che questo onore fosse spettato a Shu (il Grande Papiro Harris lo loda dicendo che regn\u00f2 sull'Egitto in quanto primogenito di Ra); la paternit\u00e0 di Shu era variamente attribuita ad Atum e a Ra.\nDurante il suo regno terreno, durato 700 anni, Shu avrebbe edificato numerosi templi per onorare gli altri dei, tutti prospicienti i quattro pilastri che aveva posto ai quattro punti cardinali per sostenere il cielo (simboleggiati dal copricapo con quattro alte piume). Il suo palazzo, chiamato Het Nebes, era, nel mito, un santuario imponente e impenetrabile. Il figlio di Shu, Geb, si sarebbe invaghito della propria madre Tefnut e avrebbe cominciato a vagare sconsolato per il mondo, anche se un'altra tradizione vuole che Geb abbia spodestato ed esiliato Shu; poi avrebbe stuprato Tefnut, oppure l'avrebbe scelta come propria regina consorte, separando il Shu dalla amata Tefnut come vendetta per quando Shu lo aveva diviso da Nut. Cercando di mettersi in testa il copricapo del padre, Geb fu bruciato dal serpente (l'ureo) che lo sormontava, ma in seguito venne accettato come sovrano. In altre versioni, Geb sarebbe successo legittimamente e pacificamente a Shu, e al momento di ascendere al trono gli sarebbe stato rivolto il monito a tenere sotto controllo \nUn giorno, i figli del demone/serpente Apopi, che dimoravano nel deserto, avrebbero attaccato l'Egitto e lo avrebbero fatto sprofondare nel caos - tuttavia non furono in grado di distruggere i santuari di Shu, e Geb fu in grado di opporvisi con le sue forze e sbaragliarli. "}
{"id": "109133", "revid": "125875571", "url": "https://it.wikipedia.org/wiki?curid=109133", "title": "Giovanni Dolfin (doge)", "text": "Biografia.\nFamiglia.\nNacque da Benedetto (Benetto, Bello, Bellerio, Bellerino) di Enrico (Rigo) Dolfin, primo dei Dolfin dei Santi Apostoli. La casata era tra le pi\u00f9 ricche e potenti dell'epoca: loro propriet\u00e0 sono state censite ai Santi Apostoli, a San Giacomo dall'Orio e a San Canciano, oltre che a Torre delle Bebbe e in Istria.\nIl padre risulta attivo in politica specialmente dopo la serrata del Maggior Consiglio, noto in quanto aveva sventato la congiura tramata da Marin Bocconio. Non si sa nulla della madre, n\u00e9 del fratello Daniele, il quale non risulta aver ricoperto cariche pubbliche.\nDopo la morte della prima moglie, a noi ignota, si rispos\u00f2 con Caterina Giustinian. Ebbe tre figli maschi (Benedetto, Pietro, Nicol\u00f2) e quattro femmine (Cataruccia, Costanza, Lucia, Franceschina).\nCarriera politica.\nSembrano inattendibili alcune fonti che lo ricordino gi\u00e0 nel 1312 come elettore del doge Giovanni Soranzo, mentre \u00e8 pi\u00f9 probabile che fosse tra quelli di Francesco Dandolo (1329). Dell'attivit\u00e0 politica del Dolfin si ritrovano tracce (ma potrebbero riferirsi a omonimi) tra gli anni venti e trenta.\nNel 1345 era stato eletto, non senza contestazioni, giudice di petizion. Nello stesso anno era nella Quarantia per stabilire i finanziamenti militari da impiegare in Istria. Nel 1348 sarebbe stato tra i comandanti della spedizione navale contro Capodistria e con lui si potrebbe identificare un Giovanni Dolfin conte di Valle nel 1350.\nNel 1348 incontr\u00f2 Ludovico di Ungheria mente attraversava il Veneto tornando dal Regno di Napoli.\nIl 25 aprile 1350 venne eletto procuratore di San Marco \"de supra\". Nel luglio successivo \u00e8 uno dei tre nuovi savi in Istria che affiancavano i tre preesistenti, con il compito di sorvegliare i movimenti di Alberto II d'Austria in Friuli; incarico che mantenne anche quando fu nominato provveditore di Treviso.\nNell'estate del 1350 fu inviato con gli altri savi nell'isola di Tenedo, vista la forte eventualit\u00e0 di un conflitto contro Genova. Nel 1351 part\u00ec al seguito di una piccola flotta, con a capo Niccol\u00f2 Pisani, quale ambasciatore a Costantinopoli e, giunto presso l'imperatore, ratific\u00f2 l'alleanza stipulata qualche tempo prima.\nDopo lo scoppio della guerra, all'attivit\u00e0 diplomatica affianc\u00f2 incarichi militari. Partecip\u00f2 alla battaglia del Bosforo (1352) e ne annunci\u00f2 il pesante esito al Senato, compresa la morte del capitano Pancrazio Giustinian. Nel 1353 e nel 1354 si ritrov\u00f2 a Padova e a Verona e Mantova per costituire una lega antigenovese. In seguito fu nominato governatore dell'esercito con il compito di bloccare l'erezione di un ponte nemico sul Po.\nCon l'aggravarsi della situazione, il Dolfin appartenne al partito favorevole alla pace con il re d'Ungheria. Ancora in qualit\u00e0 di ambasciatore, cerc\u00f2 di mediare un accordo, ma il tentativo fall\u00ec: gli Ungheresi scesero nel Trevigiano, sostenuti dal Patriarcato di Aquileia, dai Carraresi e dal Ducato d'Austria. Fu cos\u00ec che torn\u00f2 a Treviso assediata in qualit\u00e0 di provveditore.\nSecondo le cronache era allora tormentato da un catarro all'occhio destro, infermit\u00e0 che si aggrav\u00f2 per le dure condizioni dell'assedio.\nDogato.\nFu in questa circostanza che, il 13 agosto 1356, dopo la morte di Giovanni Gradenigo, venne eletto doge, quasi una scelta obbligata vista la sua lunga esperienza in campo diplomatico e militare. Tuttavia l'elezione fu preceduta da un lungo dibattito attorno all'opportunit\u00e0 di eleggere un doge guercio, oltre che dotato di un carattere \"superbissimo\".\nFalliti i tentativi di ottenere un salvacondotto dagli Ungheresi per condurre il doge a Venezia, il Dolfin riusc\u00ec comunque a raggiungere la capitale approfittando del ritiro di gran parte degli assediati (Treviso infatti stava dando prova di un'inaspettata resistenza). Scortato da cento cavalieri e duecento fanti, raggiunse con una sortita Mestre, di l\u00ec Marghera, l'isola di San Secondo e il 25 agosto scese a Venezia.\nNonostante le sue indiscusse doti, il doge sub\u00ec una pesante sconfitta a Nervesa (febbraio 1358), che lo indusse a siglare la Pace di Zara con la quale cedeva la Dalmazia al Regno d'Ungheria. Dovette inoltre venire a patti con la Padova dei Carraresi, che si era espansa verso il Po, e tratt\u00f2, con scarsi risultati, affinch\u00e9 l'imperatore Carlo IV confermasse i diritti di Venezia sulla Marca Trevigiana.\nNel 1359, infine, papa Innocenzo VI emetteva una bolla con la quale vietava il commercio con il sultano egiziano, di fede islamica. Nello stesso anno i Veneziani con i loro alleati greci in una spedizione crociata distrussero la flotta corsara turca durante la Battaglia di Megara.\nMor\u00ec nel 1361 e venne sepolto a S.S. Giovanni e Paolo."}
{"id": "109135", "revid": "1305772", "url": "https://it.wikipedia.org/wiki?curid=109135", "title": "Giovanni Dolfin", "text": ""}
{"id": "109136", "revid": "287204", "url": "https://it.wikipedia.org/wiki?curid=109136", "title": "Giorgio Serafini Prosperi", "text": "Biografia.\nNasce a Roma, il 18 settembre 1968. Dopo gli studi classici studia Discipline dello Spettacolo a Roma.\nDal 1989 al 1991 si \u00e8 occupato di critica teatrale e musicale per alcuni quotidiani a diffusione nazionale e dal 1990 al 1999 si occupa di critica teatrale su Il Tempo.\nHa pubblicato articoli e saggi di teatro su: Hystrio, Ridotto, Il Bollettino della Siae, Sipario, Primafila. Nel 2002 fonda, assieme ad un gruppo di artisti, la Compagnia Carovana di Babele.\nTelevisione.\n2007 - Raidue-Palcoscenico trasmette \"il canto del cigno\" con Mario Scaccia, regia televisiva di Edoardo Sala.\nCollegamenti esterni.\n23-02-2017 Libro Ho Mangiato Abbastanza Come ho perso 60 chili con la meditazione (e altri segreti) Giorgio Serafini Prosperi "}
{"id": "109138", "revid": "120057023", "url": "https://it.wikipedia.org/wiki?curid=109138", "title": "Gris\u00f9", "text": "Il gris\u00f9 o grisou \u00e8 un gas combustibile inodore e incolore, costituito prevalentemente da metano e altri gas: azoto, anidride carbonica ed etano in quantit\u00e0 variabili, e in percentuali molto inferiori elio, neon e idrogeno.\nCaratteristiche.\n\u00c8 un gas caratteristico delle miniere di carbone e di zolfo, dove, poich\u00e9 \u00e8 pi\u00f9 leggero dell'aria, si pu\u00f2 anche trovare raccolto in sacche isolate nelle parti alte delle gallerie: \u00e8 detto perci\u00f2 \"gas di miniera\" (\"firedamp\", nel mondo anglosassone).\nCombinato in varie proporzioni con l'aria d\u00e0 luogo ad una miscela molto tossica, infiammabile ed altamente esplosiva. Per questo motivo nelle miniere, per evitare la formazione della miscela esplosiva, si ricorre ad impianti di ventilazione, badando contemporaneamente a rimuovere le possibili cause dell'innesco come le fiamme libere o le scintille e a tenere continuamente sotto controllo la quantit\u00e0 di metano presente nell'aria. \u00c8 all'origine di numerosi disastri minerari, soprattutto prima dell'invenzione della lampada di Davy.\nPericolosit\u00e0.\nLa pericolosit\u00e0 del gris\u00f9 dipende dalla sua composizione esatta. Le differenti cifre sono sempre approssimative, tuttavia si considera che le varie proporzioni siano:\nLe esplosioni di gris\u00f9 possono anche avvenire per semplice effetto meccanico, dovute alle altissime pressioni \nsotto le quali pu\u00f2 trovarsi nelle vene di carbone.\nIncidenti.\nAd esplosioni di gris\u00f9 sono attribuiti i pi\u00f9 gravi incidenti minerari di sempre verificatisi negli Stati Uniti d'America ed in Europa.\nNella tragedia avvenuta il 6 dicembre 1907 nella miniera di carbone di Monongah, nella Virginia Occidentale, persero la vita 956 minatori; nella catastrofe di Courri\u00e8res, accaduta il 10 marzo 1906 in Francia, le vittime furono ufficialmente 1099.\nIn Italia una fuoriuscita di gris\u00f9 e la sua successiva deflagrazione (innescata dalle torce in uso per l'illuminazione) cagionarono nel 1867 la morte di un'intera squadra di operai intenti alla costruzione della galleria ferroviaria \"Cristina\" (presso la stazione di Castelfranco in Miscano) lungo la linea Napoli-Foggia, nella valle del Miscano. Si ricorda poi la tragedia della miniera di zolfo in Sicilia a Casteltermini il 4 luglio 1916, per scoppio di grisou vi furono 89 vittime, miniere di Arsia, vicino alle citt\u00e0 di Albona e di Arsia (oggi in Croazia) quando alle 4:35 del 28 febbraio 1940 morirono per un gris\u00f9 195 persone, il disastro di Morgnano (provincia di Perugia), avvenuto il 23 marzo 1955, con 23 morti, e il disastro di Ribolla, dell'anno prima, con 43 morti.\nTre anni dopo, in Sicilia il 20 agosto 1957 nella miniera Trabia Tallarita di Sommatino (CL) morirono 23 zolfatari e molti altri rimasero feriti.\nAccorgimenti adottati dai minatori.\nPer difendersi dal gas grisou, i minatori di una volta portavano con loro una gabbietta con dei canarini, animali molto sensibili al gas. Se i canarini mostravano segni di soffocamento, era il momento di correre fuori dalla miniera. Oggi al posto dei canarini si utilizzano degli analizzatori automatici: quando la concentrazione del gas \u00e8 troppo elevata, scatta un allarme generale.\nUn altro metodo, il cosiddetto \"the firedamp man\", fu utilizzato principalmente in Inghilterra ma anche in Francia, dov'era chiamato \"metodo del \"p\u00e9nitant\"\" o \"del \"cannonier\"\": prima della discesa dei minatori si mandava nella miniera un uomo (spesso un condannato o un volontario) che aveva il compito di percorrere tutta la miniera con una fiaccola fissata all'estremit\u00e0 d'una lunga pertica. L'uomo era vestito con tessuti pesanti e bagnati e portava una maschera. Se non c'era grisou, l'uomo risaliva sano e salvo; se c'era grisou come minimo s'infiammava, e nella peggiore delle ipotesi vi era un'esplosione. In entrambi i casi la miniera, almeno per un certo periodo, si poteva considerare sicura. Questo metodo fu raccontato, fra gli altri, da Jules Verne nel romanzo \"Le Indie nere\"."}
{"id": "109139", "revid": "1305772", "url": "https://it.wikipedia.org/wiki?curid=109139", "title": "Beat Generation", "text": "La Beat Generation fu un movimento giovanile che trov\u00f2 anche una sua espressione in campo artistico, poetico e letterario sviluppatosi dal secondo dopoguerra e principalmente negli anni cinquanta negli Stati Uniti.\nNasce da un gruppo di scrittori americani e viene alla ribalta nel 1950, cos\u00ec come i fenomeni culturali da esso ispirati. Gli elementi centrali della cultura \"Beat\" sono: il rifiuto di norme imposte, le innovazioni nello stile, la sperimentazione delle droghe, l'interesse per le religioni orientali, un rifiuto del materialismo, e rappresentazioni esplicite e crude della condizione umana.\nI movimenti sottoculturali del maggio 1968, tra cui l'opposizione alla guerra del Vietnam e gli hippy di Berkeley e Woodstock, hanno le loro radici nella Beat Generation. Uno degli esempi della ribellione giovanile degli anni cinquanta, come la \u00abgiovent\u00f9 bruciata\u00bb, tra gli autori di riferimento vanno citati Jack Kerouac, Lucien Carr, Allen Ginsberg, William S. Burroughs, Gregory Corso, Neal Cassady, Bob Kaufman, Lew Welch, Charles Bukowski (il quale per\u00f2 rifiut\u00f2 l'etichetta di Beat), Gary Snyder, Lawrence Ferlinghetti, Jack Hirschman e Norman Mailer.\nFigure, elementi ed eventi significativi.\nOrigine del nome.\nJack Kerouac ha introdotto l'espressione \"Beat Generation\" nel 1948, per caratterizzare quel movimento giovanile anticonformista emergente dell'underground newyorkese. Il nome nasce da una conversazione con lo scrittore John Clellon Holmes. In realt\u00e0 fu Herbert Huncke, che, e lo riconobbe anche lo stesso Kerouac, originariamente, utilizz\u00f2 la parola \"beat\" in una precedente discussione.\nL'aggettivo \"beat\" potrebbe colloquialmente significare \"stanco\" o \"abbattuto\", in riferimento alla comunit\u00e0 afroamericana del periodo, ma Kerouac fa sua quell'immagine e altera il significato includendo le connotazioni di \"ottimista\", \"beato\", e l'associazione musicale \"essere sul beat (contraendo il termine \"beatific\")\". Kerouac, devoto cattolico fin dall'infanzia, ha pi\u00f9 volte spiegato che, nel descrivere la sua generazione come \"beat\", ha cercato di catturare la \"sacralit\u00e0\" segreta degli oppressi.\nJohn Clellon Holmes definisce il movimento in un articolo in qualit\u00e0 di manifesto estetico, pubblicato sul New York Times nel mese di novembre del 1952, dal titolo \"This Is the Beat Generation\".\nColumbia University.\n\u00c8 opinione comune che la Beat Generation abbia avuto fisicamente inizio alla Columbia University, nell'occasione dell'incontro di Kerouac, Ginsberg, Lucien Carr, Hal Chase e altri. Anche se questi personaggi sono conosciuti di fatto come anti-accademici, molte delle loro idee si sono formate in risposta a professori come Lionel Trilling e Mark Van Doren. Carr e Ginsberg, compagni di scuola, osservarono la necessit\u00e0 di individuare una \"nuova visione\", concependo un ideale di rottura, in contrasto con la \"tradizione\" idealistica e letteraria dei loro professori.\nBurroughs venne introdotto nel gruppo grazie ad un vecchio amico, David Kammerer. Carr aveva fatto amicizia con la matricola Allen Ginsberg presentandolo a Kammerer e Burroughs. Carr conosceva anche la fidanzata di Kerouac, Edie Parker; fu grazie a lei che, nel 1944, Burroughs ha incontrato Kerouac.\nIl 13 agosto 1944, Carr uccise Kammerer con un coltello da Boy Scout a Riverside Park, affermando in seguito di averlo fatto per legittima difesa. Carr si costitu\u00ec il mattino seguente, fu poi dichiarato colpevole di omicidio colposo, mentre Kerouac accusato di favoreggiamento e Burroughs come testimone, ma nessuno venne perseguito. Kerouac ha scritto in merito a questo episodio due volte nelle sue opere: una volta nel suo primo romanzo, \"The Town and the City\", e ancora una volta in uno dei suoi ultimi, \"Vanity di Duluoz\". Sull'omicidio, ha scritto anche un romanzo in collaborazione con Burroughs, \"And the Hippos Were Boiled in Their Tanks.\"\nNeal Cassady.\nNeal Cassady venne introdotto nel gruppo nel 1947; fu un personaggio di rottura, una sorta di \"musa\" maschile per Ginsberg. Ebbero una relazione e Ginsberg divenne il \"tutor-writing\" personale di Cassady. I viaggi stradali della fine del 1940 di Kerouac e Cassady, divennero il centro del suo secondo romanzo, \"Sulla strada\" (\"On the Road\").\nAccezioni del termine \"beat\" in italiano.\nI significati che si possono attribuire alla parola \u00abbeat\u00bb in italiano sono molteplici. Beat, gli venne attribuito il significato di \"beatitudine\" (\"beatitude\"), nel senso di salvezza ascetica ed estatica, tipica dello spiritualismo Zen, ma anche aderente al falso misticismo indotto dalle droghe, dall'alcol, dall'incontro carnale e frenetico, dal parlare incessantemente, con lo scopo di scaricare tutti i contenuti mentali. \"Beat\" pu\u00f2 anche essere tradotto con \u00ab\"battuto\"\u00bb, \u00ab\"sconfitto\"\u00bb: denota l'inevitabile sconfitta dovuta alla societ\u00e0, dalle sue costrizioni, dagli schemi imposti ed inattaccabili; beat \u00e8 il richiamo alla vita libera e alla consapevolezza dell'istante.\nBeat come ribellione. Beat come battito. Beat come ritmo. Il ritmo della musica jazz, che si ascolta in quegli anni, il ritmo del bebop e della cadenza dei versi nelle poesie. Il jazz di Frisco, frenetico, sudato, vissuto e catartico; il jazz di Charlie Parker, \"The bird\", personaggio eroico e deificato da questa generazione; la poesia di Carlo Marx (Allen Ginsberg) declamata fino a tarda notte, e i versi sconnessi dei Mexico City Blues o della poesia \"Mare, suoni dell'Oceano Pacifico a Big Sur\", da appendice a \"Big Sur\" di Kerouac. \"Essere Beat\" significa la scoperta di s\u00e9 stessi, della vita sulla strada, del sesso liberato dai pregiudizi, della droga libera, dei valori umani, della \"coscienza collettiva\". Beat non \u00e8 politica, nonostante molti movimenti abbiano nella politica la loro origine. Beat non \u00e8 religione, nonostante sia forte la componente spirituale.\nIn principio vi erano gli hipster. Questo gruppo di figure distaccate, rappresenta la corrente esistenzialista statunitense, che riconosce il rischio di una guerra atomica, sente il peso oppressivo della societ\u00e0 consumistica statunitense del dopoguerra e dell'asfissiante standardizzazione delle masse. Gli hipster sono distaccati, conoscono i pericoli, quindi si \"licenziano dalla societ\u00e0\", iniziando a contattare la loro essenza. Gli hipster sono tipi seri, falsamente e misticamente in preda all'eroina che Kerouac descrive nella prima parte de \"I sotterranei\". Accanto a questi personaggi, emergono i beat, giovani sofferenti, spesso dediti all'alcol e alla marijuana, poeti, romanzieri, che vorrebbero condividere con l'umanit\u00e0 il loro amore per il tutto, invece si sentono incompresi. Per il loro stile di vita sono accomunati spesso alla \"Lost Generation\", alla \"Generazione Perduta\", e, per stessa ammissione di molti scrittori beat, Whitman ed Hemingway sono alle origini delle loro creazioni letterarie. In realt\u00e0, il movimento beat ebbe una portata assai pi\u00f9 sconvolgente, grazie anche a diverse coincidenza avvenute nel periodo in cui emerse.\nSimbolo del beat \u00e8, di certo, Neal Cassady, ispirazione di molte opere di Kerouac, ma anche di Ginsberg, citato da altri autori statunitensi, quali Charles Bukowski, per l'eccezionale personalit\u00e0 che \"\"l'ultimo sacro idiota d'America\" riusciva a deflagrare, ad esplodere. Il movimento beat \u00e8 una \"corsa velocissima\" che lascia il segno: pochi sono riusciti a fermarsi prima del punto di non ritorno, una \"giovent\u00f9 bruciata\"\".\nIl movimento \u00e8 sostanzialmente frutto di un'utopia che nasce all'interno di un gruppo di amici, amanti della letteratura e completamente saturi della societ\u00e0 che vivono, delle regole, dei tab\u00f9. I beat desiderano scappare, viaggiare, fare l'autostop fino a dove possono arrivare, ma non per un senso di fuga dalle responsabilit\u00e0, ma per trovarsi da soli nuove regole e stili di vita. Da qui viene l'avvicinamento alla spiritualit\u00e0 Zen, al cattolicesimo, al taoismo, che tanto viene approfondito, discusso e rimodellato in un'ottica beat; ma da qui viene anche l'abuso di sostanze stupefacenti, di alcol per trovare un nuovo sistema di regole, per tentare di sedare la sofferenza e per riunire l'io e il Tutto.\nInizialmente, il movimento beat, anche grazie al successo del libro di Kerouac, \"Sulla strada\", raccoglie un grande consenso e d\u00e0 vita al movimento dei figli dei fiori e dei beatniks. Entrambi i gruppi saranno motivo di grave malcontento della societ\u00e0 contro gli scrittori beat che, per il loro modo di vivere, non sembravano differenziarsi da questi personaggi che intendevano tutta la corrente, come una rivolta contro la borghesia statunitense che infine sfocer\u00e0 nella protesta contro la guerra del Vietnam. Ad un certo punto essere beat diventa scomodo sia per gli attacchi pressanti delle associazioni statunitensi, che per le intrusioni nella sfera personale da parte di fan e giornalisti che vedevano in questi uomini dei simboli di una rivolta che non avevano il coraggio di iniziare.\nInizialmente la compagine dei beat era formata dalla triade composta da Kerouac, Neal Cassady e Allen Ginsberg che si incontrava con altri ragazzi al Greenwich Village di New York, discutevano, si divertivano, e condividevano i propri lavori fino a tarda notte. Pur essendo pi\u00f9 anziano, anche William S. Burroughs venne considerato un elemento importante di questa prima formazione, seppur la sua figura sia, per i giovanissimi Kerouac e Ginsberg, meglio definibile come quella di una guida utile per districarsi attraverso i meandri della letteratura e della filosofia. Sar\u00e0 una fase ricca di viaggi negli USA, specie verso San Francisco, di fama, ma anche di momenti storici come il Vietnam, la paura dell'atomica, le rivendicazioni razziali e studentesche.\nIn seguito si aggiungeranno Gary Snyder, Lawrence Ferlinghetti e Gregory Corso, spesso considerato il migliore della trinit\u00e0 Beat e che instaurer\u00e0 proprio con Kerouac, il re dei beatniks, un rapporto contrastato di odio, amore e amicizia in chiave beat. Quando Ginsberg si trasfer\u00ec a San Francisco, sede di tutti i beat e residenza del \"santone\" Henry Miller, idolo assoluto di questo movimento, inizi\u00f2 una fase che molti considerano della \"Scuola di San Francisco\", ma sulla quale non v'\u00e8 molto da aggiungere se non il fatto che Ferlinghetti, nella sua libreria City Lights Bookstore nel North Beach di San Francisco, pubblic\u00f2 alcune opere beat tra cui il poema \"Howl\", uno dei pi\u00f9 famosi manifesti del movimento. Il movimento, con il tempo, and\u00f2 via via scemando, come idea di gruppo, di pari passo con la fine delle contestazioni. Si lasci\u00f2 dietro le morti premature di Cassady e Kerouac, una lunga disapprovazione sociale, soprattutto dovuto all'uso delle droghe, e tante opere che ancora oggi sono custodite presso City Lights, diffuse e stampate in molte lingue e in molti stati. Nonostante tutto, si porta dietro la leggenda di quei ragazzi che giravano sulla strada, verso l'ignoto, e che ancora oggi stimolano le fantasie di milioni di persone.\nAll'origine del movimento negli USA vi sono probabilmente figure pi\u00f9 o meno vicine al movimento del Trascendentalismo ottocentesco, fra cui spiccano Ralph Waldo Emerson, Henry David Thoreau e Walt Whitman. Fra i movimenti affini, ma storicamente troppo distanti, ci sono quelli cinici della Grecia antica.\nDefinizione del genere.\nGli autori \"beat\" riprendono e amplificano i temi della contestazione giovanile della loro epoca, che, partendo da una critica radicale alla guerra del Vietnam, si estendono all'intero sistema statunitense, mettendo in discussione la segregazione razziale dei neri, la condizione subordinata della donna, le discriminazioni in base all'orientamento sessuale.\nI giovani beat studiano il neoplatonismo di Plotino, le teorie cosmogoniche contenute nel libro \"Eureka\" di Edgar Allan Poe, le poesie mistiche, i trattati ascetici di San Giovanni della Croce, la telepatia e la cabala.\nScrivono di viaggi mentali - anche mediante la sperimentazione psichedelica di droghe quali l'LSD - e fisici, in lungo e in largo attraverso le strade degli USA, come ad esempio \"Sulla strada\" di Kerouac, scritto viaggiando in autostop da una costa all'altra degli Stati Uniti.\nIl Beat in Italia.\n\u00c8 stata Fernanda Pivano, con le sue traduzioni, a favorire la conoscenza del pensiero Beat in Italia, agevolata dal fatto di essere amica di diversi autori della beat generation, ed autrice di molte prefazioni delle loro opere.\nMolti \"appartenenti\" alla Beat Generation, in diversi momenti vennero in Italia. Alcuni per trovarvi ispirazione. Allen Ginsberg al Festival di Spoleto del 1965. Jack Kerouac, nell'ottobre del 1966 protagonista di un tour di conferenze, organizzato dalla Mondadori, in alcune di esse facendosi accompagnare dal cantautore Gian Pieretti.\nPoesia, letteratura, musica e stili di vita vennero, in qualche modo, coinvolti e condizionati da queste presenze.\nPoesia e letteratura.\nA differenza di quello che avvenne negli USA, la poesia e la letteratura di ispirazione beat in Italia si svilupp\u00f2 dal 1965 ai primi anni settanta, in un lungo crepuscolo, che si esaur\u00ec solo alle soglie degli '80. Tra i punti di riferimento, la libreria Hellas e l'editrice Pitecantropus, il Beat '72, l'aperiodico, \"I lunghi piedi dell'uomo\" curato da Poppi Ranchetti e la rivista Pianeta Fresco, ispirata e diretta da Fernanda Pivano, per un certo periodo anche stimolo diretto per molti giovani creativi che incontrava spesso nella sua abitazione milanese di via Manzoni.\nTra gli scrittori e i poeti beat di lingua italiana si ricordano Gianni Milano, Vasco Are, Aldo Piromalli, Vittorio di Russo, Carlo Silvestro e il ticinese Franco Beltrametti. Tra gli scrittori, Silla Ferradini, autore molto underground di un solo libro, \"I Fiori Chiari\", cronaca della scena Beat milanese anni sessanta, Andrea D'Anna con il romanzo psichedelico \"Il Paradiso delle Ur\u00ec\", Melchiorre Gerbino con \"Gamla Stan\", Gianni De Martino con \"Hotel Oasis\", il poeta e cantautore Antonio Infantino con \"I denti cariati e la patria 1966\".\nNegli anni settanta la deriva beat influenz\u00f2 ancora alcuni giovani autori italiani che nel frattempo avevano stravolto le loro visioni poetiche filtrandole attraverso l'influenza della freak-generation nord-statunitense. Da ricordare, tra questi, Giulio Tedeschi editore di Tampax, organizzatore di letture pubbliche di poesia e musica, e autore di \"Madras Ice Cream\", Piero Verni e il ticinese Antonio Rodriguez, curatore della rivista psichedelica Paria.\nMondo Beat.\nA met\u00e0 anni sessanta, il circolo anarchico Sacco e Vanzetti di Milano divenne per un certo periodo un punto di appoggio del movimento beat. Furono Vittorio Di Russo, Melchiorre Gerbino, Renzo Freschi, Gennaro De Miranda e il finanziatore Umberto Tiboni, a ideare il titolo di \"Mondo Beat\", sicch\u00e9 Melchiorre Gerbino a partire dal n.1, fu incaricato dal gruppo di registrare la nuova testata in Tribunale. \"Mondo Beat\" \u00e8 considerata la prima rivista underground italiana : inizia le pubblicazioni nel novembre 1966. In tutto ne uscirono sette numeri. Ben presto, la rivista \"Mondo Beat\" divenne la \"voce\" del movimento dei \"capelloni\" e ispiratrice di una libera comunit\u00e0 denominata dai suoi abitanti, \"il campeggio\", creata in una zona che negli anni 60 era la periferia di Milano, in via Ripamonti. La stampa \"benpensante\" inizia una forte campagna tesa a denunciare il fenomeno Beat, accusando gli occupanti della tendopoli, di contravvenire alle regole della moralit\u00e0, e di rappresentare un serio pericolo di pandemia, a causa delle precarie condizioni igieniche. Le squadre della polizia iniziano a perquisire sistematicamente la tendopoli, alla ricerca di minorenni \"scappati di casa\" che trovano facile rifugio nelle tende del movimento. In seguito ad alcune perquisizioni avvenute con \"modi bruschi\", il 7 marzo 1967, un centinaio di \"capelloni\" inscena una manifestazione per protestare contro la brutalit\u00e0 della Polizia venendo poi caricata da un reparto della Celere. Il 12 giugno 1967 la tendopoli di via Ripamonti viene sgomberata dalla forze di Polizia e rasa al suolo dagli operatori comunali del SID, intervenuti con i lanciafiamme. Molti degli occupanti vengono fermati ed allontanati dalla citt\u00e0 con foglio di via. Dopo l'uscita del n. 5, luglio 1967, anche \"Mondo Beat\" cessa le pubblicazioni.\nLa musica.\nAlla fine degli anni '60 si scaten\u00f2 in Italia un enorme fiorire di complessi il cui stile veniva definito musica beat. La terminologia precisa di questa definizione nel paese non \u00e8 mai stata particolarmente precisa cos\u00ec come la sua influenza effettiva dalla beat generation americana. In Italia vennero riprese sonorit\u00e0 del Mersey Beat e del Rock and roll sotto l'influenza della British Invasion, da qui il termine beat (letteralmente \"battito\") starebbe pi\u00f9 per la definizione delle linee ritimiche che per le tematiche e l'estetica beatnik (la quale era principalmente caratterizzata pi\u00f9 dal jazz che dal rock). Tra i numerosi complessi italiani definiti beat vi furono l'Equipe 84, i Dik Dik, I Corvi, I Camaleonti, i Nomadi, i The Rokes, I Delfini, I New Dada, il duo Franco IV e Franco I insieme ad altri gruppi che divennero \"cult\" in seguito alla loro riscoperta nei decenni successivi come I Tubi Lungimiranti, I Fantom's o Gli Astrali sono solo alcuni tra gli esponenti, e di solisti: Riki Maiocchi, Ugolino. Gian Pieretti, Patty Pravo, Caterina Caselli ed altri. Questo fiorire condusse alla nascita di riviste musicali nate espressamente per i giovani, \"Ciao amici\", \"Giovani\", \"Big\", di locali dedicati espressamente alla musica beat, il Piper Club di Roma \u00e8 il pi\u00f9 noto, ma ne nacquero in ogni citt\u00e0, a Torino ad esempio \"La Perla\", di concorsi musicali legati al beat, il pi\u00f9 noto di tutti fu il Rapallo Davoli, ed al diffondersi in ogni citt\u00e0 d'Italia di punti di aggregazione per i \"capelloni\", tra cui, piazza di Spagna e piazza Navona a Roma o piazza Castello a Torino.\nIl Beat al cinema.\nIl film \"Pull My Daisy\", del 1959, di Robert Frank e Alfred Leslie, \u00e8 ritenuto il manifesto del cinema beat: la voce fuori campo \u00e8 di Jack Kerouac e fra gli attori compaiono Peter Orlovsky, Allen Ginsberg e Gregory Corso. La breve narrazione (di 28 minuti) di una divagante chiacchierata tra amici gioca sul cortocircuito tra modi e strutture della finzione e istanze di realismo documentario.\nIl film \"The Beat Generation\", anch'esso del 1959, considerato uno degli ultimissimi film noir, \u00e8 incentrato sulle indagini alla ricerca di uno stupratore seriale che frequenta il mondo dei beat, il film, prodotto dalla MGM rappresenta in maniera estremamente sensazionalistica la controcultura beat. Similmente il film \"The Beatniks\" dell'anno seguente sfrutta semplicemente il termine \"beatnik\" come un sinonimo di malvivente, stessa cosa per il film inglese del 1960, \"Ragazza Beat\". \nNel 1960 esce \"La nostra vita comincia di notte (The Subterraneans)\", di Herman Rhudell McDougall, trasposizione del romanzo \"I sotterranei\" di Kerouac. La pellicola \u00e8 stata uno dei pochissimi tentativi di Hollywood di sfruttare il fenomeno dei beat. Ma la pellicola fu un insuccesso di pubblico e ancora pi\u00f9 di critica per la visione eccessivamente \"hollywoodiana\", ammorbidita e stereotipata della controcultura beat e del romanzo di Kerouac a tal punto da modificare il personaggio di Mardou Fox, amante del protagonista, da afroamericana a francese suscitando anche l'ilarit\u00e0 e la derisione da parte di Allen Ginsberg.\nNel 1987 esce \"The Beat Generation: An American Dream\", con Burroughs, Cassady, Corso, Kerouac, Ginsberg e Ferlinghetti.\nDel 1990 \u00e8 \"The Beats - L'urlo ribelle\", mockumentary incentrato soprattutto sull'incontro e sul rapporto tra i fondatori e sull'influenza del movimento beat sulle generazioni successive; nel 1991 esce \"Il pasto nudo\" di David Cronenberg, tratto dall'omonimo romanzo di William S. Burroughs.\nNel 2010 esce il film \"Urlo\", scritto e diretto da Rob Epstein e Jeffrey Friedman, che racconta la vita del celebre poeta beat Allen Ginsberg, interpretato da James Franco.\nNel 2012, \"Sulla strada\" di Jack Kerouac viene adatto per il grande schermo nel film \"On the Road\".\nNel 2013 \u00e8 stato realizzato il film \"Giovani ribelli - Kill Your Darlings\", tratto dal romanzo \"E gli ippopotami si sono lessati nelle loro vasche\", scritto a quattro mani da Jack Kerouac e William S. Burroughs, il quale racconta la nota vicenda dell'omicidio di David Kammerer da parte di Lucien Carr.\nNel 2015 \u00e8 stato realizzato il docufilm \"Bomb! Burning Fantasy\" di Matteo Scarf\u00f2, con Nick Mancuso, sulla vita e la poesia di Gregory Corso."}
{"id": "109142", "revid": "56818", "url": "https://it.wikipedia.org/wiki?curid=109142", "title": "Mellituria", "text": ""}
{"id": "109148", "revid": "580197", "url": "https://it.wikipedia.org/wiki?curid=109148", "title": "Tatami", "text": "Il \u00e8 una tradizionale pavimentazione giapponese composta da pannelli rettangolari modulari, costruiti con un telaio di legno o altri materiali rivestito da paglia intrecciata e pressata.\nNella nomenclatura giapponese, la stanza con pavimento di questo tipo viene chiamata , in contrapposizione alla che presenta un qualunque altro tipo di pavimento.\nCaratteristiche.\nNonostante esistano delle varianti regionali pi\u00f9 o meno differenziate per il metodo di intreccio, la decorazione e le dimensioni, i pannelli hanno sostanzialmente caratteristiche standard, il che rende di fatto il tatami un modulo proporzionale e un'unit\u00e0 di misura edile.\nSolitamente la base di partenza \u00e8 il , ovvero un pannello di legno, compensato, truciolato o altro materiale ancora, che viene foderato con una stuoia detta e composta da un intreccio di paglia di . I bordi sui lati lunghi sono orlati con una fettuccia larga di lino o cotone detta , che fino alla fine del periodo dello shogunato nel 1868 aveva anche uno scopo di indicazione di casta: i tatami su cui camminavano e si sedevano i nobili daimy\u014d erano segnalati con \"tatamiberi\" ricamati multicolore, i dignitari avevano \"tatamiberi\" monocromi, mentre le persone comuni non lo avevano affatto.\nLe dimensioni sono 2 sun di spessore per 3\u00d76 shaku di area: lo \u00e8 una unit\u00e0 di misura tradizionale giapponese pari a circa 303\u00a0mm, il la sua decima parte da 30.3\u00a0mm, quindi le misure del tatami corrispondono a circa 60\u00d7910\u00d71820\u00a0mm (area: 1,6562 m2), cio\u00e8 orientativamente allo spazio occupato da una persona sdraiata. Ad esempio, la tipica stanza per la cerimonia del t\u00e8 misura : quattro disposti intorno e il mezzo al centro, a formare una stanza quadrata da 9\u00d79 shaku.\nLa tipologia pi\u00f9 comune di tatami \u00e8 quella che misura 6 shaku sul lato lungo ed \u00e8 chiamata , presente in tutta la nazione e in particolare nel Giappone orientale da Tokyo (ex Edo) in poi, mentre la variante pi\u00f9 diffusa \u00e8 chiamata con lato da 6,3 shaku soprattutto nella zona occidentale da Kyoto in poi.\nUso.\nEssendo rivestito di un materiale facilmente deteriorabile per abrasione quale la paglia, sul tatami \u00e8 doveroso camminare senza scarpe di alcun tipo, ma solo con calze o a piedi nudi.\nLa tradizionale cerimonia del t\u00e8 si svolge sui tatami, con un braciere appoggiato sopra o con una modifica di uno dei tatami ricavando, in un angolo, una buca quadrata con cornice laccata detta .\nNelle discipline sportive come il j\u016bd\u014d, il tatami era usato come materasso su cui cadere. Oggi i tatami agonistici sono realizzati solo con polimeri, hanno le due superfici colorate di rosso e verde, e i bordi seghettati per incastrarsi meglio fra loro."}
{"id": "109150", "revid": "880848", "url": "https://it.wikipedia.org/wiki?curid=109150", "title": "Divisionismo (diritto)", "text": "Nel diritto col termine divisionismo (anche detto talvolta divisionismo etico) si suole indicare l'accettazione e l'assunzione di due tesi:"}
{"id": "109153", "revid": "767487", "url": "https://it.wikipedia.org/wiki?curid=109153", "title": "I soliti ignoti", "text": "I soliti ignoti \u00e8 un film del 1958 diretto da Mario Monicelli.\nConsiderato uno dei capolavori del cinema italiano, il film \u00e8 anche noto come caposcuola del genere \"caper movie\". Si aggiudic\u00f2 due Nastri d'argento e una candidatura ai premi Oscar 1959 come miglior film straniero. \u00c8 stato successivamente inserito, come opera rappresentativa, nella lista dei \"100 film italiani da salvare\".\nL'idea di base del film e soprattutto il finale sono tratti dalla novella \"Furto in una pasticceria\" nell'antologia \"Ultimo viene il corvo\" di Italo Calvino.\nTrama.\nCosimo e il vecchio bolognese \"Capannelle\", due ladruncoli di Roma, tentano di rubare un'autovettura ma vengono sorpresi dalla polizia: il primo viene arrestato mentre l'anziano riesce a fuggire. Detenuto nel carcere di Regina Coeli, Cosimo apprende da un altro detenuto il piano per un colpo di facile realizzazione presso il Monte di Piet\u00e0; incarica cos\u00ec Capannelle di trovare una \"pecora\", termine gergale malavitoso per indicare qualcuno che, dietro compenso, sconti la pena al posto di un altro.\nCapannelle si rivolge a degli amici dell'ambiente \u2014 il prestante Mario, il siciliano Michele detto \"Ferribotte\" e il fotografo Tiberio \u2014 ma, visto il rifiuto, deve ripiegare tra gli incensurati optando per Peppe \"er Pantera\", un pugile suonato che va puntualmente al tappeto. Il commissario tuttavia non si lascia ingannare e lo fa condannare con Cosimo. Durante la detenzione Cosimo accenna a Peppe del piano, poich\u00e9 costui fa credere all'altro di aver sub\u00ecto una lunga condanna affinch\u00e9 gli confidi i dettagli; egli in realt\u00e0 sta per essere scarcerato il giorno stesso, avvalendosi della condizionale. Dovendo restituire agli amici il denaro sottoscritto per l'incarcerazione, decide di assoldarli per il colpo.\nIl piano consiste nel raggiungere la stanza del Banco dei Pegni dove si trova la \"comare\", ovvero la cassaforte, introducendosi prima nell'appartamento contiguo, ritenuto disabitato, e abbattendo la parete divisoria. Per mezzo di un filmato, fatto con una macchina da presa rubata da Tiberio al mercato di Porta Portese e sottoposto in visione a Dante Cruciani, un noto scassinatore a riposo che svolge oramai il ruolo di \"consulente\", la banda viene da questi istruita sulle modalit\u00e0 per realizzare il colpo.\nLe cose tuttavia si complicano: nell'appartamento sono nel frattempo andate ad abitare due donne anziane, che hanno a servizio una ragazza di nome Nicoletta. Peppe s'incarica quindi di sedurre la giovane per ottenere informazioni. Nel frattempo Cosimo, uscito dal carcere grazie a un'amnistia, raggiunge la banda per vendicarsi, ma viene tramortito da Peppe con un pugno. Quest'ultimo gli offre di partecipare al furto, ma Cosimo rifiuta per orgoglio e tenta di rapinare da solo il Monte di Piet\u00e0. Allo sportello trover\u00e0 l'impiegato che, per nulla intimorito dalla pistola, gliela sottrae dalle mani e la tratta come un qualunque bene da impegnare per una modesta somma. Successivamente Cosimo si ridurr\u00e0 a un tentativo di scippo ai danni di una signora, ma nella fuga muore travolto da un tram.\nUna sera, approfittando dell'assenza delle proprietarie, arriva per la banda il momento buono per il colpo. Mario per\u00f2 rinuncia e in cambio promette di vegliare su Carmelina, sorella di \"Ferribotte\", con la quale \u00e8 nata una sincera relazione. Dopo aver superato numerose difficolt\u00e0, che tra l'altro il povero Tiberio \u00e8 costretto ad affrontare con un braccio ingessato, risultato dell'incontro con il venditore al quale aveva rubato la macchina da presa, i quattro \"soci\" rimanenti arrivano finalmente a introdursi nell'appartamento. Qui riescono a demolire quella che pensano sia la parete designata, ma con loro meraviglia si ritrovano nella cucina della casa: infatti le proprietarie avevano di recente cambiato la disposizione dell'arredamento, spostando la camera da pranzo che confinava con il Monte di Piet\u00e0. Vista l'ora ormai tarda la banda \u00e8 costretta a rinunciare, non senza, per\u00f2, approfittare della pasta e ceci trovata in cucina. Una perdita provocata dai ladruncoli a un tubo del gas, tuttavia, causa un'esplosione, per cui devono battere precipitosamente in ritirata ancora pi\u00f9 laceri e disastrati di prima.\nAlle prime luci dell'alba la banda mestamente si scioglie. Tiberio prende il tram e va a riprendersi suo figlio, lasciato in custodia alla moglie detenuta a Regina Coeli per contrabbando. \"Ferribotte\" rincasa, e Capannelle, rimasto solo con Peppe, attrae l'attenzione di due carabinieri in bicicletta con il suono imprevisto di una sveglia rubata nell'appartamento. I due, per sfuggire al controllo, sono costretti a mescolarsi con degli aspiranti manovali che si affollano davanti al cancello di un cantiere; sicch\u00e9 Peppe viene assunto suo malgrado, mentre Capannelle, buttato fuori in malo modo, avverte inutilmente e sarcasticamente l'amico che l\u00ec lo faranno lavorare sul serio.\nIl giorno dopo, un trafiletto di cronaca su un quotidiano riferisce delle gesta dei \"soliti ignoti\", il cui misero bottino rimane un piatto di pasta e ceci.\nIl film.\nCon questa pellicola di Monicelli, la critica e la storiografia del cinema italiano sanciscono l'esordio ufficiale di un nuovo genere cinematografico, in seguito ribattezzato \"Commedia all'italiana\", che si accompagner\u00e0 al neorealismo, al filone storico mitologico \"peplum\" e lo spaghetti-western, consacrando il cinema italiano del dopoguerra.\nCon \"I soliti ignoti\" nasce in Italia un nuovo tipo di commedia comica che abbandona i canoni consueti, ispirati alla tradizione dell'avanspettacolo, del variet\u00e0 o del Caf\u00e8 Chantant, e che ereditando il testimone del neorealismo, ha per tema la quotidianit\u00e0, la gente comune, con precisi riferimenti sociali nei quali il pubblico pu\u00f2 riconoscersi.\nGli interpreti di questa pellicola abbandonano il ruolo di maschera teatrale - che gioca la comicit\u00e0 basandosi sulla \"gag\", il gioco di parole od il \"nonsense\" - qui articolando i dialoghi e le trovate umoristiche su prove definite, a volte caricaturali, ma riferite comunque ad una sceneggiatura chiara.\nMolti critici vedono nel personaggio interpretato da Tot\u00f2 un ipotetico passaggio generazionale della Commedia Italiana, dall'epoca del geniale attore napoletano - il \"Principe della Risata\" - a quella su cui un gruppo agguerrito di sceneggiatori (come Sergio Amidei, Rodolfo Sonego, Age &amp; Scarpelli, Ettore Scola e Ruggero Maccari) si baseranno nel raccontare la realt\u00e0 in un momento storico critico ed importante, ricco di contraddizioni, di incompatibilit\u00e0 tra vecchio e nuovo, di identit\u00e0 fallaci ed effimere, costruite spesso su dei condizionamenti sociali ed ingerenze culturali esterne.\nL'ideazione de \"I soliti ignoti\" nasce in chiave caricaturale. Come lo stesso Monicelli ammette, si voleva in principio parodiare un certo genere di film noir francese o di gangster statunitense, particolarmente in voga in quegli anni, ed apprezzato da un vasto pubblico italiano. Il soggetto si ispira al film drammatico francese \"Rififi\" di Jules Dassin del 1955, dove una banda di quattro criminali professionisti intraprende un colpo perfetto che si riveler\u00e0 fallimentare e come narra il regista, uno dei titoli provvisori era il parodistico \"Rifufu\".\nSarebbe tuttavia erroneo ritenere \"I soliti ignoti\" limitarsi a mera parodia di altri titoli illustri in quanto lo stesso film si arricchisce di novit\u00e0 importanti e di contesti originali nel corso della sua produzione, in quanto era concezione del regista darvi una connotazione tragicomica.\n\"I soliti ignoti\", secondo il regista Carlo Lizzani, porta il comico fuori dei confini abituali della farsa acquisendone una propria consistenza cinematografica. Per la prima volta in una commedia italiana si assiste alla morte tragica di uno dei protagonisti. La morte o comunque il fallimento \u00e8 una tematica fondamentale nella cinematografia di Monicelli, in quanto come egli spiega, facente parte della stessa essenza e della tradizione della commedia dell'arte, caratterizzata da presenze maligne, da sventure e da personaggi miseri, emuli delle maschere di Arlecchino e Pulcinella, che si adoperano nella vana ricerca di un espediente definitivo e risolutivo.\nLa vena drammatica della pellicola non si esaurisce solo nei personaggi, bens\u00ec si accompagna al ritratto di una Roma estranea ai processi economici del \"boom\" di quegli anni. \u00c8 la Roma dei quartieri popolari, della periferia degradata, del sottoproletariato urbano, a far da sfondo tragico alle gesta della miserabile \"banda del buco\", la stessa Roma ritratta dal coevo Pier Paolo Pasolini in \"Ragazzi di vita\". \u00c8 significativo il breve dialogo tra Capannelle con un ragazzino al quale si rivolge per chiedere informazioni su un certo Mario, perfetta memoria della narrativa pasoliniana.\nLa fotografia fu particolarmente curata da quest'ultimo punto di vista. Le immagini dovevano restituire l'idea di una Roma drammatica, per cui furono evitati volutamente i toni eccessivamente luminosi, si preferirono i contrasti e i tagli decisi e nei costumi si evitarono le concessioni al vezzo e alla comodit\u00e0, curando invece quello che doveva fornire l'estemporaneit\u00e0 di un abbigliamento dettato solo dallo stato di indigenza (si considerino i pantaloni da cavallerizzo che Capannelle indossa per tutto il film).\nIl film per la sua novit\u00e0 non fu accolto favorevolmente dalla critica ufficiale, che aveva ben chiari i riferimenti. Da principio non fu apprezzata la scelta di sostituire i comici d'arte con degli attori seri gi\u00e0 affermati in contesti drammatici (Vittorio Gassman); Tot\u00f2, notoriamente non amato dalla critica colta ma fortemente caldeggiato dai produttori, fu giudicato eccessivo nonostante la sua interpretazione limitata. In sostanza, l'ambiente ufficiale non era pronto ad accogliere quella che si riveler\u00e0 la trovata ad effetto del film, la trasformazione di attori seri in \"caratteri\" della commedia, dotati di una grande \"vis comica\". La scena del set comico, nella opinione dei critici pi\u00f9 severi, avrebbe dovuto somigliare ancora al palcoscenico di un variet\u00e0 dove i maestri solitari, coadiuvati da abili spalle, si avvicendavano nell'intrattenimento del pubblico.\nGli stessi produttori contrastarono a lungo la scelta di Vittorio Gassman (la produzione pens\u00f2 ad Alberto Sordi). La sua aria intellettuale e soprattutto il suo repertorio teatrale drammatico unito ai ruoli \"cattivi\" che aveva interpretato in precedenza non davano alcuna garanzia di successo. Ma regista e sceneggiatori seppero resistere alle richieste dei produttori. Avevano modellato tutti i personaggi intorno ad un baricentro realistico e li avevano poi corredati di un patrimonio farsesco sul quale si sarebbe dovuta giocare tutta la comicit\u00e0. Per \"il Pantera\" si ricorse ad un trucco pesante che abbass\u00f2 l'attaccatura dei capelli, ridusse la fronte spaziosa accentuando il naso e rendendo cadenti le labbra, in quell'aria da ebete caratteristica di un pugile suonato di periferia. Fu studiata l'andatura e infine concepita la balbuzie, con effetti comici esilaranti.\nAl di l\u00e0 delle caratterizzazioni dei personaggi \u00e8 importante definire quello che sar\u00e0 un tema importante e ricorrente del genere, una costante che seppur trasformata rimarr\u00e0 centrale nel corso della storia decennale della commedia all'italiana, dal suo nascere, alla fine degli anni cinquanta, sino al suo tramonto, alle met\u00e0 degli anni settanta: la rappresentazione del sistema sociale attraverso le classi e la critica dura alla societ\u00e0 del benessere, colta nei suoi scompensi e nelle sue contraddizioni.\n\"I soliti ignoti\" da questo punto di vista \u00e8 un grande mosaico storico che ci restituisce con leggerezza l'immagine complessa di un'epoca. Un mondo di povert\u00e0 urbana che resiste nei suoi valori tradizionali all'attacco della nuova societ\u00e0 di massa della quale per\u00f2 sente un'attrazione sempre pi\u00f9 forte. Societ\u00e0 che viene nel film rappresentata esclusivamente dai miti di importazione americana: facile benessere economico, liberalizzazione dei costumi sessuali, comfort abitativi. La connotazione farsesca nasce sul modo di rapportarsi che i protagonisti hanno con questa doppia identit\u00e0, divisi tra tradizione e innovazione. I valori tradizionali di riferimento rimangono sempre benevoli ed evidenti sullo sfondo della vicenda e sono rappresentati via via da quasi tutti i personaggi: da Carmelina Claudia Cardinale (la sicurezza del vero legame affettivo), dalla dolcissima Nicoletta Carla Gravina (l'innocenza) e dallo stesso Cruciani Tot\u00f2 (la saggezza della vecchiaia). Il gruppo rimane titubante per tutta la durata del film, nessuno riesce con convinzione ad abbracciare quello spirito nuovo che viene riflesso dalla societ\u00e0 del benessere, nemmeno il protagonista, \"il Pantera\", che solitario in un'opera di autoconvincimento continua a ripetere: \u00ab\u00c8 sc-sc-scientifico!\u00bb, quindi moderno, quindi giusto, legale, morale.\nDistribuzione.\nInizialmente il film avrebbe dovuto intitolarsi \"Le Madame\", ma tale nome venne rigettato per problemi di censura, dato che quello pensato da Monicelli evocava il soprannome dato in ambiente criminale alla polizia. La pellicola usc\u00ec nelle sale italiane il 26 luglio del 1958, venne poi esportato nei seguenti paesi, con i seguenti titoli:\nVenne in seguito presentato anche in Grecia, in Egitto, in Finlandia e nelle Filippine.\nIncassi.\nL'incasso accertato \u00e8 stato di 901.562.000 lire.\nLa critica.\n\u00abQuesto ballo di ladri rischia di essere il film pi\u00f9 divertente della stagione. Non \u00e8 tutto, uno dei film comici italiani pi\u00f9 garbati e intelligenti degli ultimi anni. D'acchito pu\u00f2 sembrare soltanto una parodia di celebri film polizieschi di \"Rififi\" per esempio. Le analogie non mancano. Ma il ricalco \u00e8 appena accennato, la comicit\u00e0 del film \u00e8 autonoma, affidata alla ricchezza delle invenzioni e delle annotazioni, alla variet\u00e0 dei tipi, alla bravura degli interpreti, alla fluidit\u00e0 del racconto, al ritmo. C'\u00e8 anche qualcosa di pi\u00f9: \"I soliti ignoti\", \u00e8 un film a doppio fondo. C'\u00e8 un'aria di malinconia e di tristezza che \u00e8 quasi sempre il risvolto della comicit\u00e0 autentica, c'\u00e8 il segno di una piet\u00e0 che non diventa mai giulebbosa. A questi ladri, a questi soliti ignoti, s'addice il motto che, secondo Longanesi, \u00e8 una bandiera degli italiani: \u00abHo famiglia!\u00bb. Quali sono i coefficienti di questa riuscita tanto pi\u00f9 gradevole quanto meno attesa? La seriet\u00e0, il coraggio e l'intelligenza di un regista, che non ha ancora trovato la propria strada ma che pu\u00f2 dare pi\u00f9 di quello che finora ha fatto. Mastroianni \u00e8 quello che si pu\u00f2 dire sicurezza.\u00bb\n\u00ab [...] L'aver tenuto insieme tanti divi \u00e8 il primo grosso merito del regista Mario Monicelli e gliene deve essere grato soprattutto Vittorio Gassman, primo attore quanto mai dotato, la cui carriera cinematografica, tuttavia, appariva limitata, fin dalle origini, ad esibizioni di truce gigionismo. Qui, dopo essersi calato scherzosamente dentro un personaggio grottesco e insolito per lui, recita in una maniera fresca, divertentissima e meno superficiale di quanto si possa credere a prima vista.\u00bb"}
{"id": "109154", "revid": "3689", "url": "https://it.wikipedia.org/wiki?curid=109154", "title": "Camera di Wilson", "text": ""}
{"id": "109155", "revid": "299040", "url": "https://it.wikipedia.org/wiki?curid=109155", "title": "Autotrasformatore", "text": "L'autotrasformatore \u00e8 un particolare tipo di trasformatore costituito da un unico avvolgimento dotato di prese intermedie.\nRispetto al comune trasformatore, l'avere un solo avvolgimento semplifica molto la costruzione, riduce di molto le perdite ohmiche dovute alla resistenza dei conduttori ed elimina i problemi di isolamento fra avvolgimenti. D'altro canto, al contrario del normale trasformatore, primario e secondario non sono galvanicamente isolati tra loro, per cui l'utilizzo dell'autotrasformatore \u00e8 vietato in apparecchi ed ambienti dove \u00e8 richiesta la massima sicurezza elettrica.\nCaratteristiche.\nLa caratteristica fondamentale di un autotrasformatore \u00e8 che la tensione di ingresso sul primario \u00e8 legata alla tensione sul secondario dal rapporto tra il numero di spire dei rispettivi avvolgimenti:\nformula_1\nInvece la corrente che fluisce nel primario crea un flusso magnetico che induce una corrente di verso opposto nel secondario, come nel normale trasformatore: ma poich\u00e9 in questo caso il secondario \u00e8 parte del primario, le due correnti si sottraggono, con il risultato che in parte dell'avvolgimento scorre una corrente molto pi\u00f9 bassa di quella assorbita ed erogata. Il rapporto tra le correnti \u00e8 l'inverso del rapporto tra il numero di spire degli avvolgimenti:\nformula_2\nma essendo le correnti di verso opposto, la corrente totale che scorre nel secondario (cio\u00e8 nella parte di spire in comune, \"Ns\") sar\u00e0: \nformula_3\nQuindi, se il rapporto di conversione \u00e8 molto vicino all'unit\u00e0, gran parte dell'avvolgimento sar\u00e0 percorso da correnti molto basse, e nelle poche spire non in comune circoler\u00e0 tutta la corrente assorbita dal primario: perci\u00f2 la potenza trasferita dall'autotrasformatore sar\u00e0:\nformula_4\nConfrontandola con la potenza \"Pt\" richiesta da un trasformatore tradizionale con lo stesso rapporto di trasformazione \"R\", abbiamo:\nformula_5\nVantaggi.\nQuindi un autotrasformatore rispetto a un trasformatore tradizionale equivalente:\nIl vantaggio fondamentale \u00e8 che uscita/ingresso non sono separati. Trattandosi infatti dello stesso circuito (avvolgimento), se utilizzato con tensioni maggiori di 50 Volt, garantisce l'intervento delle protezioni (salvavita) poste a monte poich\u00e9, in caso di contatto diretto, la eventuale corrente di guasto a terra riesce a tornare al centro stella del trasformatore trifase M.T./B.T. (media tensione/bassa tensione) della cabina di fornitura facendo scattare l'Interruttore differenziale.\nUtilizzando un trasformatore con Ingresso/uscita isolati, ci\u00f2 non sarebbe possibile a meno che il neutro del circuito secondario non venga posto a terra, come una vera e propria cabina.\nIn questo caso la protezione differenziale andrebbe inserita anche sull'uscita del trasformatore a protezione delle utenze alimentate.\nSvantaggi.\nTuttavia, come gi\u00e0 detto, l'autotrasformatore:\nUso.\nUn classico impiego dell'autotrasformatore \u00e8 nella conversione tra le tensioni di rete in uso in vari paesi del mondo (220 V, 240 V, 110 V).\nVengono anche usati per generare la scintilla nei motori termici ad accensione comandata (i cosiddetti motori a scoppio) e prendono il nome di bobina d'accensione."}
{"id": "109156", "revid": "3689", "url": "https://it.wikipedia.org/wiki?curid=109156", "title": "Strumento di rivelazione", "text": ""}
{"id": "109158", "revid": "773636", "url": "https://it.wikipedia.org/wiki?curid=109158", "title": "Santa Rosa (hardware)", "text": "Santa Rosa \u00e8 il nome in codice della quarta generazione della piattaforma Centrino sviluppata da Intel per i computer portatili, e arrivata sul mercato con il nome commerciale di Centrino Duo. \u00c8 stata presentata il 5 aprile 2007 per sostituire la precedente Napa, sul mercato dall'inizio del 2006.\nPer essere pi\u00f9 precisi si potrebbe anche dire che Santa Rosa succede alla piattaforma \"Napa64\", che \u00e8 il nome che ha preso la piattaforma Napa a partire da agosto 2006, quando ne \u00e8 stato aggiornato il solo processore, passando da Yonah a Merom. Quest'ultimo poi \u00e8 alla base anche di Santa Rosa.\nOltre a Centrino Duo, anche Centrino Pro.\nLa piattaforma Santa Rosa \u00e8 stata commercializzata non solo sotto il nome di Centrino Duo ma anche con il nuovo Centrino Pro (poi rinominata in Centrino vPro per uniformit\u00e0 con l'altra piattaforma simile del settore desktop) che \u00e8 in sostanza una particolare versione di Centrino Duo con l'aggiunta di alcune tecnologie che possono essere utili in ambito business, tra le quali la IAMT per l'amministrazione remota del sistema e il supporto BIOS alla tecnologia di virtualizzazione Vanderpool; si tratta di 2 caratteristiche mutuate dalla piattaforma desktop vPro.\nI 3 componenti chiave della piattaforma Santa Rosa.\nCos\u00ec come le precedenti 3 generazioni di piattaforma Centrino (Carmel, Sonoma e Napa) erano basate su 3 componenti chiave, vale a dire, CPU, Chipset e Scheda wireless espressamente progettati per l'impiego in ambito mobile e quindi per avere come principale obiettivo il giusto bilanciamento tra prestazioni e consumi, anche per la nuova Santa Rosa Intel ha mantenuto gli stessi requisiti, e solo se un sistema integra tutti e 3 i componenti suggeriti dalla casa madre, esso poteva fregiarsi del \"logo Centrino Duo\", mentre se un produttore decideva di utilizzare solo la CPU suggerita ma una diversa scheda di rete wireless, esso avrebbe solo potuto portare il logo relativo alla CPU impiegata e non quello dell'intera piattaforma.\nCaratteristiche principali della piattaforma Santa Rosa.\nPochi mesi dopo la presentazione di Napa (la piattaforma precedente a Santa Rosa) e quindi del Core Duo Yonah, ad agosto 2006 Intel present\u00f2 il primo processore mobile ad essere basato sulla nuova architettura Intel Core Microarchitecture, conosciuto come Core 2 Duo Merom. Si trattava di un processore completamente nuovo, ispirato sul precedente Yonah, ma caratterizzato da tante novit\u00e0 da essere considerato totalmente innovativo. Trattandosi di un aggiornamento della sola CPU la piattaforma di riferimento era rimasta ancora Napa, sebbene basata sul nuovo processore, e quindi rinominata formalmente Napa Refresh o Napa64 dato che la nuova CPU integrava le istruzioni EM64T per l'esecuzione di codice a 64 bit. Si tratta in effetti dello stesso approccio che Intel aveva gi\u00e0 utilizzato al momento della presentazione del secondo Pentium M (Dothan) che aveva in un primo tempo semplicemente aggiornato la piattaforma Carmel precedente, e che il produttore ha intenzione di conservare anche per il futuro per successive generazioni di Centrino.\nIl 9 maggio 2007 arriv\u00f2 l'atteso aggiornamento dell'intera piattaforma che prese il nome di Santa Rosa. Di seguito i 3 componenti chiave della piattaforma:\nNon era invece presente il chip WWAN, che avrebbe dovuto essere sviluppato in collaborazione fra Intel e Nokia, nome in codice Windigo, con supporto 2.5G (EDGE, fino 348\u00a0kBps) e 3G (CDMA-2000/WCDMA, fino a 2.4\u00a0Mbps). Nei primi annunci Intel suggeriva di aggiungere un socket SIM nei dispositivi portatili che avrebbero voluto implementare tale tecnologia.\nAltre innovazioni di Santa Rosa rispetto a Napa.\nCome accennato prima, le innovazioni alla piattaforma mobile arrivate con Santa Rosa, sono molteplici, e molte di queste sono talmente complesse e nascoste nei meandri dell'architettura dei singoli componenti che risulta assai arduo poterle elencare tutte, inoltre questa nuova generazione si presenta con un pi\u00f9 alto grado di flessibilit\u00e0, a seconda dei diversi segmenti di mercato a cui si rivolge.\nTempi di avvio ridotti al minimo?\nNei primi giorni di febbraio 2006 si era cominciato a parlare della possibile introduzione all'interno della piattaforma Santa Rosa, della tecnologia Intel Turbo Memory (precedentemente conosciuta con il nome in codice Robson), ovvero una tecnologia che grazie alle memorie Flash permette di accelerare l'avvio, sia del sistema operativo che dei programmi di pi\u00f9 frequente utilizzo.\nTale tecnologia ha poi trovato effettivamente spazio all'interno di Santa Rosa e in pratica consiste nell'inserire in un computer portatile, oltre alla RAM e all'hard disk, anche una memoria di tipo flash, quindi non volatile, di dimensioni variabili tra 64 MB e 2 GB, in cui memorizzare informazioni pi\u00f9 svariate, ovvero le informazioni e i dati che vengono tipicamente richiesti dal sistema, permettendo di velocizzarne l'esecuzione essendo di gran lunga pi\u00f9 veloce degli hard disk moderni, i quali sarebbero mantenuti come grande memoria dati del sistema.\nAumenta l'autonomia dei portatili.\nSembra che l'attenzione del pubblico per i sistemi portatili sia ormai rivolta pi\u00f9 all'autonomia di esercizio che alle pure prestazioni; per questo motivo Intel ha introdotto in Santa Rosa ben 4 nuove tecnologie volte a massimizzare il risparmio energetico, risparmio che il produttore quantifica in circa 1,5\u00a0W. Di seguito il dettaglio dei 4 interventi:\nDal BIOS all'Extensible Firmware Interface (EFI).\nCon il rilascio dei primi iMac della Apple con processore Intel, \u00e8 iniziata la transizione dei computer verso il nuovo Extensible Firmware Interface, ovvero l'erede del BIOS. Al momento dell'annuncio della nuova piattaforma, appariva chiara l'intenzione di Intel di introdurre tale innovazione anche nel settore pc, iniziando proprio dalla piattaforma Santa Rosa; successivamente per\u00f2 non si sono pi\u00f9 avute conferme in tal senso. Il pi\u00f9 grosso freno all'adozione massiccia di questa nuova tecnologia \u00e8 rappresentato dal supporto software e in particolare del sistema operativo Microsoft Windows. Mentre il sistema operativo dei sistemi MacBook, macOS, offre pieno supporto a EFI, Microsoft \u00e8 al momento molto pi indietro su questo fronte. Windows XP non lo supporta, mentre Windows Vista offre tale compatibilit\u00e0 ma solo nella versione a 64 bit, pi\u00f9 costosa e dalla diffusione decisamente pi\u00f9 limitata.\nAl momento la piattaforma Santa Rosa alla base dei sistemi MacBook supporta EFI, mentre nella stragrande maggioranza dei casi dei sistemi basati su Windows, tale supporto non \u00e8 presente.\nLa piattaforma successiva.\nA inizio 2008 \u00e8 stato presentato il successore del processore Merom, Penryn basato sulla seconda generazione dell'architettura Intel Core Microarchitecture e realizzato mediante il processo produttivo a 45 nm. Trattandosi di un aggiornamento della sola CPU la piattaforma di riferimento \u00e8 rimasta ancora Santa Rosa, sebbene basata sul nuovo processore, e quindi rinominata formalmente \"Santa Rosa Refresh\". Si tratta in effetti dello stesso approccio che Intel aveva gi\u00e0 utilizzato al momento della presentazione del secondo Pentium M (Dothan) che aveva in un primo tempo semplicemente aggiornato la piattaforma Carmel precedente, e al momento della presentazione di Merom che ha aggiornato la precedente Napa, sostituendo il Core Duo Yonah.\nInizialmente le piattaforme successive a Santa Rosa erano state chiamate da Intel con i nomi di Alpha, Baker e Charlie, e dovevano essere tutte caratterizzate da consumi e dimensioni sempre pi\u00f9 ridotti.\nLa piattaforma che succeder\u00e0 a Santa Rosa arriver\u00e0 a maggio 2008 ed \u00e8 conosciuta con il nome in codice di Montevina, ma Intel non ha mai specificato se si tratti del nuovo nome della piattaforma annunciata come Alpha. Il produttore ha deciso di aggiornare ancora una volta i nomi commerciali Centrino Duo e Centrino vPro, sempre allo scopo di evidenziare maggiormente i cambiamenti tecnologici, creando i nuovi marchi Centrino 2 e Centrino 2 vPro. Oltre al processore, il nuovo chipset Cantiga porter\u00e0 il supporto alla memoria DDR3 e un comparto grafico decisamente pi\u00f9 potente rispetto ai precedenti, mentre la scheda wireless offrir\u00e0 anche supporto a WiMax."}
{"id": "109161", "revid": "8489", "url": "https://it.wikipedia.org/wiki?curid=109161", "title": "Viaggi nel tempo", "text": ""}
{"id": "109162", "revid": "1652635", "url": "https://it.wikipedia.org/wiki?curid=109162", "title": "Agrimensura", "text": "L'agrimensura \u00e8 la parte della topografia che riguarda la misura planimetrica di superfici agrarie.\nCaratteristiche.\nUsa strumenti particolari per scomporre il terreno in figure semplici, misurabili numericamente con le formule della geometria piana. Il calcolo pu\u00f2 essere effettuato anche per via trigonometrica, oppure usando coordinate cartesiane o polari o infine, graficamente, con reticoli o planimetri. \nL'agrimensura fu perfezionata dai Romani."}
{"id": "109166", "revid": "292162", "url": "https://it.wikipedia.org/wiki?curid=109166", "title": "Prati (rione di Roma)", "text": "Prati \u00e8 il ventiduesimo e pi\u00f9 recente rione di Roma, indicato con R. XXII.\nIl toponimo indica anche la zona urbanistica 17A del Municipio Roma I.\nA seguito della riorganizzazione dei municipi capitolini avvenuta nel 2013, i rioni Prati e Borgo sono stati inclusi nel I Municipio.\nGeografia fisica.\nTerritorio.\nPrati si trova sul lato destro del Tevere, ed insieme al rione Borgo ed a parte dei quartieri Della Vittoria e Trionfale fa parte del I municipio di Roma.\nIl rione confina:\nLa zona urbanistica confina:\nStoria.\nIn epoca romana il territorio dell'odierno rione Prati consisteva in vigneti e canneti facenti parte delle propriet\u00e0 di Domizia, moglie di Domiziano, da cui la zona prese il nome di \"Horti Domitii\" (\"Orti Domiziani\") e in seguito di \"Prata Neronis\" (\"Prati di Nerone\"). Durante il medioevo la zona prese il nome di \"Prata Sancti Petri\" (\"Prati di San Pietro\") in riferimento all'adiacente basilica vaticana.\nFino almeno al 1883 vi si estendeva una vastissima distesa di campi coltivati, prati naturali, pascoli e anche di paludi, punteggiata, soprattutto nella zona delle pendici di Monte Mario, da qualche casale agricolo e per il resto completamente deserta, conosciuta come \"Pianella di Prati\" o \"Pianella d'Oltretevere\", o ancora \"Prati di Castello\" (in riferimento a Castel Sant'Angelo). Dopo il 1883 si ebbero i primi interventi di edilizia e di urbanizzazione, in parte gi\u00e0 immaginati anche sotto il governo pontificio. All'inizio l'area corrispondente all'attuale viale Mazzini fu utilizzata per le esercitazioni militari, da qui il toponimo di piazza d'Armi (poi quartiere delle Vittorie).\nNel 1873 su pressione del De Merode, proprietario di vaste aree della zona, il Comune firm\u00f2 la convenzione per l'edificazione del nuovo quartiere; esso tuttavia era fuori del piano regolatore (1873, Viviani - Pianciani), e venne inserito solo in quello del 1883. La zona, periferica, rest\u00f2 marginale anche per l'assenza di infrastrutture di collegamento: fu De Merode stesso a far realizzare un ponte in ferro all'altezza del Porto di Ripetta, che rest\u00f2 in funzione fino all'inaugurazione del Ponte Umberto (Palazzo di giustizia a piazza Cavour). Durante l'Et\u00e0 giolittiana (1901-1914) e il mandato di Ernesto Nathan come sindaco dal 1907 al 1914 si ebbero gli interventi amministrativi e urbanistici volti ad affrontare i problemi che nascevano dall'eccezionale sviluppo di Roma. Nathan favor\u00ec una crescita delle citt\u00e0 per quartieri, unit\u00e0 urbane autosufficienti, separate fra loro da zone verdi.\nIl 20 agosto 1921 fu costituito ufficialmente il rione Prati, l'ultimo in ordine di tempo dei rioni di Roma, nato come quartiere che accogliesse le strutture amministrative del Regno d'Italia e zona residenziale per i funzionari dello stato. L'impianto urbanistico stradale fu studiato in modo tale che nessuna delle nuove vie avesse come sfondo la cupola della basilica di San Pietro, a testimonianza dei rapporti tesi tra il nuovo stato italiano e la Santa Sede nell'epoca precedente la firma dei Patti Lateranensi. Per questo motivo i nomi delle vie del nuovo rione furono scelti tutti tra personaggi storici della Roma repubblicana e imperiale, condottieri e letterati della classicit\u00e0 latina e pagana, e tra gli eroi del Risorgimento, al quale fu dedicata la piazza principale. La strada principale del quartiere fu intitolata nel 1911 al tribuno e senatore romano Nicola Gabrini, figlio di Lorenzo, detto Cola di Rienzo, un popolano romano che nel XIV secolo tent\u00f2 di ripristinare la repubblica a Roma.\nDurante i lavori di costruzione del rione furono trasportate enormi quantit\u00e0 di materiale di riporto per creare un dislivello che proteggesse la zona dalle alluvioni del Tevere, che precedentemente erano assai comuni, tanto che i prati durante le inondazioni erano considerati una zona cuscinetto a protezione del resto della citt\u00e0. Proprio per la natura argillosa e di riporto del sottosuolo nella costruzione di molti edifici furono necessari intensi interventi di consolidamento, non ultimi quelli che pi\u00f9 volte si resero necessari durante e dopo la costruzione del palazzo di Giustizia, per evitare che a causa della sua enorme mole franasse verso il letto del Tevere.\nTutti i primi isolati furono costruiti sul lungotevere dei Mellini e a via Vittoria Colonna, ma subito dietro iniziava la campagna: su piazza Cavour si affacciavano solo cinque caseggiati lasciando il posto libero per altrettanti, nessuna casa era ancora costruita lungo via Cola di Rienzo, la principale strada della zona; nelle strade interne tra piazza Cavour e via Cola di Rienzo l'edilizia era ancora pi\u00f9 rada, tanto che si annoveravano inizialmente tre case in via Cicerone, due in via Lucrezio Caro, tre in via Cesi, due in via Tacito, poche di pi\u00f9 in via Plinio.\nNel 1898 fu inaugurato il Teatro Adriano su piazza Cavour, e tra il 1888 e il 1911 fu completato il maestoso Palazzo di Giustizia, progettato dall'architetto Calderini e ispirato all'architettura neobarocca, perci\u00f2 subito ribattezzato il \"palazzaccio\". Tra viale delle Milizie e viale Giulio Cesare vennero costruite, con i fondi della legge del 1881, le caserme dell'Esercito e dei Carabinieri. Tra queste e via Cola di Rienzo sorsero inizialmente una decina di case a cinque piani e altrettanti villini. Le costruzioni divennero negli anni successivi pi\u00f9 fitte in fondo ai Prati, nella zona Trionfale al di l\u00e0 di piazza del Risorgimento.\nVia Ottaviano, via Barletta, via Leone IV, via Candia, via Ostia e via Famagosta, furono completamente costruite in un secondo tempo; piazza del Risorgimento, via Vespasiano e via Otranto vennero completate ancora pi\u00f9 tardi.\nLa costruzione del rione Prati si concluse per lo pi\u00f9 nella prima met\u00e0 del XX secolo, sebbene alcuni edifici pi\u00f9 moderni siano stati costruiti successivamente, a scapito di villette preesistenti. Molti dei palazzi, inoltre, subirono nel corso del tempo ampliamenti e sopraelevazioni. Il rione Prati \u00e8 oggi caratterizzato dalle strade ampie e regolari, nell'ottica di un impianto urbanistico geometricamente regolare, da palazzi eleganti in stile umbertino e da villini in stile liberty.\nPer il trasporto dei materiali lapidei provenienti dalle cave di Grottarossa, sul finire dell'Ottocento fu costruita una breve ferrovia a scartamento ordinario detta \"delle cave\" che aveva capolinea Prati di Castello. Sul medesimo tracciato fu inaugurata nel 1906 la tranvia Roma-Civita Castellana a scartamento metrico, soppressa nel 1932 in concomitanza dell'inaugurazione della ferrovia Roma-Civitacastellana-Viterbo.\nStemma.\nD'azzurro al mausoleo d'Adriano d'argento.\nMonumenti e luoghi d'interesse.\nArchitetture militari.\nLungo viale Giulio Cesare sono presenti quattro caserme costruite in stile rinascimentale nel periodo 1882-1886.\nGeografia antropica.\nUrbanistica.\nNel territorio di Prati si estende l'omonima zona urbanistica 17A.\nLe strade principali del rione sono via Cola di Rienzo, una delle principali vie commerciali di Roma, ed il rettifilo che collega piazza Cavour a piazza Mazzini (quest'ultima nel quartiere Della Vittoria): esse si incrociano nella piazza intitolata anch'essa a Cola di Rienzo.\nLa prima parte da piazza del Risorgimento ed arriva al Tevere, una sua ideale continuazione porta a piazza del Popolo; essa concentra su di s\u00e9 la vita commerciale del quartiere, insieme a via Ottaviano e a parte di via Germanico e viale Giulio Cesare.\nTra quest'ultima e viale delle Milizie si trovano le tre caserme dell'esercito e dei carabinieri ed il Tribunale Civile di Roma sistemato in un'altra ex-caserma, mentre a piazza Cavour vi \u00e8 il gi\u00e0 citato palazzo di Giustizia, sede della Corte suprema di cassazione, ma noto da sempre ai Romani come \"Palazzaccio\".\nVia Crescenzio collega piazza Cavour a piazza del Risorgimento.\nSul Tevere corrono i lungoteveri Michelangelo e dei Mellini, ed il rione \u00e8 collegato alla riva sinistra dai ponti Pietro Nenni, Regina Margherita (1891), Cavour e Umberto I (1895).\nOdonimia.\nLe vie del rione sono dedicate ad antichi romani (Attilio Regolo, Boezio, Caio Mario, Cassiodoro, ecc.).\nInfrastrutture e trasporti.\nLa linea A della metropolitana cittadina attraversa il rione Prati per un lungo tratto, fermando alle stazioni Lepanto (all'incrocio di viale Giulio Cesare con via Lepanto e via Colonna) e Ottaviano (all'incrocio di viale Giulio Cesare con via Ottaviano e via Barletta)."}
{"id": "109167", "revid": "296813", "url": "https://it.wikipedia.org/wiki?curid=109167", "title": "Castelli della Valle della Loira", "text": "I castelli della Loira sono oltre 300 castelli situati nella valle della Loira ed in valli trasversali, nel centro della Francia.\nI castelli sono stati costruiti a partire dal X secolo quando i sovrani di Francia, seguiti dalla nobilt\u00e0 di corte, scelsero la valle per le loro dimore estive.\nIn virt\u00f9 della presenza del gran numero di castelli la valle stessa \u00e8 stata dichiarata Patrimonio dell'umanit\u00e0 dall'UNESCO.\nStoria.\nVerso la met\u00e0 del XVI secolo, Francesco I di Francia, aveva riportato il centro del potere a Parigi dalla valle della Loira e con lui se ne andarono dalla zona anche i grandi architetti. La valle continu\u00f2 per\u00f2 ad essere il luogo di villeggiatura favorito della corte e della nobilt\u00e0. Con l'ascesa di Luigi XIV a met\u00e0 del XVII secolo la capitale divenne sede permanente dei castelli reali, anche con la costruzione del Castello di Versailles. Tuttavia, coloro che godevano dei favori del re e la ricca borghesia, continuavano a rinnovare i castelli o ne costruivano di nuovi come residenze estive nella valle chiamata \"giardino di Francia\".\nLa rivoluzione francese vide distrutti o saccheggiati molti degli \"ch\u00e2teaux\"."}
{"id": "109170", "revid": "331126", "url": "https://it.wikipedia.org/wiki?curid=109170", "title": "Positivismo logico", "text": "Il positivismo logico, anche noto come neopositivismo, neoempirismo o empirismo logico, \u00e8 una corrente filosofica che sorge nella prima met\u00e0 del Novecento con il Circolo di Vienna, basata sul principio che la filosofia debba aspirare al rigore metodologico proprio della scienza. Come si deduce dal nome, alla sua base stanno i concetti tipici del metodo scientifico di \u201cempirico\u201d, ossia relazionato all'esperienza, e \u201clogico\u201d, dal momento che i suoi sostenitori ritengono che la conoscenza debba essere analizzata secondo i criteri logici propri dell'analisi del linguaggio che assicurino alle proposizioni un preciso significato dotato di senso.\nGli empiristi logici sostengono che la risoluzione degli equivoci e delle ambiguit\u00e0 legate al linguaggio conduca alla risoluzione degli stessi problemi filosofici: il loro sorgere dipenderebbe infatti da un uso scorretto/improprio delle parole che darebbe vita a molteplici possibili interpretazioni e/o mancanza di senso logico. La filosofia deve avere un ruolo chiarificatore: non pu\u00f2 essere un sapere puramente teorico-speculativo, ma basarsi sull'esperienza per poter fondare in maniera rigorosa la conoscenza. Centrale in questo senso \u00e8 il tema del verificazionismo e del suo principio di verificazione come soluzione epistemologica al problema della demarcazione tra scienza, pseudoscienze e metafisica.\nStoria.\nIl termine riprende e deriva in parte dal positivismo, movimento filosofico e culturale, nato in Francia nella prima met\u00e0 dell'800, che mirava all'esaltazione della scienza come promotrice del progresso scientifico e tecnologico, sia pure ora rivisto in maniera circoscritta, a livello strettamente epistemologico, al metodo scientifico stesso.\nIl Circolo di Vienna.\nGli inizi del positivismo logico si fanno risalire al 1910-1921, quando un gruppo di intellettuali si riuniva in un caff\u00e8 di Vienna per discutere della filosofia della scienza di Mach (empiriocriticismo). Ne facevano parte, fra gli altri, il matematico Hans Hahn, i fisici Richard von Mises e Philipp Frank e il sociologo Otto Neurath. La nascita vera e propria del Circolo di Vienna avvenne nel 1924, dopo che Moritz Schlick, chiamato ad insegnare a Vienna al posto di Mach, organizz\u00f2 degli incontri per discutere del \"Tractatus logico-philosophicus\" di Wittgenstein. Ad essi parteciparono Hahn, Neurath e poi Felix Kaufmann e Victor Kraft e, dal 1926, Rudolf Carnap.\nI membri del Circolo avevano una grande ammirazione per pensatori come Bertrand Russell, il giovane Wittgenstein e Albert Einstein, e furono in rapporti pi\u00f9 o meno stretti con Kurt G\u00f6del e altri personaggi di spicco del mondo scientifico e filosofico della prima met\u00e0 del secolo. Il pensiero del Circolo di Vienna ebbe diffusione nel mondo di lingua inglese soprattutto grazie agli scritti di A. J. Ayer, che aveva studiato a Vienna, e che viene quindi spesso considerato come un positivista di rilievo bench\u00e9 non appartenesse al Circolo. Ayer in un secondo momento abbandon\u00f2 l'empirismo logico per seguire la filosofia analitica, sotto l'influsso del pensiero del \u201csecondo Wittgenstein\u201d.\nUn circolo con le stesse idee sorse nel frattempo a Berlino, sotto la guida di Hans Reichenbach che, assieme a Carnap, diresse la rivista \"Erkenntnis\" (\u201cconoscenza\u201d) che univa gli intellettuali di Vienna e Berlino.\nCon l'avvento del nazismo molti scienziati e filosofi si trasferirono negli Stati Uniti d'America. Carnap e Neurath non rinunciarono al loro progetto e fondarono la rivista \"Journal of Unified Science\" lavorando per creare una scienza unificata che si basasse sul metodo dell'analisi logica. Nacque allora l'\"Enciclopedia internazionale della scienza unificata\", che venne pubblicata a partire dal 1938 sotto la direzione di Carnap e Neurath, e con la collaborazione di filosofi di varia provenienza. Nonostante l'intenzione di fondo l'idea di scienza unificata non era affatto unitaria. Per Neurath consisteva in un sistema unico di assiomi che comprendesse i risultati di tutte le scienze; per Dewey in un controllo maggiore della scienza sulla vita, per Russell era unit\u00e0 di metodo, ecc. Fu cos\u00ec che l'impresa si arrest\u00f2 dopo pochi volumi.\nDescrizione.\nConcetti fondamentali.\nLa pi\u00f9 caratteristica affermazione del positivismo logico \u00e8 che una proposizione ha significato solo nella misura in cui essa \u00e8 \"verificabile\" (principio di verificazione o verificazionismo). Ne segue che sono dotate di significato solo due classi di proposizioni:\nTutte le altre proposizioni, incluse quelle di natura etica ed estetica, sull'esistenza di Dio, e via dicendo, non sono quindi \"dotate di significato\", e appartengono invece alla \"metafisica\". Le questioni metafisiche sono in effetti falsi problemi e non meritano l'attenzione dei filosofi. Successivamente, il principio di verificazione andr\u00e0 indebolendosi approdando al principio della controllabilit\u00e0 che ha in s\u00e9, come casi particolari, i principi di verificazione e di falsificazione, che da soli andavano incontro a svariati problemi anche logici.\nInfluenza.\nL'approccio del Circolo di Vienna ebbe una profonda influenza sulla filosofia in genere, sulla logica, sulla filosofia del linguaggio e soprattutto sulla filosofia della scienza, ambito nel quale il positivismo logico si pu\u00f2 considerare come la posizione dominante per tutto il periodo che va dalla Prima guerra mondiale alla guerra fredda. Sebbene pochissimi dei suoi \"tenet\" abbiano ancora s\u00e9guito oggi, il ruolo del positivismo nella nascita della filosofia contemporanea \u00e8 importantissimo. Molti dei commentatori tendono a dare di questa corrente una visione semplificata, senza dar conto delle numerose differenze e dei numerosi disaccordi fra gli stessi positivisti.\nIl positivismo logico fu una delle prime manifestazioni della filosofia analitica. Nella prima met\u00e0 del XX secolo, le due espressioni divennero praticamente interscambiabili.\nCritiche.\nUna delle principali obiezioni formulate dai critici del positivismo \u00e8 un'accusa di contraddittoriet\u00e0; i suoi \"tenet\" fondamentali, infatti, sono proposizioni evidentemente non verificabili per via empirica e altrettanto evidentemente non tautologiche. La risposta dei positivisti a questa critica \u00e8 che il positivismo logico non pretende di essere un sistema di assiomi capace di provare la propria coerenza (vedi teorema di G\u00f6del).\nAltre obiezioni possono essere formulate rispetto al criterio di verificabilit\u00e0. In particolare, solo proposizioni esistenziali positive (\"esiste almeno un corvo bianco\") o proposizioni universali negative (\"non tutti i corvi sono neri\") sono caratterizzate da un metodo di verifica chiaro (\"trovare un corvo bianco\"); non altrettanto si pu\u00f2 dire delle proposizioni esistenziali negative o universali positive. Un'affermazione come \"tutti i gravi cadono verso il centro della Terra\", infatti, non pu\u00f2 essere dimostrata assolutamente vera.\nIn effetti, questa obiezione non tende a mostrare una contraddittoriet\u00e0 interna dell'approccio positivista, ma solo a mettere in luce una sua potenziale debolezza come filosofia, ovvero l'impossibilit\u00e0 di pronunciarsi in modo definitivo sulla verit\u00e0 di determinate proposizioni dotate di senso. Per Ayer e altri positivisti (ma su questo vi fu un certo dibattito) questo limite era assolutamente accettabile e anzi necessario. In \"Language, Truth and Logic\", Ayer pose una distinzione fra verifica forte e debole. La verifica forte consiste nello stabilire conclusivamente la verit\u00e0 di una proposizione; quella debole, nel verificare che tale proposizione \u00e8 \"probabilmente\" vera (per esempio, perch\u00e9 non si \u00e8 mai osservato un grave alzarsi spontaneamente da terra). Secondo Ayer, in filosofia, esattamente come nella scienza, \"no proposition, other than a tautology, can possibly be anything more than a probable hypothesis\" (\"nessuna proposizione, eccetto una tautologia, pu\u00f2 mai essere pi\u00f9 di una ipotesi probabile\").\nIl filosofo Karl Popper, generalmente citato fra i critici del positivismo, present\u00f2 una variante del criterio di verificabilit\u00e0 basata sul criterio di falsificabilit\u00e0. Per Popper, una proposizione scientifica ha significato solo se pu\u00f2 essere dimostrata \"falsa\". Lo scopo di Popper non era, tuttavia, quello di distinguere fra proposizioni filosofiche dotate di senso e proposizioni filosofiche \"metafisiche\", bens\u00ec fra scienza e pseudoscienza (per esempio, egli sostenne sulla base di questo criterio che la psicoanalisi non poteva essere considerata scientifica)."}
{"id": "109172", "revid": "125284073", "url": "https://it.wikipedia.org/wiki?curid=109172", "title": "Renato Guttuso", "text": "Figlio di Gioacchino (1865-1940), agrimensore e acquerellista dilettante, e di Giuseppina d'Amico (1874-1945) \u2013 che preferirono denunciare la nascita a Palermo il 2 gennaio 1912 per contrasti con l'amministrazione comunale di Bagheria dovuti alle idee liberali dei coniugi \u2013 il piccolo Renato manifest\u00f2 precocemente la sua predisposizione alla pittura.\nInfluenzato dall'hobby del padre e dalla frequentazione dello studio del pittore Domenico Quattrociocchi nonch\u00e9 della bottega del pittore di carri Emilio Murdolo, il giovane Renato incominci\u00f2 appena tredicenne a datare e firmare i propri quadri. Si trattava per lo pi\u00f9 di copie (paesaggisti siciliani dell'Ottocento ma anche pittori francesi come Millet o artisti contemporanei come Carr\u00e0), ma non mancavano ritratti originali. Durante l'adolescenza cominci\u00f2 anche a frequentare lo studio del pittore futurista Pippo Rizzo e gli ambienti artistici palermitani. Nel 1928, appena diciassettenne partecipa alla sua prima mostra collettiva a Palermo.\nLa sua arte, legata all'espressionismo, fu caratterizzata anche dal forte impegno sociale, che lo port\u00f2 altres\u00ec all'esperienza politica come senatore del Partito Comunista Italiano per due legislature, durante la segreteria di Enrico Berlinguer.\nBiografia.\nRenato Guttuso nacque il giorno di santo Stefano del 1911 nella cittadina siciliana di Bagheria. Il padre, il cavaliere Gioacchino Guttuso, era agrimensore e di lui, nella collezione donata al Comune di Bagheria, esistono vari ritratti: il primo, addirittura risalente al 1925, dimostra il genio precoce dell'artista; altri con riga e squadra, ne sottolineano la professione e l'ammirazione per l'uomo tutto d'un pezzo appassionato di lettere e di arti, con il culto della libert\u00e0 trasmessagli dal padre Ciro, che aveva combattuto con Garibaldi. L'adolescenza borghese fu fitta di stimoli per il futuro pittore. \nIl giovane Guttuso abitava in una casa vicino alle ville Valguarnera e Palagonia, delle quali ritrasse poi particolari in quadri successivi e s'ispirava agli scogli dell'Aspra; tra le gite al mare e i primi amori, il pittore visse tutta la crisi siciliana del primo dopoguerra, durante la quale ebbe inizio lo scempio architettonico e sociale che prosegu\u00ec per diversi anni a seguire. \nA Palermo, e nella stessa Bagheria, vide in completa decadenza la nobilt\u00e0 delle splendide ville settecentesche, coi loro mostri famosi e l'avanzare di un vero massacro urbanistico e di lotte di potere all'interno del comune, che scossero il temperamento di Guttuso, mentre la famiglia era segnata da ristrettezze economiche a causa dell'ostilit\u00e0 di clericali e fascisti nei confronti del padre di Renato.\nQuesti, sentendo sempre pi\u00f9 forte l'inclinazione alla pittura, si trasfer\u00ec a Palermo, per compiere gli studi liceali presso il Liceo classico Umberto I e poi frequentare l'Universit\u00e0. Nel 1931 alcuni suoi lavori furono accettati dalla giuria della prima Quadriennale di Roma e confluirono in una mostra collettiva di sei pittori siciliani, accolti dalla critica \u2013 dice Franco Grasso nella citata monografia\u00a0\u2013 come \u00ab...una rivelazione, un'affermazione siciliana\u00bb. A Palermo, apr\u00ec uno studio in Corso Pisani e con la pittrice Lia Pasqualino Noto e gli scultori Giovanni Barbera e Nino Franchina form\u00f2 il \"Gruppo dei Quattro\". \nNel 1933 si trasfer\u00ec a Roma per dedicarsi alla sola pittura. Dal novembre del 1933 al maggio del 1934 partecipa a Palermo al Corso Allievi Ufficiali di Complemento, come testimoniato nel volume \"La promessa e l'offerta. Memorie del Sottotenente Giambattista Lapucci del 17\u00ba Battaglione Eritreo, Medaglia d'Oro al V. M.\". Nelle sue lettere ai genitori pubblicate postume, l'autore, nel descrivere i compagni di corso con i quali intratteneva pi\u00f9 stretti rapporti di amicizia, cita tale \"Renato Guttuso, pittore\". Dalle lettere del Lapucci non si desume quale fu per Guttuso l'esito del Corso A.U.C.\nLa sua formazione si modell\u00f2 sulle correnti figurative europee, da Courbet a Van Gogh a Picasso, e lo port\u00f2 a Milano e a viaggiare per l'Europa. Nel suo espressionismo si fecero via via sempre pi\u00f9 forti i motivi siciliani quali i rigogliosi limoneti, l'ulivo saraceno, il Palinuro, tra mito e solitudine isolana.\nL'arte sociale di Guttuso.\nNel 1935 a Milano per il servizio militare, Guttuso conobbe Manz\u00f9, Birolli, Fontana, Antonio Banfi. Nel corso di quel soggiorno non mancava per\u00f2 di tornare in estate a Bagheria dove matur\u00f2 la sua arte \"sociale\", con un impegno morale e politico via via pi\u00f9 scoperto, che si rivelava in quadri come la citata \"Fucilazione in Campagna\", fra il 1937 e il '38, \"Fuga dall'Etna\" in due stesure, per poi consacrarsi alcuni anni dopo in opere rappresentative della massima espressione del realismo sociale di Guttuso come \"La Spiaggia\" (1955) e \"Carretti a Bagheria\" (1956). Rifiutato ogni canone accademico, con le figure libere nello spazio o la ricerca del puro senso del colore, Guttuso s'inser\u00ec nel movimento artistico \"Corrente\", che con atteggiamenti scapigliati s'opponeva alla cultura ufficiale e denotava una forte opposizione antifascista nelle scelte tematiche negli anni della guerra di Spagna e che prepararono la seconda guerra mondiale.\nNel 1937 a Napoli, Guttuso si classifica al 2\u00ba posto per la critica d'arte ai Littoriali della cultura e dell'arte. In quelli del 1938, a Palermo, si presenta necessariamente in divisa del GUF ma concorre con un quadro manifestamente antifascista\u02d0 \"Fucilazione in campagna\", dedicato al poeta Garcia Lorca fucilato dai franchisti. \nNel 1937 si trasfer\u00ec definitivamente a Roma, con studio in \"via Pompeo Magno\" dove, per l'esuberanza di vita, l'amico Mazzacurati lo soprannomin\u00f2 scherzosamente \"Sfrenato Guttuso\" e frequent\u00f2 l'ambiente artistico romano di tendenza antinovecentista: Sebastiano Carta, Alberto Ziveri, Antonietta Rapha\u00ebl, Mario Mafai, Marino Mazzacurati, Pericle Fazzini, Corrado Cagli, Toti Scialoja, Filiberto Sbardella, e si tenne anche in contatto col gruppo milanese di Ernesto Treccani, Giacomo Manz\u00f9, Aligi Sassu. Strinse amicizia con Antonello Trombadori, giovane critico d'arte, figlio del pittore Francesco Trombadori, e incominci\u00f2 un sodalizio intellettuale e politico che lo accompagn\u00f2 poi per tutta la vita. \nNel 1940 s'iscrisse al Partito Comunista d'Italia clandestino (in seguit\u00f2 disegn\u00f2 il simbolo del rinato Partito Comunista Italiano, utilizzato fino al suo scioglimento nel 1991, e collabor\u00f2 con la rivista \"Il Calendario del Popolo\"); lasci\u00f2 Roma per motivi politici rifugiandosi a Genova, in casa di amici. Pi\u00f9 tardi fece ritorno a Roma in clandestinit\u00e0.\nIl dipinto che gli diede la fama, fra mille polemiche da parte anche del clero e del fascio, poich\u00e9 sotto il soggetto sacro denunziava gli orrori della guerra, fu un molto discusso e controverso dipinto raffigurante \"La Crocifissione\" (1940) che gli permise di aggiudicarsi il secondo premio alla quarta edizione del Premio Bergamo 1942. Di esso Guttuso ha scritto nel suo Diario che \u00e8 \u00ab...il simbolo di tutti coloro che subiscono oltraggio, carcere, supplizio per le loro idee\u00bb con il quale al Premio Bergamo siglava la sua nuova stagione. con una crocifissione.\nL'artista non cess\u00f2 mai di lavorare in anni difficili come quelli della guerra e alternava, specie nelle nature morte, gli oggetti delle case umili della sua terra, a squarci di paesaggio del golfo di Palermo a una collezione di disegni intitolata \"Massacri\", che circolarono clandestinamente, dato che ritraevano le repressioni naziste, come quello dedicato all'eccidio delle Fosse Ardeatine, un cui olio su tela del 1944 fu esposto alla Galleria Basile di Palermo in quella che fu l\u2019ultima personale dedicata all\u2019artista.\nIl dopoguerra e il matrimonio.\nConobbe e spos\u00f2 quella che sar\u00e0 la sua fedele compagna e confidente Mimise, che ritrasse nel '47.\nGi\u00e0 all'indomani della Liberazione un anelito di speranza torn\u00f2 ad alitare nella pittura del maestro, come nel quadro \"Pausa dal lavoro\", china e acquerello nel 1945, quasi un simbolo della rinascita di cui Pier Paolo Pasolini ha scritto (1962):\nSeguirono \"Carrettieri che cantano\", \"Contadino che zappa\" (1947), \"Contadini di Sicilia\" (dieci disegni pubblicati a Roma nel '51) in cui il linguaggio pittorico diventa chiaro ed essenziale e di cui lo stesso Guttuso ebbe a scrivere che erano preparatori del quadro \"Occupazione delle terre incolte in Sicilia\" (che sarebbe poi stato esposto alla Biennale d'Arte a Venezia nel 1950), affermando: \u00abCredo siano legati alla mia ispirazione pi\u00f9 profonda e remota. Alla mia infanzia, alla mia gente, ai miei contadini, a mio padre agrimensore, ai giardini di limoni e di aranci, alle pianure del latifondo familiari al mio occhio e al mio sentimento, da che sono nato. Contadini siciliani che hanno nel mio cuore il primo posto, perch\u00e9 io sono dei loro, i cui volti mi vengono continuamente davanti agli occhi qualunque cosa io faccia, contadini siciliani che sono tanta parte della storia d'Italia\u2026\u00bb.\nSempre nel 1949-1950, Renato Guttuso ader\u00ec al progetto della importante collezione Verzocchi (attualmente conservata presso la Pinacoteca civica di Forl\u00ec), inviando, oltre a un autoritratto, l'opera \"Bracciante siciliano\".\nPuntualmente torn\u00f2 a stupire, alternando la visione luminosa e piena di colore di \"Bagheria sul golfo di Palermo\" alla \"Battaglia al ponte dell'Ammiraglio\", in cui ritrasse il nonno Ciro Guttuso, arruolatosi come garibaldino, e con una serie di dipinti dal vero, le lotte contadine per l'occupazione delle terre, gli zolfatari, o squarci di paesaggio fra cactus e fichi d'India, ritratti di amici e uomini di cultura, pittori come Nino Garajo e Bruno Caruso.\nNel 1953 partecipa alla Prima Mostra sindacale del Sindacato provinciale romano aderente alla Federazione Nazionale Artisti di Roma (in Via Margutta 54, assieme agli artisti Antonio Vangelli, Carlo Levi, Pietro Cascella, Corrado Cagli, Carla Accardi, Vito Apuleio, Claudio Astrologo, Beppe Assenza, Valente Assenza; Ugo Attardi; Eugenio Bardzki; Giulia Battaglia; Fausta Beer; Stelvio Botta; Leoncillo Leonardi; Alessandro Leonori Cecina; Irma Levi; Roberto Melli; Francesco Mercati; Costanza Minniey; Saro Mirabella; Angelo Moriconi; Aldo Natili; Umberto Padella; Vittorio Parisi; Mario Penelope; Sestilio Picari; Paola Piersanti; Ottavio Pinna; Walter Sanges; Filiberto Sbardella; Sergio Schirato; Renato Selvi; Giuseppe Strachota; Mario Toppa; Edoardo Treves; Ariosto Zampaloni; Nwart Zarian; Gino Zocchi, ecc.).\nAffascinato dal modello dantesco, dal '59 al '61, l'artista concep\u00ec una serie di disegni colorati che poi verranno pubblicati in volume nel '70, \"Il Dante di Guttuso\", in cui i personaggi dell'Inferno vengono rivisitati come esemplari della storia del genere umano, confermando la versatilit\u00e0 dell'ingegno. Un intero ciclo, invece, fu dedicato negli anni settanta alla sua autobiografia in pittura, quadri d'eccezionale valore per la conoscenza del Guttuso uomo-artista.\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica. \nLa figura femminile divenne dominante nella pittura come lo fu nella vita privata e fra i dipinti pi\u00f9 grandi per mistura ricordiamo \"Donne stanze paesaggi oggetti\" del '67, oggi esposto alla galleria comunale di Bagheria, a Villa Cattolica, com'\u00e8 importante la serie di dipinti in cui ritrasse Marta Marzotto, musa ispiratrice e modella prediletta per lunghi anni, che conobbe a Milano in casa di Rolly Marchi. Celebre \u00e8 anche la serie delle \"Cartoline\", un insieme di 37 disegni e tecniche miste (pubblicate dalla casa editrice Archinto nel volume \"Le Cartoline di Renato Guttuso\"), in cui l'artista magistralmente rappresenta i ricordi, i sentimenti, le emozioni, le fantasie e gli stati d'animo dell'uomo Guttuso verso la donna Marta Marzotto.\nDel 1968 \u00e8 \"Le figlie di Loth\", dipinto a sfondo erotico in due diverse versioni, ispirato all'episodio biblico dell'involontario incesto di Lot con le due figlie.\nGuttuso nei primi anni '70 ha lavorato al Museo-monumento al deportato politico e razziale producendo un dipinto parietale, raffigurante un gruppo di deportati. Il dipinto ci mette davanti alla responsabilit\u00e0 italiana nel fenomeno della deportazione e dello sterminio.\nNel 1971 disegn\u00f2 il drappellone del Palio di Siena del 16 agosto, mentre nel 1972 dipinse \"I funerali di Togliatti\", che diverr\u00e0 opera-manifesto della pittura comunista del secondo dopoguerra. L'opera \u00e8 conservata al MAMbo - Museo d'arte Moderna di Bologna. In essa sono raffigurate, in maniera allegorica (spesso molti erano gi\u00e0 morti all'epoca dei funerali di Palmiro Togliatti nel 1964) varie figure del comunismo, positive e negative, a comporre un'ideale rappresentazione dell'immaginario collettivo comunista del XX secolo, tra operai, bandiere rosse e la salma di Togliatti. Nel quadro si vedono, ad esempio, oltre all'autore stesso, Marx, Engels, Trotsky, Elio Vittorini, Angela Davis, Stalin, Lenin (raffigurato diverse volte), Sartre, Simone de Beauvoir, Pier Paolo Pasolini e altri.\nDel 1974 \u00e8 invece il celebre dipinto dedicato alla Vucciria di Palermo, lo storico mercato del capoluogo siciliano.\nUn bassorilievo su metallo argentato dal titolo \"Volto di donna\" e una scultura in ottone smaltato dal titolo \"L'Edicola\" sono esposte presso il Museo Fortunato Calleri di Catania.\nL'esperienza politica.\nAlle elezioni politiche del 20 giugno 1976 fu eletto al Senato della Repubblica per il PCI nel collegio di Sciacca, raccogliendo 29.897 preferenze.\nFu confermato alle elezioni politiche del 3 giugno 1979 al Senato della Repubblica per il PCI nel collegio di Lucera, raccogliendo 29.418 preferenze.\nGli ultimi anni e la morte.\nNel 1977 Guttuso don\u00f2, con atto pubblico, al Centro Studi e Archivio della Comunicazione di Parma la sua opera \"La partenza del vapore di Napoli\" (1966), conservata nel Fondo a lui dedicato, pubblico e interamente consultabile. A questa prima opera, nel 1982 si aggiunge al Fondo CSAC \"Natura morta con tavola\" (1947).\nNel 1980 dedic\u00f2 un acquerello alla strage di Bologna, dal titolo \"Il sonno della ragione genera mostri\", come l'omonima acquaforte di Goya.\nNel 1982 dipinse il francobollo da 1.000 lire, raffigurante la Coppa FIFA sollevata da Dino Zoff durante la premiazione dei mondiali di calcio in Spagna dell 1982, che divenne un cult per i collezionisti di memorabilia calcistica e filatelia.\nGuttuso si spense malinconicamente a Roma, in isolamento, dopo la morte della moglie. La malattia di quest'ultima, infatti, lo aveva colpito al punto di fargli cessare ogni altra frequentazione. Non avendo figli biologici riconosciuti adott\u00f2, poco prima della morte, Fabio Carapezza Guttuso, il figlio dello scienziato e grande amico Marcello Carapezza. Il figlio adottivo fu molto vicino al maestro negli ultimi mesi di vita ed unico conforto dopo la perdita di molti cari.\nMarta Marzotto, in un'intervista, ha sostenuto che Renato Guttuso sia sempre stato ateo. In realt\u00e0 - come si evince in narrativa - la contessa non ebbe a frequentare Guttuso negli ultimi mesi di vita. Resta il fatto che ne vennero celebrati due funerali: uno laico e di partito, con un seguito di bandiere rosse del PCI, e uno religioso. La cerimonia religiosa fu celebrata dall'allora arcivescovo Fiorenzo Angelini, suo amico personale, che nell'omelia e in un'intervista subito dopo il decesso testimoni\u00f2 la sua assistenza spirituale e la religiosit\u00e0 del pittore, negli ultimi mesi. \nAlla morte Guttuso don\u00f2 alla citt\u00e0 natale, Bagheria, molte opere che sono state raccolte nel locale museo di Villa Cattolica dove egli stesso venne sepolto. La sua tomba \u00e8 opera dello scultore Giacomo Manz\u00f9.\nFabio Carapezza Guttuso \u00e8 l'unico erede dell'immenso patrimonio di Guttuso. Fond\u00f2 gli \"Archivi Guttuso\", cui destin\u00f2 lo studio di piazza del Grillo, e integr\u00f2 la collezione del museo di Bagheria con numerose opere ereditate.\nRenato Guttuso in televisione.\nNel 1957 comparve anche in un programma televisivo, la rubrica pubblicitaria \"Carosello\", nel quale pubblicizzava lo shampoo Plix e la valigetta Or\u00e9al insieme a Mike Bongiorno. "}
{"id": "109175", "revid": "1543377", "url": "https://it.wikipedia.org/wiki?curid=109175", "title": "Equus zebra", "text": "La zebra di montagna (Equus zebra ) \u00e8 una specie minacciata di zebra originaria dell'Angola sud-occidentale, della Namibia e del Sudafrica. Si suddivide in due sottospecie, la zebra del Capo (\"E. z. zebra\") e la zebra di Hartmann (\"E. z. hartmannae\"); alcuni autori hanno perfino considerato l'ipotesi di considerarle come due specie separate.\nTassonomia.\nNel 2004 C. P. Groves e C. H. Bell rivisitarono la tassonomia delle zebre (genere \"Equus\", sottogenere \"Hippotigris\"). Dopo accurate analisi giunsero alla conclusione che la zebra del Capo (\"Equus zebra zebra\") e quella di Hartmann (\"Equus zebra hartmannae\") erano cos\u00ec diverse tra loro da dover essere classificate come specie separate, \"Equus zebra\" ed \"Equus hartmannae\".\nTuttavia, dopo un esauriente studio genetico su 295 esemplari di zebra di montagna, Moodley e Harley (2005) non riscontrarono alcuna differenza genetica tale da considerare i due \"taxa\" di zebra di montagna nulla pi\u00f9 di due popolazioni distinte di un'unica specie. Essi giunsero cos\u00ec alla conclusione che bisognava continuare a considerare la zebra del Capo e quella di Hartmann semplici sottospecie.\nLa terza edizione del celebre \"Mammal Species of the World\" (2005) classifica la zebra di montagna come un'unica specie (\"Equus zebra\") suddivisa in due sottospecie.\nDescrizione.\nCome tutte le zebre anche quella di montagna \u00e8 ricoperta dalle caratteristiche strisce bianche e nere con conformazione diversa da individuo a individuo. Le strisce possono essere sia bianche e nere che bianche e marrone scuro. Esse ricoprono tutto il corpo a eccezione del ventre. La zebra di montagna \u00e8 dotata inoltre di una caratteristica giogaia.\nLe zebre di montagna adulte sono lunghe 2,2 m. L'altezza al garrese \u00e8 di 1 - 1,4 m. Il peso si aggira sui 240 \u2013 372\u00a0kg. Groves e Bell riscontrarono nella zebra del Capo una forma di dimorfismo sessuale: in questa sottospecie, a differenza della zebra di Hartmann, le femmine sono pi\u00f9 grandi dei maschi. Le strisce nere della sottospecie di Hartmann sono sottili e separate tra loro da spazi bianchi piuttosto larghi, mentre nella sottospecie del Capo si riscontra l'esatto opposto.\nBiologia.\nLe zebre di montagna vivono in zone montuose e collinari calde, aride e rocciose. Prediligono i pendii e gli altopiani e si possono incontrare fino a 1000 metri sul livello del mare, sebbene durante l'inverno migrino verso altitudini inferiori. La loro alimentazione \u00e8 costituita da ciuffi d'erba, corteccia, foglie, boccioli, frutta e radici. Spesso scavano alla ricerca d'acqua.\nLa zebra del Capo e quella di Hartmann sono allopatriche, il che significa che il loro areale non si sovrappone. Proprio per questo motivo non possono incrociarsi tra loro. La causa di questo va attribuita agli stermini effettuati dai cacciatori nella Provincia sudafricana del Capo Settentrionale. In tempi storici le zebre di montagna erano diffuse attraverso l'intera lunghezza delle scarpate montuose che corrono lungo la costa occidentale dell'Africa meridionale, cos\u00ec come in tutte le regioni montuose del Sudafrica meridionale.\nCiclo vitale.\nLa zebra di montagna vive in piccoli gruppi familiari costituiti da un unico stallone, da una, due o pi\u00f9 giumente e dai loro puledri. I maschi scapoli vivono in gruppi separati e tentano di attrarre a s\u00e9 le giovani femmine, opponendosi agli stalloni. I gruppi di zebra di montagna non si aggregano mai in mandrie come avviene nella zebra di pianura.\nLe giumente danno alla luce un unico piccolo ogni dodici mesi. Come i cavalli, anche le zebre sono in grado di stare in piedi, camminare e poppare poco dopo la nascita. La giumenta si prende cura del puledro per un anno, trascorso il quale il giovane dovr\u00e0 allontanarsi dal gruppo per unirsi ai gruppi di scapoli o agli harem.\nConservazione.\nLa specie \u00e8 classificata come vulnerabile. La zebra di montagna del Capo \u00e8 stata cacciata fin quasi all'estinzione e negli anni trenta ne rimanevano meno di 100 esemplari. Da allora, grazie ai progetti di conservazione, la popolazione \u00e8 di nuovo aumentata e ora in natura se ne trovano pi\u00f9 di 2700. Entrambe le sottospecie vivono al sicuro dei parchi nazionali, ma sono ancora minacciate. Per garantite la sopravvivenza a questa specie \u00e8 attualmente all'opera un Programma per le Specie in Pericolo portato avanti dagli zoo europei, nonch\u00e9 vari progetti condotti da altre strutture in tutto il mondo."}
{"id": "109176", "revid": "99235543", "url": "https://it.wikipedia.org/wiki?curid=109176", "title": "Dual core", "text": "Dual core, in elettronica e nell'informatica, indica una CPU composta da 2 core, ovvero da 2 nuclei di processori \"fisici\" montati sullo stesso package.\nQuesto tipo di architettura consente di aumentare la potenza di calcolo di una CPU senza aumentare la frequenza di lavoro, a tutto vantaggio del calore dissipato (che diminuisce rispetto al caso di pi\u00f9 processori separati) cos\u00ec come l'energia assorbita.\nI primi processori dual core a venire prodotti, furono gli IBM PowerPC POWER4 del 2001 ma il concetto ha assunto risonanza mondiale nel 2005, anno in cui i due maggiori produttori di CPU al mondo, Intel e AMD, misero in commercio i primi esemplari di una nuova generazione di microprocessori, basati sui rispettivi prodotti esistenti, e contenenti due core.\nStoria.\nCome accennato nell'introduzione, nel corso del 2005 arrivarono i primi chip dual core per mercato desktop, grazie a AMD che present\u00f2 l'Opteron e l'Athlon 64 X2; in quel periodo si era giunti ad un livello tecnologico di sviluppo hardware che non consentiva pi\u00f9 di aumentare la potenza di elaborazione incrementando semplicemente la frequenza di clock. Fino a quel momento il continuo aumento delle prestazioni era stato basato soprattutto sull'aumento della frequenza operativa grazie alle innovazioni offerte dai processi produttivi sempre pi\u00f9 miniaturizzati. Si giunse per\u00f2 a un punto tale per cui aumentare ulteriormente le frequenze delle CPU single core, malgrado le dimensioni minime dei transistor, comportava ormai consumi troppo elevati in relazione al modesto aumento di prestazioni (a quei tempi un processore single core top di gamma superava abbondantemente i 100 W di consumo massimo) e questo ovviamente aveva serie ripercussioni anche sul gravoso problema del raffreddamento dei circuiti.\nLa soluzione che sembr\u00f2 pi\u00f9 ovvia ai progettisti di microprocessori fu quella di puntare tutto sul parallelismo in modo da poter aumentare il numero di operazioni eseguibili in un unico ciclo di clock. Questo nuovo approccio comunque non era del tutto indolore e comportava anche alcuni svantaggi, in quanto i programmi dovevano essere ottimizzati per un utilizzo multi-thread ovvero parallelizzati anch'essi (ciascun programma eseguito in pi\u00f9 parti) per poter sfruttare appieno le caratteristiche di questi processori, in caso contrario essi avrebbero impegnato solo uno dei core, lasciando l'altro pressoch\u00e9 inutilizzato. Paradossalmente, era anche possibile che un programma applicativo non pensato per un'esecuzione di tipo parallelo risultasse di pi\u00f9 lenta esecuzione su un processore multi core rispetto a uno single core, e infatti al momento del lancio dei primi esemplari, erano veramente pochi i software gi\u00e0 pronti per queste nuove architetture. Tale incapacit\u00e0 di raggiungere i livelli di prestazione teorici dei sistemi a parallelismo massiccio \u00e8 nota come \"sindrome di von Neumann\".\nDiversi analisti software, infatti, prevedevano gi\u00e0 allora che se il software pensato per un utilizzo parallelo in ambito dual core fosse stato realizzato in maniera oculata, tenendo conto non del funzionamento su un sistema dual core, ma su un sistema a pi\u00f9 core, esso non avrebbe richiesto poi grosse modifiche per essere utilizzato su un dual core o su un pi\u00f9 generico processore multi core (termine che indica CPU dotate di almeno 3 core). Secondo altri, invece, gli sforzi necessari per realizzare software multi processore che avrebbe funzionato in maniera ottimale saturando tutti i core e non occupandoli in modo disomogeneo sarebbero stati esagerati in relazione con i reali vantaggi, soprattutto di impatto di costi. Su una materia tanto nuova in ambito desktop, ai tempi non si poteva fare altro che attendere maggiori dettagli, ma il tempo ha poi portato gli sviluppatori ad acquisire sempre maggiore esperienza e dimestichezza con la programmazione parallela e molti dei timori dei primi giorni risultano ormai superati.\nI produttori.\nIntel.\nOltre ai gi\u00e0 citati IBM PowerPC POWER4 del 2001, che erano comunque prodotti di nicchia, processori dual core disponibili per il grande pubblico vennero presentati da Intel, vale a dire gli Intel Pentium D (basati sul progetto Smithfield), che mantenne i prezzi relativamente bassi (rispetto alla concorrente AMD) simili alle controparti single core Pentium 4 basate sul core Prescott, questo anche perch\u00e9 le frequenze dei suddetti processori sarebbero state impari rispetto a quelle dei rispettivi processori AMD e quindi l'azienda decise di utilizzare una tattica aggressiva di ingresso del mercato dei processori dual core.\nI primi Pentium D erano formati appunto da 2 core Prescott montati sullo stesso package; successivamente arrivarono anche quelli basati su core Presler, divenuti la seconda generazione di processore Pentium D (in cui erano sempre presenti due core identici affiancati, anche se non sullo stesso die per poter cos\u00ec aumentare le rese produttive), con processo produttivo a 65 nm. Dopo Presler fu la volta del Core 2 Duo Conroe arrivato sul mercato a luglio 2006.\nIntel, inoltre, estese progressivamente l'utilizzo di questa tecnologia a tutti i segmenti di mercato, incluso quello mobile, di cui il primo esponente fu il Core Duo Yonah e successivamente Merom, entrambi evoluzioni del Pentium M, e ovviamente al settore server. In questa categoria i primi dual core furono Montecito evoluzione del processore a 64 bit Itanium 2 con cache L3 che raggiunse in alcune versioni i 24 MB di capacit\u00e0, mentre per i server x86 basati sul processore Xeon, videro la luce Dempsey (formato da due core Irwindale), e Paxville; si tratta dei nomi in codice di queste CPU, costruite con processo produttivo a 65 nm e pensate, rispettivamente, per i sistemi workstation e server a 2 e 4 processori.\nDa Conroe venne derivato anche lo Xeon Woodcrest, per sistemi server di fascia bassa dotati di 2 socket.\nAMD.\nI primi processori dual core di AMD furono gli Opteron nel mese di aprile 2005, seguiti poi dagli Athlon 64 X2 alla fine di maggio ed infine la versione FX con l'ultimo prodotto FX60 con frequenza di lavoro 2,6 GHz. La particolarit\u00e0 degli Athlon 64 X2, a confronto con i Pentium D, consisteva nel fatto che il core era formato sostanzialmente da 2 Athlon 64 che funzionavano alla stessa frequenza dei corrispondenti modelli single core ed anche il consumo medio rimaneva pressoch\u00e9 inalterato. Questo non comportava quindi un calo di prestazioni in caso di utilizzo con programmi single thread non ottimizzati per i dual core come accadeva invece nei confronti della coppia Pentium 4/Pentium D.\nAltri.\nOltre al gi\u00e0 citato PowerPC sviluppato da IBM ed inserito anche in alcune versioni dei computer iMac della Apple, altri processori dual core furono i Sun Microsystems UltraSPARC IV/IV+, processori SPARC per server SMP messi in commercio durante il 2004/2005 e, restando in ambito Server ad alte prestazioni, i processori POWER4 (2003) e POWER5 (2004) della serie POWER della IBM che garantivano anche il Multithreading.\nConsiderazioni sui processori Dual/Multi core.\nEsistono differenti approcci attraverso i quali si possono realizzare chip dual core, ciascuna con precise peculiarit\u00e0; per ulteriori informazioni si rimanda alle seguenti voci di approfondimento che espongono concetti di carattere generale:\nDai processori Dual Core ai Multi Core.\nUna volta accantonata la \"corsa ai GHz\" in favore della ricerca del parallelismo, la naturale evoluzione delle CPU dual core sono stati i processori multi core, termine generico che indica le CPU dotate di almeno 3 core al proprio interno."}
{"id": "109178", "revid": "1356", "url": "https://it.wikipedia.org/wiki?curid=109178", "title": "Isola Alicudi", "text": "Alicudi \u00e8 un'isola dell'Italia appartenente all'arcipelago delle isole Eolie, in Sicilia. Amministrativamente appartiene a Lipari, comune italiano della citt\u00e0 metropolitana di Messina. Gli abitanti dell'isola sono chiamati in siciliano \"arcudari\".\nAnticamente era nota come \"Ericussa\", dal greco antico \"\u1f18\u03c1\u03b9\u03ba\u03bf\u1fe6\u03c3\u03c3\u03b1\" (\u00abricca di erica\u00bb). L'attuale nome deriva dall'arabo \"Al\u00ec-kur\", fortezza di Al\u00ec \nGeografia e storia.\nL'isola di Alicudi \u00e8 la pi\u00f9 occidentale dell'arcipelago eoliano e si trova a circa 34 miglia marine (quasi 63\u00a0km) a ovest di Lipari. \u00c8 dominata dal monte \"Filo dell'Arpa\", il cui toponimo deriva dal termine dialettale \"arpa\" o \"arpazza\" col quale si indica la poiana.\nLa pianta dell'isola \u00e8 quasi circolare, con superficie di circa 5\u00a0km\u00b2, con coste ripide ed aspre, e costituisce la parte emersa, dai 1.500\u00a0m di profondit\u00e0 del fondo del mare fino ai 675\u00a0m s.l.m. del punto culminante, di un vulcano spento, sorto attorno a 150.000 anni fa e rimodellato da successive eruzioni e fenomeni quaternari.\nL'isola \u00e8 abitata solo sul versante meridionale, digradante verso il mare in \"lenze\" (stretti appezzamenti), sostenute da muri a secco. Questo versante, significativamente antropizzato a scopi abitativi e colturali, risulta meno scosceso di quello opposto, battuto dai venti e continuamente soggetto a fenomeni erosivi e conseguenti frane, dette \"sciare\" (\"sciari\", al plurale, in lingua siciliana).\nAlicudi fu abitata dal Neolitico, come attestato da tracce rinvenute presso l'attuale porto e sulla sommit\u00e0 dell'isola.\nAl IV secolo a.C. sono datate alcune sepolture a lastre di pietra lavica rinvenute in localit\u00e0 \"Fucile\" nel 1924, con corredo funerario di lucerne e vasi fittili.\nFrammenti di vasellame di et\u00e0 romana si rinvengono sulla costa orientale dell'isola.\nNel 1676 si combatt\u00e9 nei pressi dell'isola la battaglia di Alicudi, nell'ambito della guerra d'Olanda.\nNel dopoguerra l'isola era abitata da oltre 600 persone, in gran parte poi emigrate in Australia e altre zone del mondo. Nel 2001 la popolazione contava un centinaio di residenti, che diminuiscono ulteriormente nel periodo invernale.\nAmbiente.\nLe spiagge dell'isola sono a ciottoli e scogli e le mareggiate invernali le fanno arretrare o avanzare, lasciando a volte pochi lembi di rena scura.\nIl giro dell'isola \u00e8 possibile, ma presenta il rischio della caduta di pietre, smosse dal vento o dalle capre brade, e richiede l'aggiramento a nuoto di alcune formazioni rocciose. Risalendo invece le ripide mulattiere, attualmente ben mantenute in estate dai volontari di Legambiente, ci si immerge nella macchia mediterranea composta dall'erica, dal cappero, ginestra, ulivo, lentisco, carrubo, \"Artemisia arborescens\", \"Cyclamen repandum\", \"Narcissus tazetta\", \"Orchis longicornu\", \"Erysimum brulloi\", \"Centaurea aeolica\" e \"Cytisus aeolicus\", localmente detto \"sg\u00f9bbiu\". \nNella zona del vecchio cratere e sui fianchi sommitali l'ambiente, pi\u00f9 fresco, presenta felci, distese di asfodelo (localmente \"cipuddazzu\"), pochi castagni residui, erica ed altri arbusti.\nLa fauna \u00e8 molto varia e ricca; in primavera e autunno compaiono uccelli migratori come il pellicano, l'airone rosso, l'airone cenerino, il fenicottero rosa. Tra le specie stanziali vi sono il corvo imperiale, il piccione selvatico, il germano reale, la berta maggiore e la berta minore, detta localmente \"araghiuni\". Tra i rapaci il falco pellegrino, il lodolaio, il falco della regina e il falco cuculo. Tra i mammiferi, il coniglio selvatico.\nLungo le pendici, a diversa altitudine, si trovano alcune aree semipianeggianti (\"Chianicieddu\", \"Chianu ri Mandra\", \"Dirittusu\" e \"Sciaratieddu\").\nLe case tradizionali hanno il tetto piano per la raccolta dell'acqua piovana, che viene convogliata in grandi cisterne poste a fianco e al disotto, e camere intercomunicanti affiancate, che si aprono su terrazzi con sedute in muratura (\"bissuoli\") e tipiche colonne a tronco di cono (\"pulere\"), sulle quali si appoggiano le travi in legno dei pergolati, sostegno di viti ombreggianti.\nIn molte case sono ancora sfruttati, per conservare gli alimenti, i \"rifriggiraturi\", piccoli vani con una porticina, posti allo sbocco di cunicoli di comunicazione ipogea, da cui fuoriescono soffi d'aria alla temperatura costante di una decina di gradi.\nAccanto alle abitazioni si trovano ancora numerose \"m\u00e0nnare\", costruzioni di pietre naturali a secco, a pianta circolare, coperte con falsa cupola, a cui si accede da bassi ingressi privi di serramento, con pavimento in terra battuta, destinate un tempo a ricovero di ovini.\nSull'isola non esistono grotte in cui entri il mare; invece sul fianco ovest, a mezza altezza ma impossibile da raggiungere in sicurezza se non con tecniche alpinistiche, si trova una grotta popolata da chirotteri.\nAltre conformazioni geologiche tipiche, oltre alle \"sciare\", sono il \"Perciato\", lo \"Scoglio della Palumba\" con la prospiciente \"Praia della Palumba\" e lo \"Scoglio Galera\", alta quinta naturale che si inabissa e riemerge pericolosamente a pelo d'acqua sul lato occidentale. Rappresentano variegate opere d'arte naturali gli scogli e le bancate di rocce, dal colore grigio scuro al bruno-arancio che sconfina anche nel rosso vinaceo, granulose o lisce al tatto, trabecolate o semplicemente solcate da fessure.\nL'isola \u00e8 in parte protetta, essendo inserita in un Parco naturale con percorsi segnalati; ci si affida alla sensibilit\u00e0 dei visitatori per l'attenzione da prestare ai rischi di incendi estivi e alla salvaguardia di fiori, essenze, insetti e animali selvatici.\nLe contrade.\nLe case sono distribuite in sei agglomerati principali, raggiungibili solamente percorrendo mulattiere, antiche o ricostruite, a gradoni di pietra:\nEconomia.\nIn quest'isola di natura vulcanica la terra \u00e8 particolarmente fertile. Non deve dunque stupire se ad Alicudi \u00e8 possibile ancora ammirare i terrazzamenti che spezzano il versante del vulcano ed hanno permesso per decenni agli abitanti di vivere dell'attivit\u00e0 agricola.\n\u00c8 interessante ricordare che la pesca, nei secoli passati, non ebbe mai uno sviluppo significativo, a causa del pericolo dei predoni, che rendeva di fatto tale attivit\u00e0 poco conveniente rispetto all'agricoltura.\nI principali prodotti dell'isola sono l'ulivo, la vite, i capperi e la pesca. Il turismo rappresenta una voce importante dell'economia dell'isola, anche se in misura minore rispetto alle altre isole.\nGli abitanti sono molto versatili: cos\u00ec, molti di quelli che in estate pescano, d'inverno eseguono lavori di ristrutturazione edilizia; altri accompagnano i turisti in escursioni in barca, o affittano loro imbarcazioni, o cucinano in spiaggia il pesce.\nTrasporti.\nGli unici mezzi di trasporto, utilizzati solo per i materiali, sono i muli, che hanno sostituito gli asinelli, meno robusti, e che da qualche tempo si vedono in carovane con un unico conducente. Non vi sono veicoli in circolazione, mancando le strade, ad eccezione di una striscia di pietre e cemento, che si stende per alcune centinaia di metri e serve per collegare al molo la centrale elettrica e il piazzale dell'eliporto per le emergenze.\nL'isoletta \u00e8 collegata alle altre isole e alla Sicilia direttamente o indirettamente, tramite aliscafo o traghetto.\nEsistono anche collegamenti, con frequenze variabili nell'anno, con Napoli mediante traghetto e con Palermo mediante aliscafo.\nTradizioni e folclore.\nUna vecchia tradizione racconta di pescatori in grado di \u2018tagliare\u2019 le trombe marine e le tempeste. Il \"taglio\" avverrebbe tramite un rituale che consentiva di salvarsi dalle insidie del mare. Tramite precisi movimenti delle mani riuscirebbero a far s\u00ec che la tempesta man mano che si avvicina alla barca si affievolisce fino a diventare un filo che si spezza in due parti lasciando incolume l\u2019equipaggio.\nLa tradizione pi\u00f9 nota \u00e8 quella delle donne volanti o \"mahare\" arcudare, donne in grado di trasformarsi in corvi e gatti, di gettare il malocchio e di fare incantesimi, ma soprattutto avevano il potere di alzarsi in volo per raggiungere Palermo, dove si recavano di notte. In alcuni casi volavano sino alla Tunisia portando con s\u00e9 degli oggetti mai visti sull\u2019isola."}
{"id": "109179", "revid": "287204", "url": "https://it.wikipedia.org/wiki?curid=109179", "title": "Verres", "text": ""}
{"id": "109182", "revid": "1234826", "url": "https://it.wikipedia.org/wiki?curid=109182", "title": "Neville Paciock", "text": "Neville Paciock (\"Neville Longbottom\") \u00e8 uno dei personaggi della saga di \"Harry Potter\", scritta e ideata da J. K. Rowling. Neville \u00e8 un compagno di scuola di Harry Potter, Ron Weasley e Hermione Granger, appartenente alla casa di Grifondoro. Inizialmente timido, goffo e impacciato, nel corso della storia subisce una graduale trasformazione che lo porta a diventare pi\u00f9 sicuro e determinato.\nSebbene il personaggio sia noto in Italia con il cognome \"Paciock\", nella nuova traduzione italiana del primo \u00e8 stato mantenuto l'originale \"Longbottom\" in quanto il cognome usato nella precedente versione era stato scelto per il carattere iniziale del personaggio, non potendo prevedere la sua evoluzione nei libri successivi.\nNegli adattamenti cinematografici \u00e8 interpretato da Matthew Lewis; in italiano \u00e8 doppiato da Gabriele Patriarca.\nBiografia del personaggio.\nNeville nasce il 30 luglio 1980 da Frank e Alice Paciock, membri dell'Ordine della Fenice che per tre volte avevano affrontato Lord Voldemort: ci\u00f2 lo rende un possibile bersaglio di Voldemort a causa della Profezia di Sibilla Cooman, ma il Signore Oscuro ritiene che il pericolo maggiore provenisse da Harry Potter, in quanto mezzosangue come lui. Dopo la caduta di Voldemort, i suoi genitori vengono torturati fino alla pazzia da alcuni Mangiamorte, tra i quali Bellatrix Lestrange: a causa di ci\u00f2 Neville viene cresciuto dalla nonna paterna Augusta. Nonostante i suoi poteri magici si siano manifestati in tarda et\u00e0 viene ammesso ad Hogwarts, dove viene smistato in Grifondoro; qui fa conoscenza con Harry, Ron Weasley e Hermione Granger e diventa vittima di bullismo da parte di Draco Malfoy e la sua banda. Non riesce nemmeno a brillare nello studio, specialmente in Pozioni, dove il professor Severus Piton lo prende presto di mira; l'unica materia in cui eccelle \u00e8 Erbologia. Grazie all'aiuto degli amici, tuttavia, impara a far fronte alle avversit\u00e0 giungendo anche ad affrontare Harry, Ron e Hermione per impedir loro di danneggiare la Casa andando in giro di notte; per questo suo atteggiamento riesce a guadagnare i punti necessari a far vincere a Grifondoro la Coppa delle case al primo anno.\nNel corso degli anni si avvicina sempre pi\u00f9 al trio, unendosi anche all'Esercito di Silente quando, al quinto anno, Dolores Umbridge vieta le esercitazioni pratiche di Difesa contro le arti oscure. Dopo la fuga da Azkaban di alcuni Mangiamorte, tra i quali gli aguzzini dei suoi genitori, Neville inizia ad impegnarsi sempre di pi\u00f9 negli incontri dell'ES, e quando Harry decide di andare al Ministero della Magia per affrontare Voldemort, intenzionato a ottenere una copia della profezia, \u00e8 tra quelli che lo seguono aiutandolo anche ad affrontare alcuni Mangiamorte. Quando Voldemort sale al potere, dopo la morte di Silente nomina Piton come nuovo preside e Alecto e Amycus Carrow come insegnanti di Arti Oscure e Babbanologia; Neville, assieme ad altri studenti, riesuma l'Esercito di Silente e inizia un'opposizione al regime dei due Mangiamorte, rifugiandosi nella Stanza delle Necessit\u00e0 dove viene poi raggiunto dai suoi sostenitori. Partecipa alla battaglia di Hogwarts e, dopo la presunta morte di Harry, sfida apertamente Voldemort riuscendo anche a uccidere Nagini con la Spada di Grifondoro e a neutralizzare, assieme a Ron, Fenrir Greyback. Diciannove anni dopo la sconfitta di Voldemort \u00e8 insegnante di Erbologia ad Hogwarts ed \u00e8 sposato con Hannah Abbott.\nDescrizione.\nAspetto fisico.\nNeville \u00e8 descritto come un ragazzo basso e paffuto, dal viso rotondo e i capelli biondi.\nCarattere e personalit\u00e0.\nNeville \u00e8 inizialmente descritto come un ragazzo timido, goffo, impacciato e dotato di scarsa memoria, caratteristiche che pi\u00f9 di una volta lo hanno portato a mettersi nei guai sia con gli altri studenti che con i professori. \u00c8 infatti il bersaglio preferito di Draco Malfoy agli inizi del primo anno, ed \u00e8 solo grazie all'intervento di Harry e Ron riesce ad acquistare fiducia in s\u00e9 stesso, portandolo ad affrontare in un corpo a corpo Tiger e Goyle, dal quale uscir\u00e0 tuttavia decisamente malmesso, e a fronteggiare Harry, Ron e Hermione quando questi si apprestano a impedire a Voldemort di ottenere la pietra filosofale, per impedir loro di far perdere altri punti a Grifondoro.\nNel corso della saga si assiste a una graduale trasformazione del personaggio, specialmente dopo la fuga dei torturatori dei suoi genitori da Azkaban: da quel momento Neville acquista maggiore seriet\u00e0 e impegno, volendo impedire che altri innocenti subiscano la sua stessa sorte. L'apice di questa sua trasformazione avviene per\u00f2 nel settimo libro, sotto la tirannia instaurata ad Hogwarts dai fratelli Carrow: Neville infatti organizza una resistenza partendo da quello che era l'Esercito di Silente, stavolta senza per\u00f2 avere il supporto materiale di Harry, Ron e Hermione. Per tutto l'anno organizza piccoli attacchi al regime di terrore che i due mangiamorte hanno imposto sulla scuola, giungendo infine alla partecipazione alla battaglia di Hogwarts. Dopo la presunta morte di Harry, rifiuta di ammettere la sconfitta e di sottomettersi a Voldemort, dimostrandosi infine un vero Grifondoro nell'estrarre la spada del grande stregone dal Cappello Parlante per uccidere Nagini, ultimo Horcrux rimasto al Signore Oscuro.\nNeville non \u00e8 particolarmente dotato per la magia: i suoi poteri sono rimasti latenti per lungo tempo e si sono manifestati grazie a un incidente, quando suo zio lo fece cadere involontariamente dal balcone e si salv\u00f2 rimbalzando fino in strada. Negli anni ad Hogwarts fa molta fatica a stare al passo nelle varie materie, specialmente in Pozioni, dove non sono rari gli incidenti causati dai suoi errori; Neville ha poi sviluppato un vero e proprio terrore nei confronti di Severus Piton, che a causa dei suoi risultati disastrosi nella materia lo prende costantemente di mira, tanto da portare un Molliccio a trasformarsi nel professore dinanzi a lui. L'unica materia per cui Neville sembra naturalmente portato \u00e8 Erbologia, materia della quale diventa professore alla fine della saga. Dopo la fuga dei Mangiamorte nel quinto libro riesce a impegnarsi molto di pi\u00f9 negli incontri dell'Esercito di Silente, imparando a padroneggiare vari incantesimi difensivi e di combattimento.\nBacchetta magica e animale domestico.\nLa prima bacchetta magica di Neville \u00e8 quella appartenuta a suo padre, che viene spezzata durante gli scontri al Ministero; in seguito ne acquista un'altra di ciliegio con nucleo di crine di unicorno.\nNeville possiede come animale domestico un rospo chiamato Oscar (Trevor nell'originale), regalatogli dal suo prozio dopo la sua ammissione ad Hogwarts. Gag ricorrente nella saga sono le costanti fughe dell'animale nel tentativo di andarsene dal padrone. Alla fine riesce a scappare definitivamente nel lago di Hogwarts, con grande sollievo sia dell'animale che di Neville.\nAccoglienza.\nIGN ha inserito Neville al decimo posto nella lista dei migliori personaggi di \"Harry Potter\", definendolo \"la quintessenza dell'incapace trasformatosi in eroe\". Nel sondaggio di NextMovie.com, Neville \u00e8 stato votato come il personaggio su cui i fan vorrebbero uno spin-off. \"Empire\" ha definito Neville come il loro ottavo personaggio preferito della serie. Il personaggio \u00e8 stato da varie parti considerato come un esempio di quei giovani che, superata la pubert\u00e0 con la sua goffaggine e i suoi problemi anche estetici, crescendo hanno raggiunto una maggiore autostima e la capacit\u00e0 di agire sia in autonomia che in collaborazione con gli altri. In questo processo di crescita \u00e8 stato fatto osservare che il ragazzo viene aiutato dal proprio senso di giustizia, che gli permette di distinguere il bene dal male e gli d\u00e0 il coraggio necessario per affrontare le sfide che gli stanno davanti. Neville \u00e8 rappresentato in uno dei 15 francobolli della serie che nell'ottobre 2018 le poste britanniche hanno dedicato alla saga di Harry Potter."}
{"id": "109183", "revid": "1543377", "url": "https://it.wikipedia.org/wiki?curid=109183", "title": "Equus quagga quagga", "text": "Il quagga (\"Equus quagga quagga\") \u00e8 una sottospecie estinta della zebra delle pianure, che un tempo viveva in Sudafrica (Provincia del Capo e zona meridionale dello Stato Libero dell'Orange). Si distingueva da tutte le altre zebre perch\u00e9 aveva le caratteristiche strisce nere soltanto sulla parte anteriore del corpo. Nella zona centrale del manto, le strisce si facevano pi\u00f9 chiare e lo spazio bruno fra di esse si faceva pi\u00f9 ampio. La porzione posteriore, infine, era interamente bruna. Il nome della sottospecie deriva dalla parola khoikhoi per designare le zebre. \u00c8 un termine onomatopeico, visto che si dice riproducesse il suono dell'animale, trascritto come \"kwa-ha-ha\", \"kwahaah\", o \"oug-ga\".\nNel 1987 \u00e8 stato avviato in Sudafrica il \"Progetto quagga\", con l'obiettivo di selezionare tramite \"breeding back\" una nuova variet\u00e0 di zebre con caratteristiche esteriori analoghe a quelle dell'estinto quagga.\nTassonomia.\nIl quagga \u00e8 stato inizialmente classificato come specie distinta (\"Equus quagga\") nel 1778 dal naturalista olandese Pieter Boddaert, collocato insieme alle altre zebre delle pianure e di montagna nel sottogenere \"Hippotigris\".\n\u00c8 seguito un lungo dibattito sullo status del quagga e la sua relazione con la zebra delle pianure. I campioni fossili erano scarsi e di incerta attribuzione, in quanto raccolti quando il termine quagga si riferiva a tutte le zebre. Crani fossili di \"Equus mauritanicus\" rinvenuti in Algeria sono stati ritenuti come testimonianza di affinit\u00e0 tra il quagga e la zebra delle pianure, ma erano reperti troppo danneggiati per poter trarre conclusioni definitive. Il quagga sarebbe stato anche identificato in alcune pitture rupestri attribuite ai San. Reginald Innes Pocock \u00e8 stato probabilmente il primo a suggerire l'ipotesi che il quagga fosse una sottospecie di zebra delle pianure, nel 1902. Essendo stato il quagga descritto e nomenclato prima della zebra delle pianure, \u00e8 stata adottata la nomenclatura trinomiale, con il quagga indicato come \"E. quagga quagga\" e le altre sottospecie di zebra delle pianure collocate sotto \"E. quagga\".\nDal punto di vista storico la tassonomia del quagga \u00e8 stata complicata dal fatto che la popolazione pi\u00f9 meridionale di zebre di Burchell (\"Equus quagga burchellii\", nota precedentemente come \"Equus burchellii burchellii\"), estinta, era stata ritenuta una sottospecie distinta, se non addirittura un'altra specie (\"E. burchellii\"). La rimanente popolazione a nord \u00e8 stata chiamata \"Equus quagga antiquorum\", indicata come \"E. q. burchellii\" da quando \u00e8 stato scoperto che si tratta della stessa unit\u00e0 tassonomica. La popolazione estinta era ritenuta affine al quagga, in quanto presentava un manto dalle striature limiate. Shortridge colloc\u00f2 infatti nel 1934 le popolazioni nel sottogenere \"Quagga\", caduto poi in disuso. Molti esperti ritengono che le due sottospecie rappresentino l'estremit\u00e0 di una variazione clinale.\nDiverse sottospecie di zebra delle pianure sono state indicate come membri di \"Equus quagga\" dai primi ricercatori e c'\u00e8 stata molta confusione sulla classificazione. Le sottospecie sono state descritte in base a differenze nella striatura del manto, che presentava per\u00f2 anche differenze individuali all'interno di una stessa popolazione. Alcune sottospecie, come \"E. q. danielli\" e \"Hippotigris isabellinus\", sono state identificate basandosi solo su illustrazioni di individui aberranti. Alcuni autori hanno descritto il quagga come un cavallo selvatico pi\u00f9 che come una zebra, e un'indagine craniometrica condotta nel 1980 sembrava confermare quest'affinit\u00e0 con il cavallo (\"Equus caballus\"). \u00c8 stato evidenziato che i primi studi morfologici erano errati; gli studi condotti su esemplari impagliati sono per\u00f2 problematici, in quanto gli impagliatori usavano a volte ossa d'asino per sostituire eventuali parti mancanti.\nEvoluzione.\nIl quagga \u00e8 stato il primo animale estinto del quale sia stato analizzato il DNA. Tale analisi, condotta nel 1984, ha avviato lo studio sistematico di quello che \u00e8 stato chiamato aDNA (\"Ancient DNA\"). L'analisi genetica ha confermato che il quagga era pi\u00f9 vicino alle zebre che ai cavalli e mostra che il quagga e la zebra di montagna (\"Equus zebra\") condividevano un antenato comune risalente a 3-4 milioni di anni fa. Uno studio immunologico pubblicato nell'anno successivo ha avvicinato invece il quagga alla zebra delle pianure.\nIn uno studio del 1987 si \u00e8 ipotizzato che il DNA mitocondriale diverga del 2% circa ogni milione di anni, analogamente ad altre specie di mammiferi; in tal modo si \u00e8 confermato ulteriormente il legame del quagga con la zebra delle pianure.\nSuccessivi studi morfologici hanno portato a conclusioni contrastanti. Un'analisi del 1999 sulle misure craniche conclude che il quagga era tanto diverso dalla zebra delle pianure quanto da quella di montagna. Uno studio del 2004 su pelle e cranio suggerisce invece che il quagga era una sottospecie di zebra delle pianure. Alla luce di questi studi, molti autori hanno considerato il quagga e la zebra delle pianure come specie distinte.\nUno studio genetico pubblicato nel 2005 conferma lo stato di sottospecie del quagga, mostrando una certa differenza genetica e indicando che il quagga si sia distinto dalle altre sottospecie tra 120\u00a0000 e 290\u00a0000 anni fa, nel Pleistocene, forse nel corso del massimo della penultima glaciazione. Il differente motivo del manto si \u00e8 forse evoluto con rapidit\u00e0 a causa dell'isolamento geografico o dell'adattamento ad un ambiente pi\u00f9 arido. Inoltre le zebre delle pianure tendono ad avere un manto con meno strisce nelle popolazione pi\u00f9 a sud, e il quagga era la zebra la cui diffusione era pi\u00f9 meridionale di tutte le altre. Altri grandi ungulati africani si sono distinti in differenti sottospecie nello stesso periodo, probabilmente a causa di un cambiamento climatico. Il seguente cladogramma semplificato \u00e8 basato sulle analisi del 2005 (alcuni taxa condividono aplotipi e potrebbero non essere differenziati):\nDescrizione.\nSi stima che il quagga fosse lungo in media 257\u00a0cm e alto 135\u00a0cm alla spalla. Il motivo del suo manto era unico tra gli equidi, essendo simile a quello della zebra anteriormente e a quello del cavallo posteriormente. Aveva strisce brune sulla testa e sul collo, manto bruno superiormente ma bianco nella pancia, nella coda e nelle zampe. Le strisce erano pi\u00f9 scure anteriormente, nella testa e sul collo, e si schiarivano mentre discendevano nel resto del corpo, avvicinandosi al marrone rossastro della schiena e dei fianchi, fino a scomparire nella parte posteriore del corpo. Aveva un elevato grado di polimorfismo, in quanto alcuni individui avevano un manto quasi completamente striato mentre altri erano quasi privi di striature. Aveva anche un'ampia striscia scura dorsale e una criniera a strisce brune e bianche.\nL'unico quagga fotografato in vita era una femmina rinchiusa presso lo Zoo di Londra. Sono note cinque fotografie dell'esemplare, scattate tra il 1863 e il 1870. Sulla base delle fotografie e delle descrizioni scritte, molti ritenevano che le strisce del quagga fossero chiare su sfondo scuro, a differenza delle altre zebre, mentre Reinhold Rau suggeriva che si trattasse di un'illusione ottica, in quanto il colore di base \u00e8 un bianco crema con strisce larghe e scure. Studi embriologici indicano che le zebre siano scure con strisce bianche.\nVivendo nel territorio pi\u00f9 meridionale tra quello popolato dalle zebre, il quagga aveva una spessa pelliccia che mutava annualmente. Il suo cranio era descritto come dal profilo rettilineo con un diastema concavo, relativamente ampio e con un occipitale stretto. Come altre zebre delle pianure, il quagga non aveva giogaia, a differenza delle zebre di montagna. Uno studio morfologico del 2004 evidenzia che le caratteristiche scheletriche della popolazione meridionale di zebre di Burchell e del quagga sono sovrapponibili ed indistinguibili, da cui si conclude che le due sottospecie sfumano morfologicamente l'una nell'altra, al punto che esemplari impagliati di quagga e di zebra di Burchell meridionale sono tanto simili da non essere identificabili con certezza, non essendo state documentate informazioni sulla provenienza. Tra gli esemplari analizzati, le femmine erano mediamente pi\u00f9 grosse dei maschi.\nEcologia.\nIl quagga era la sottospecie di zebra dalla distribuzione pi\u00f9 meridionale, vivendo principalmente a sud del fiume Orange. Era un animale da pascolo il cui habitat era ristretto alle distese d'erba e alla macchia nella regione del Karoo, oggi parte della Provincia del Capo Settentrionale, Occidentale, Orientale e del Free State, zone note per la flora e la fauna distintiva e per il notevole endemismo.\nNon si hanno molte notizie sul comportamento del quagga nel suo ambiente naturale e non \u00e8 ben chiaro a quali sottospecie di zebre si riferiscano esattamente i vecchi resoconti. L'unica fonte che descrive inequivocabilmente il quagga nel Free State \u00e8 quella del maggiore inglese Sir William Cornwallis Harris, che scrive nei suoi appunti del 1840:\n\u00c8 stato osservato che il quagga formasse mandrie di 30-50 individui, che spesso si muovevano in fila. Potrebbe essere stato simpatrico con la zebra di Burchell nella zona tra i fiumi Vaal e Orange, anche se l'argomento \u00e8 dibattuto e non vi sono evidenze di accoppiamenti tra esemplari delle due specie. Potrebbe aver condiviso parte del suo habitat con la zebra di montagna di Hartmann (\"Equus zebra hartmannae\").\nSi riferisce che i quagga fossero animali vivaci e nervosi, soprattutto gli stalloni. Negli anni Trenta dell'Ottocento i quagga sono stati usati come animali da tiro per le carrozze a Londra, probabilmente i maschi sono stati prima castrati per mitigarne il carattere. I contadini li usavano come animali da guardia per il bestiame, in quanto attaccavano gli intrusi. D'altra parte, i quagga in cattivit\u00e0 negli zoo europei erano definiti pi\u00f9 docili rispetto alle zebre di Burchell. Un esemplare \u00e8 vissuto in cattivit\u00e0 per 21 anni e 4 mesi, morendo nel 1872.\nNon essendo stata chiarita la funzione pratica delle strisce delle zebre, non \u00e8 chiaro il motivo della mancanza di strisce nel manto posteriore del quagga. Sono state proposte diverse possibili utilit\u00e0 del manto striato, che aiuterebbe gli animali a confondersi nella mandria, proteggendo dai predatori, o aiuterebbe a ridurre le punture delle mosche, che sarebbero meno attratte dagli oggetti striati. Differenze nella striatura della parte posteriore avrebbero potuto aiutare il riconoscimento tra specie nelle fughe precipitose di pi\u00f9 mandrie diverse, facendo in modo che gli individui di una variet\u00e0 seguissero i propri simili. \u00c8 stato anche ipotizzato che le zebre abbiano sviluppato la striatura come meccanismo termoregolativo, perso dal quagga che viveva in un ambiente meno caldo, che per\u00f2 non \u00e8 giustificato dal fatto che le zebre di montagna, pur vivendo in un ambiente meno caldo, abbiano comunque una striatura marcata. Uno studio del 2014 sostiene l'ipotesi del meccanismo di difesa dalle mosche, e il quagga sembra vivesse in un ambiente con una concentrazione di mosche inferiore rispetto all'habitat di altre sottospecie di zebra.\nEstinzione.\nEssendo un animale facile da cacciare, il quagga \u00e8 stato predato dai primi coloni olandesi e poi dagli Afrikaner, sia per la carne sia per le pelli, queste ultime destinate sia all'impiego locale sia all'esportazione. Il quagga era a rischio estinzione anche per via della sua distribuzione geografica limitata e per il fatto di essere in competizione per il pascolo con il bestiame dei coloni. Negli anni Cinquanta dell'Ottocento il quagga era scomparso da quasi tutto il suo habitat: l'ultima popolazione selvatica, nello Stato Libero dell'Orange, \u00e8 stata estirpata entro i successivi vent'anni, e l'ultimo esemplare selvatico \u00e8 stato probabilmente abbattuto nel 1878.\nAlcuni esemplari sono stati catturati e spediti in Europa per essere messi in mostra negli zoo. Lord Morton ha tentato di selezionare e ibridare il quagga: \u00e8 riuscito a procurarsi solo uno stallone, che ha quindi fatto accoppiare con una cavalla. Dall'unione \u00e8 nata una femmina con strisce di zebra sul dorso e le gambe. La stessa cavalla \u00e8 stata poi fatta accoppiare con uno stallone nero, ottenendo ancora un esemplare striato. Una relazione su questi esperimenti, che sembravano un riscontro della telegonia, \u00e8 stata sottoposta alla Royal Society, che l'ha pubblicata nel 1820 e che verr\u00e0 poi citata da Darwin a supporto della sua teoria sulla pangenesi.\nL'ultimo esemplare in cattivit\u00e0 \u00e8 stata una femmina rinchiusa presso lo zoo Natura Artis Magistra di Amsterdam, dove ha vissuto dal 9 maggio 1867 fino alla sua morte il 12 agosto 1883, avvenuta per cause non documentate. L'esemplare a Londra era gi\u00e0 morto nel 1872, mentre quello a Berlino era deceduto nel 1875. Sono noti 23 esemplari impagliati di quagga nel mondo, ai quali si aggiunge una testa, un piede, sette scheletri completi e campioni di vari tessuti. Un ventiquattresimo esemplare era conservato a K\u00f6nigsberg ma \u00e8 andato distrutto durante la seconda guerra mondiale.\nBreeding back.\nIl naturalista Reinhold Rau propose di selezionare delle zebre per ottenere una variet\u00e0 con caratteristiche analoghe al quagga, da reintrodurre nell'ambiente. Con la tecnologia attuale non \u00e8 ovviamente possibile recuperare la sottospecie originale, al momento anche le tecniche di clonazione non consentono di ottenere esemplari vivi di una specie estinta a partire dal patrimonio genetico. La variet\u00e0 ottenibile tramite un simile procedimento di selezione, detto \"breeding back\", avr\u00e0 caratteristiche esteriormente analoghe al quagga ma si tratta ovviamente di una popolazione geneticamente diversa da quella della sottospecie originale, chiamata \"quagga di Rau\" per distinguerla dal vero quagga estinto.\nL'iniziale diffidenza verso l'idea di Rau diminu\u00ec con la scoperta tramite analisi del DNA mitocondriale che il quagga era una sottospecie di zebra delle pianure, e nel marzo 1986 le prime nove zebre per il progetto vennero catturate nel Parco nazionale Etosha, in Namibia. Furono trasferite il 24 aprile 1987 in un complesso appositamente costruito per il progetto nella riserva naturale Vrolijkheid, nei pressi di Robertson, in Sudafrica. Con l'aumentare del numero di esemplari, tra il 1992 e il 1993 gli animali sono stati trasferiti in diversi siti pi\u00f9 spaziosi. Il 29 giugno 2000 l'associazione che portava avanti il progetto ha siglato un accordo con il South African National Parks, divenendo un progetto riconosciuto ufficialmente e supportato logisticamente. Nel 2004 il progetto contava 83 zebre suddivise in 11 localit\u00e0 nei dintorni di Citt\u00e0 del Capo. Il 20 gennaio 2005 \u00e8 nato il primo esemplare dal manto sensibilmente meno striato, considerato il primo esemplare del progetto con caratteristiche prossime al quagga.\nAll'inizio del 2016, dopo circa 4-5 generazioni di incroci mirati si contavano 6 esemplari, nei quali inizialmente venne osservata una riduzione della zebratura, e successivamente la comparsa di una colorazione beige-marrone nel manto sempre pi\u00f9 accentuata."}
{"id": "109187", "revid": "125637644", "url": "https://it.wikipedia.org/wiki?curid=109187", "title": "Harry Potter e il principe mezzosangue", "text": "Harry Potter e il principe mezzosangue (titolo originale in inglese: \"Harry Potter and the Half-Blood Prince\") \u00e8 il sesto romanzo della saga high fantasy \"Harry Potter\", scritta da J. K. Rowling e ambientata principalmente nell'immaginario Mondo magico durante gli anni novanta del XX secolo.\n\"Harry Potter e il Principe Mezzosangue\" fu pubblicato nel 2005, mentre in Italia fu pubblicato l'anno seguente dalla Salani. Tradotto in 77 lingue, tra cui il latino e il greco antico, resta una delle pi\u00f9 popolari opere letterarie del XXI secolo. \nNel 2009 ne \u00e8 stato tratto un adattamento cinematografico distribuito da Warner Bros. e diretto da David Yates, che ha incassato pi\u00f9 di 934 milioni di dollari al botteghino mondiale.\nTrama.\nIl sesto libro della saga inizia con un cambio al vertice del Ministero della Magia: il ministro Cornelius Caramell abbandona l'incarico perch\u00e9 allontanato dopo aver negato per un anno intero il ritorno di Lord Voldemort e viene sostituito da Rufus Scrimgeour.\nIn seguito al ritorno annunciato del Signore Oscuro nel precedente libro, la situazione del mondo magico \u00e8 dominata da paura e terrore: i Mangiamorte, con la complicit\u00e0 dei Dissennatori, hanno gi\u00e0 compiuto vari attacchi che hanno avuto conseguenze anche nel mondo dei babbani, Diagon Alley \u00e8 ormai semideserta e molte famiglie magiche sono contrarie al ritorno dei propri figli ad Hogwarts.\nPresso la strada Spinner's End, a Londra, avviene una riunione fra Severus Piton, Codaliscia e Narcissa Malfoy, accompagnata dalla sorella Bellatrix Lestrange: Narcissa chiede a Piton aiuto e protezione per suo figlio Draco, a cui \u00e8 stato affidato il compito di uccidere Albus Silente. Piton viene convinto da Narcissa a stringere il Voto Infrangibile, un giuramento magico che, se infranto, provoca la morte: il professore giura di proteggere ed aiutare Draco nella sua prima missione da Mangiamorte.\nNel frattempo, a Privet Drive, Harry Potter riceve una visita da Silente a casa dei Dursley. Qui Silente esprime il suo profondo disappunto per il modo in cui gli zii hanno sempre maltrattato Harry durante tutta la sua vita, quando lui, la notte in cui lo lasci\u00f2 sulla loro soglia, aveva chiesto loro nella lettera di trattarlo come un figlio. Dopo aver letto ad Harry il testamento del padrino, Sirius Black, che gli lascia tutti i suoi averi (compresi l'elfo domestico Kreacher e la casa in Grimmauld Place), il preside gli chiede di accompagnarlo in una missione, che consiste nel convincere un suo vecchio amico e collega, il professor Horace Lumacorno, a tornare ad insegnare a Hogwarts. Dopo diversi tentennamenti, Lumacorno accetta. Silente poi annuncia ad Harry che durante l'anno scolastico gli dar\u00e0 alcune lezioni private, per poi accompagnarlo alla Tana, dove il ragazzo trascorre il resto dell'estate insieme a Ron, Hermione e Ginny. Durante la sua permanenza alla Tana, inoltre, Harry scopre di essere stato nominato capitano di Quidditch della squadra di Grifondoro.\nRecatisi a Londra per gli ultimi acquisti prima dell'anno scolastico, Harry, Ron ed Hermione vedono Draco Malfoy che sembra tramare qualcosa con il proprietario del negozio di manufatti oscuri Magie Sinister. Harry sospetta quindi che Malfoy sia ufficialmente diventato un Mangiamorte, ma n\u00e9 i suoi amici n\u00e9 il signor Weasley credono a questa ipotesi. Durante il viaggio verso Hogwarts, Harry, nascosto dal Mantello dell'Invisibilit\u00e0, origlia la conversazione tra Draco, Tiger e Goyle, Pansy Parkinson e Blaise Zabini, in cui il primo dice di non voler sprecare altri due anni del suo tempo ad Hogwarts e di ambire a qualcosa di molto pi\u00f9 grande. Arrivati a Hogwarts, Draco scopre Harry, gli rompe il naso con un calcio e lo lascia sul treno mentre esso sta per ripartire; il protagonista viene poi salvato da Ninfadora Tonks.\nA scuola si scopre che Lumacorno non insegner\u00e0 Difesa contro le Arti Oscure, come tutti pensavano, ma Pozioni, e che la cattedra di Difesa contro le Arti Oscure \u00e8 stata assegnata invece a Piton, che da sempre ambiva a tale ruolo. \nDurante la prima lezione di Pozioni Harry, non avendo ancora il suo libro \"Pozioni Avanzate\" (non lo aveva acquistato perch\u00e9 pensava che il docente di Pozioni sarebbe stato ancora Piton, il quale non gli avrebbe permesso di continuare lo studio della materia a seguito del voto ottenuto ai G.U.F.O.), ne prende in prestito uno usato, appartenuto a un misterioso personaggio che si firma come il \"Principe Mezzosangue\", che lo ha completamente scarabocchiato e riempito di annotazioni e appunti. Harry prova a metterne in pratica alcuni e si rende conto che funzionano, riuscendo a preparare in modo eccellente il \"Distillato della Morte Vivente\" che Lumacorno aveva richiesto per quella lezione e vincendo una piccola bottiglia di \"Felix Felicis\", una pozione che rende chi la beve molto fortunato per una giornata, messa in palio da Lumacorno per chi fosse riuscito a preparare al meglio possibile la pozione.\nNel corso dell'anno scolastico, Harry continua a seguire le indicazioni del Principe Mezzosangue ogni volta che discordano da quelle riportate sul libro ed ottiene velocemente risultati eccellenti, fatto che porta Lumacorno a dilungarsi sempre pi\u00f9 spesso in lodi su di lui, con grande disappunto di Hermione. Harry inoltre scopre che sul libro sono stati annotati anche alcuni incantesimi inventati dal Principe stesso, come il \"Muffliato\" (che riempie le orecchie del bersaglio di un ronzio indistinto, utile per non essere ascoltati), il \"Levicorpus\" (che appende la vittima per aria per le caviglie) e il \"Sectumsempra\" (etichettato come da usare \"contro i nemici\"). \nNel frattempo, la situazione del mondo magico precipita sempre pi\u00f9 nel caos: si moltiplicano gli attacchi dei Dissennatori, si ha la notizia della sparizione di diverse persone, tra cui Amelia Bones e Olivander (famoso fabbricante di bacchette), e il Ministero della Magia sembra impotente di fronte alle azioni compiute dai Mangiamorte.\nHarry inizia a seguire anche le lezioni con Silente, il quale gli mostra, tramite il suo Pensatoio, ricordi riguardanti il passato di Lord Voldemort, dall'incontro dei suoi genitori (sua madre era una strega, suo padre un babbano), all'infanzia passata in un orfanotrofio babbano, al periodo trascorso a Hogwarts. In queste lezioni, Silente introduce ad Harry il concetto di Horcrux, la pi\u00f9 oscura delle magie: un Horcrux consiste in un oggetto o un essere animato all'interno del quale viene introdotto un frammento dell'anima di un altro individuo. Il frammento dell'anima viene inserito nell'Horcrux tramite un complesso incantesimo che ha effetto solo dopo aver commesso un omicidio, l'unico gesto cos\u00ec malvagio da riuscire a scindere l'anima. Il mago che crea l'Horcrux non pu\u00f2 morire qualora venisse colpito a morte, in quanto il frammento di anima presente nell'Horcrux non si pu\u00f2 separare dal suo contenitore. Con questo espediente Lord Voldemort si \u00e8 garantito l'immortalit\u00e0, sopravvivendo alla distruzione del suo corpo causata dal rimbalzo dell\"Avada Kedavra\" che aveva scagliato per uccidere Harry neonato. Voldemort ha creato sette Horcrux, sei oggetti pi\u00f9 il suo corpo, diventando l'unico mago ad aver mai creato pi\u00f9 di un Horcrux. Due di questi sei oggetti sono gi\u00e0 stati trovati e distrutti: il diario di Riddle, che Harry ha distrutto durante il suo secondo anno nella Camera dei Segreti senza sapere che fosse un Horcrux, e un anello appartenuto al nonno di Voldemort, Orvoloson Gaunt, che Silente ha distrutto procurandosi una brutta ferita ad una mano, dovuta ad una potente maledizione che gravava sull'anello: il Preside, ignaro di ci\u00f2, si era infilato l'anello, facendo scattare la maledizione, che avrebbe potuto ucciderlo ma fortunatamente era stata confinata solo nella mano.\nSilente \u00e8 ancora alla ricerca dei quattro Horcrux mancanti e confida a Harry alcuni suoi sospetti al riguardo. Il Preside ritiene che gli Horcrux possano trovarsi nel medaglione di Salazar Serpeverde, in un oggetto appartenuto a Priscilla Corvonero o a Godric Grifondoro, nella coppa di Tosca Tassorosso (in quanto Voldemort ha da sempre avuto un forte legame affettivo con Hogwarts, quindi avrebbe simbolicamente scelto degli oggetti appartenuti ai fondatori della scuola) e nel serpente personale di Voldemort, Nagini, verso il quale Voldemort dimostra un insolito attaccamento.\nHermione, intanto, inizia a invaghirsi seriamente di Ron, ma quest'ultimo si fidanza con Lavanda Brown, con grande dolore della ragazza. Harry, invece, si scopre innamorato di Ginny, in quel momento fidanzata con Dean Thomas, e non riesce a trovare il momento per avere un contatto con lei senza la presenza di Ron, da sempre molto protettivo nei confronti della sorella minore. Ginny e Dean tuttavia si lasciano presto ed Harry inizia ad intravedere una possibilit\u00e0 di conquistare la ragazza.\nDurante le sue lezioni private, Silente chiede ad Harry di tentare di recuperare la versione originale di un ricordo di Lumacorno: si tratta del ricordo di quando il giovane Riddle aveva chiesto informazioni a Lumacorno sugli Horcrux, ricordo che Lumacorno, prima di consegnarlo a Silente, aveva volutamente manomesso, rendendo praticamente impossibile osservarlo, per la vergogna di avergli detto ci\u00f2 che gli ha detto. Per portare a termine la missione affidatagli dal Preside, Harry beve la \"Felix Felicis\", riuscendo ad ottenere il ricordo. \nDurante l'anno scolastico, inoltre, si verificano degli strani incidenti: Katie Bell, compagna di squadra di Harry a Quidditch, rischia di morire per aver toccato una collana intrisa di una potente maledizione che le era stata data a Hogsmeade, mentre Ron rischia la vita dopo aver bevuto una bottiglia di idromele avvelenata. Harry \u00e8 convinto che dietro questi avvenimenti si celi Malfoy, ma Ron e Hermione non danno peso alle sue teorie, ritenendo Malfoy troppo giovane per essere stato reclutato dalle forze oscure.\nUn giorno, cercando Malfoy con la Mappa del Malandrino, Harry lo individua in un bagno in compagnia di Mirtilla Malcontenta e lo raggiunge; i due iniziano un duello di magia nel quale Malfoy cerca di usare la Maledizione Cruciatus su Harry, che lo colpisce col \"Sectumsempra\", di cui non conosceva ancora gli effetti, scoprendo che esso provoca all'avversario gravi ferite e lacerazioni sanguinolente. A questo punto sopraggiunge Piton che riesce, con una contro-maledizione, a guarire Malfoy dalle ferite, per poi assegnare ad Harry una punizione di lunga durata, che consiste nel riordinare gli archivi scolastici. Durante il primo giorno di punizione ha luogo la finale di Quidditch, in cui Grifondoro gioca contro Corvonero e Ginny sostituisce Harry come Cercatore. Il protagonista rientra nella sala comune di Grifondoro mentre si sta celebrando la vittoria della squadra e, preso dall'euforia, senza pensarci, bacia Ginny: ci\u00f2 segna l'inizio della loro storia.\nSuccessivamente, pochi giorni dopo, Silente invita Harry a compiere un viaggio insieme a lui alla ricerca di un Horcrux: i due si recano in una caverna vicino al mare, dove il Preside pensa che sia nascosto il medaglione di Serpeverde. Per recuperare tale medaglione, posto all'interno di un bacile colmo di una strana pozione verde e posizionato su un isolotto al centro di un enorme lago all'interno della caverna (sul quale i due navigano grazie ad una piccola barca stregata che appare dalle acque), Silente \u00e8 costretto a bere tutta la pozione poich\u00e9 \u00e8 l'unico modo per eliminarla, in quanto non pu\u00f2 essere fatta scomparire o travasata. La pozione provoca al Preside forti dolori, allucinazioni e una grande sete. Alla fine, dopo aver respinto un gruppo di pericolosi Inferi (cadaveri che si trovavano nelle profondit\u00e0 del lago allo scopo di proteggere il medaglione e che si sono animati quando Harry ha cercato di dare da bere a Silente prendendo dell'acqua dal lago, in quanto non riusciva ad evocare dell'acqua magicamente), Harry e Silente si materializzano nel villaggio di Hogsmeade, dove notano con orrore la presenza del Marchio Nero sospeso sul castello di Hogwarts, evocato dai Mangiamorte, che tendenzialmente fanno apparire il Marchio Nero sopra i luoghi dove compiono crimini e omicidi. Preoccupati dall'apparizione del Marchio, Harry e Silente si affrettano a tornare a scuola ma, una volta arrivati sulla torre di Astronomia, il Preside immobilizza magicamente Harry sotto il suo Mantello dell\u2019Invisibilit\u00e0, per evitare che il ragazzo rischi la propria vita. Silente viene poco dopo disarmato da Malfoy e i sospetti di Harry si rivelano essere fondati: Draco \u00e8 diventato un vero e proprio Mangiamorte, ha tentato pi\u00f9 volte di assassinare il Preside nel corso dell'anno e infine ha fatto entrare i Mangiamorte nella scuola grazie a una coppia di Armadi Svanitori, uno situato nella Stanza delle Necessit\u00e0 e uno situato nel negozio Magie Sinister. Sopraggiunti sul luogo gli altri Mangiamorte, Draco non scaglia il sortilegio mortale contro Silente, che viene invece ucciso da Piton. Dopo l'uccisione di Silente, Piton, Draco e gli altri Mangiamorte scappano ed Harry, liberatosi dall'incantesimo immobilizzatore, li insegue deciso a vendicarsi, ma viene respinto da Piton, che gli rivela di essere il Principe Mezzosangue nel momento in cui Harry cerca di scagliargli contro un incantesimo creato da lui stesso, prima di fuggire via, smaterializzandosi oltre i confini della scuola.\nAlla fine, Harry raggiunge gli altri alunni della scuola radunati accanto al corpo senza vita di Silente e, una volta inginocchiatosi accanto al Preside, Harry scopre che il medaglione che credeva essere un Horcrux \u00e8 in realt\u00e0 un falso e che qualcuno, un misterioso individuo che si firma R.A.B., vi ha lasciato all'interno un foglietto in cui spiega di aver rubato il vero Horcrux. Harry, sconsolato, si rende conto che Silente si \u00e8 indebolito inutilmente per recuperare qualcosa che non era ci\u00f2 che cercava.\nPochi giorni dopo la morte del Preside, ne viene celebrato il funerale e Silente viene tumulato in una grande tomba di marmo bianco nel parco della scuola. Alla fine della cerimonia, Harry annuncia a Ginny di voler rompere la loro relazione per proteggerla e lei, seppur a malincuore, acconsente.\nHarry, discutendo con Ron ed Hermione, afferma di non voler tornare a Hogwarts l'anno successivo per potersi dedicare esclusivamente alla ricerca dei rimanenti Horcrux, cos\u00ec da poter sconfiggere una volta per tutte Voldemort. Ron e Hermione dichiarano di volerlo accompagnare fino alla fine, qualunque essa sia.\nCapitoli.\nIl rapporto tra Harry e gli altri personaggi.\nNel sesto libro della saga il rapporto tra il protagonista e gli altri personaggi principali si modifica profondamente rispetto agli anni precedenti. Innanzi tutto Harry decide di approcciarsi in modo diverso nei confronti di Albus Silente. Nel quinto libro, \"Harry Potter e l'Ordine della Fenice\", Silente si era fatto insolitamente taciturno e spesso evitava gli incontri diretti con il ragazzo; addirittura l'ordine di studiare Occlumanzia era arrivato attraverso lo stesso Severus Piton, che ne sarebbe stato l'insegnante. Harry aveva reagito provando rabbia nei confronti del preside e adottando comportamenti che andavano contro i suoi consigli (come quello di \"ascoltare\" la cicatrice), questo port\u00f2 alla morte di Sirius Black. L'anno successivo il giovane mago decide di conseguenza di fidarsi ciecamente di Silente seguendone consigli e ordini. Allo stesso modo Silente ritorna a essere disponibile e soprattutto comincia a dare moltissime informazioni utili allo studente. Per tutta la durata del libro quindi si assiste a un rapporto stretto e intimo tra i due che si pu\u00f2 notare nella fiducia che Silente ripone in Harry durante il viaggio alla caverna, che si incrina momentaneamente quando Harry scopre che Piton, di cui il preside si fida tanto, \u00e8 il responsabile della morte dei genitori del ragazzo.\nIl mistero di R.A.B..\nUno degli avvenimenti che chiude il libro e che ha suscitato pi\u00f9 interesse tra i lettori di Harry Potter \u00e8 la scoperta del fatto che il medaglione trovato da Harry e Silente non fosse un vero Horcrux, bens\u00ec un falso sostituito dal misterioso R.A.B.\nMolti fan provarono a risolvere l'enigma riguardante l'identit\u00e0 di \"R.A.B.\". Analizzando i vari indizi lasciati lungo i libri della saga di Harry Potter, infatti in molti conclusero che il fantomatico R.A.B. doveva essere molto probabilmente Regulus Arcturus Black (il fratello di Sirius).\nIn effetti questa previsione si \u00e8 rivelata esatta, come scritto nel successivo \"Harry Potter e i Doni della Morte\": infatti il misterioso R.A.B. non \u00e8 altri che il fratello di Sirius Black.\n\u00c8 interessante notare come gi\u00e0 in \"Harry Potter e l'Ordine della Fenice\" in un piccolo passo venga citato il vero Horcrux, anche se non era certamente possibile prevedere l'importanza che avrebbe ricoperto in futuro questo oggetto. L'Horcrux viene citato precisamente nella parte iniziale del libro, quando Harry e compagni puliscono la casa di Sirius Black tirando fuori varie cianfrusaglie, tra le quali figurava anche il medaglione di Serpeverde scambiato dal fratello di Sirius con il falso trovato da Harry e Silente.\nNonostante l'indizio fosse stato inserito dalla Rowling, i lettori italiani non hanno potuto beneficiarne a causa dell'errata traduzione del termine \"locket\" che \u00e8 stato mal tradotto in \"lucchetto\" anzich\u00e9 \"medaglione\". Questo errore \u00e8 stato poi corretto nelle edizioni successive del libro."}
{"id": "109188", "revid": "767487", "url": "https://it.wikipedia.org/wiki?curid=109188", "title": "Fattore di trascrizione", "text": "Un fattore di trascrizione \u00e8 una proteina che lega il DNA in una regione specifica di un promotore o di un enhancer, da dove poi regola la trascrizione. I fattori di trascrizione possono essere attivati o disattivati selettivamente da altre proteine, spesso come passo finale della trasduzione.\nClassi.\nCi sono 3 classi di fattori di trascrizione:\nStrutture.\nMotivi trovati nei Fattori di trascrizione sono:"}
{"id": "109189", "revid": "599013", "url": "https://it.wikipedia.org/wiki?curid=109189", "title": "Kak\u00e1", "text": "Cresciuto nel , con il quale ha vinto un torneo Rio-San Paolo e un Supercampionato Paulista, nel 2003 si \u00e8 trasferito al , dove in sei stagioni ha conquistato un campionato italiano, due Supercoppe UEFA, una Supercoppa italiana, una Champions League e un Mondiale per club. Dal 2009 al 2013 ha vestito la maglia del , vincendo una Coppa di Spagna, un campionato spagnolo e una Supercoppa spagnola. Successivamente ha fatto ritorno prima al Milan e poi al San Paolo mentre dal 2015 al 2017 ha militato nell'.\nCon la nazionale brasiliana ha partecipato a tre Mondiali (2002, 2006 e 2010), vincendo quello del 2002, e a due FIFA Confederations Cup (2005 e del 2009), vincendole entrambe.\nAnnoverato tra i calciatori pi\u00f9 forti della propria generazione, nel 2007 ha vinto il Pallone d'oro, ambito premio istituito da \"France Football\", e il FIFA World Player of the Year.\nBiografia.\nFiglio di un ingegnere, Bosco Izecson Pereira Leite, e di una insegnante di matematica, Simone Cristina dos Santos Leite, Kak\u00e1 ha un fratello pi\u00f9 giovane, Dig\u00e3o, anch'egli ex calciatore. Fu proprio grazie a Dig\u00e3o che nacque il nome \"Kak\u00e1\", dato che da piccolo non riusciva a pronunciare il nome Ricardo; originariamente il nome veniva storpiato in Cac\u00e1, ma poi Ricardo sostitu\u00ec le \"c\" con le \"k\".\nIl 23 dicembre 2005, a San Paolo, Kak\u00e1 ha sposato Caroline Celico, allora diciottenne, dopo tre anni di fidanzamento. Lei \u00e8 una cantante con cui, nel 2010, ha inciso una canzone da inserire nel primo disco della moglie dal titolo \"Presente de Deus\" (in italiano \"Regalo di Dio\"), il cui testo \u00e8 stato scritto dal calciatore in occasione del loro matrimonio. Dal 2007, grazie alle origini italiane della moglie, Kak\u00e1 \u00e8 anche cittadino italiano.\nLa coppia ha avuto due figli: Luca Celico Leite, nato il 10 giugno 2008, e Isabella, nata all'ospedale \"Albert Einstein\" di San Paolo il 23 aprile 2011. Nel novembre 2014 hanno annunciato la propria separazione, per poi riappacificarsi a fine dicembre. Tuttavia nell'agosto 2015 Caroline ha annunciato la notizia della separazione definitiva. Il 17 novembre 2019 ha sposato con rito civile la modella Carol Dias. La coppia ha una figlia, Esther, nata l'8 ottobre 2020.\nIn un'intervista per la televisione brasiliana \"O Globo\", Kak\u00e1 ha manifestato la volont\u00e0 di diventare pastore evangelico, praticando da anni la fede cristiana. Noto per il suo impegno umanitario, nel novembre 2004 \u00e8 diventato il pi\u00f9 giovane ambasciatore del programma alimentare mondiale dell'ONU. Nel 2008 e nel 2009 \u00e8 stato annoverato tra le persone pi\u00f9 influenti al mondo dal settimanale TIME.\nCaratteristiche tecniche.\nDotato di ottima tecnica e visione di gioco, aveva tra i punti di forza la progressione palla al piede, che lo rendeva un eccellente contropiedista, e l'abilit\u00e0 nel dribbling e nel tiro dalla distanza. Giocatore completo, abile con entrambi i piedi, poteva giocare con profitto, oltre che nel ruolo a lui pi\u00f9 congeniale di trequartista, anche come seconda punta o saltuariamente come esterno di centrocampo. In possesso di ottimo senso del gol, era anche un abile rigorista e uomo-assist.\nCarriera.\nClub.\nSan Paolo.\nKak\u00e1 ha iniziato a giocare nel settore giovanile del , dove lo hanno fatto allenare per irrobustirne il fisico che, gracile come era inizialmente, avrebbe potuto condizionare negativamente il giocatore e non fargli esprimere tutto il suo talento. Nell'ottobre 2000 \u00e8 stato vittima di un incidente che ha rischiato di troncare bruscamente la sua carriera: ha sbattuto violentemente la testa sul fondo di una piscina e l'urto ha causato la frattura della sesta vertebra; solo per una circostanza fortunata ha scampato la paralisi. Kak\u00e1 crede fermamente di essere stato graziato da Dio e per questo \u00e8 nata la sua esultanza con le braccia tese al cielo e gli occhi rivolti verso l'alto.\nHa debuttato in prima squadra il 1\u00ba febbraio 2001, a 18 anni, contro il nella terza gara del Torneo Rio-San Paolo. Tre giorni pi\u00f9 tardi ha segnato la prima rete con la maglia del \"Tricolor\" contro il , partita valida per il Campionato Paulista. Il 7 marzo 2001, in San Paolo-Botafogo 2-1, finale del Torneo Rio-San Paolo, ha segnato una doppietta che ha consentito ai paulisti di vincere il trofeo per la prima volta nella loro storia. Nei primi mesi da professionista al San Paolo usava lo pseudonimo Cac\u00e1, successivamente divenuto Kak\u00e1. Sempre nel 2001 ha giocato il suo primo campionato nazionale, totalizzando 27 partite e 12 gol, uno in meno del miglior marcatore del San Paolo, Fran\u00e7a, ed \u00e8 stato inserito nella lista dei migliori 100 giovani calciatori stilata da Don Bal\u00f3n.\nNell'anno successivo ha disputato un altro torneo Rio-San Paolo (7 reti e sconfitta in finale contro il ) e il campionato nazionale (22 partite, 9 gol). Nel 2003 ha disputato il Campionato Paulista (7 presenze e 5 reti) e ha collezionato 10 partite e 2 gol nel campionato nazionale. In tutto con il San Paolo ha giocato 131 partite e segnato 48 gol.\nMilan.\nNell'estate 2003 \u00e8 stato acquistato dal per 8,5 milioni di euro su segnalazione di Leonardo. Pochi giorni dopo i rossoneri hanno vinto la Supercoppa europea. Ha esordito in Serie A nella stagione 2003-2004 con la maglia numero 22, nella partita -Milan 0-2 del 1\u00ba settembre 2003. L'esordio nelle Competizioni UEFA per club \u00e8 avvenuto, invece, il 16 settembre, nella partita di Champions League contro l' a San Siro. Il 5 ottobre 2003 ha segnato nel derby il suo primo gol in maglia rossonera, siglando la rete del 2-0. Nel suo primo anno in Italia si \u00e8 rivelato l'asso nella manica della compagine rossonera, segnando 10 reti in campionato e contribuendo alla vittoria dello scudetto, e 4 in Champions League, dove il Milan \u00e8 uscito ai quarti di finale contro il Deportivo La Coru\u00f1a.\nNella stagione seguente, dopo la vittoria in agosto della Supercoppa Italiana, ha messo a segno 7 reti in campionato e 2 in Champions League, realizzando uno dei cinque rigori calciati dal Milan nella finale di Istanbul persa contro il e servendo anche un assist.\nNella stagione 2005-2006 si \u00e8 confermato uno dei talenti pi\u00f9 limpidi del calcio mondiale. In occasione della partita di esordio dei rossoneri in Champions League, Milan- 3-1 del 13 settembre 2005, ha realizzato un gol pregevole, segnato dopo aver vinto un contrasto e superato in velocit\u00e0 tre avversari prima di infilare il portiere con un rasoterra da distanza ravvicinata.\nNella stagione 2006-2007 Kak\u00e1 ha continuato a rendersi autore di prestazioni positive. Il 2 novembre ha realizzato la sua seconda tripletta in maglia rossonera (dopo quella al dell'anno precedente e prima in Champions League), nella vittoria per 4-1 contro l'. Spettacolare \u00e8 stata soprattutto la terza rete, con un tiro scoccato da circa 25 metri a girare sotto l'incrocio. Nelle ultime due partite dell'anno ha realizzato una doppietta nel 3-0 del Milan contro il a San Siro e un gol su rigore nel 3-0 dei rossoneri sul campo dell'.\nNella Champions League 2006-2007 Kak\u00e1 ha segnato gol importanti: negli ottavi di finale \u00e8 stato decisivo per la qualificazione del Milan, realizzando nei tempi supplementari della partita di ritorno a San Siro il gol del definitivo 1-0 contro il dopo lo 0-0 dell'andata a Glasgow; nei quarti di finale di andata contro il Bayern Monaco ha trasformato un calcio di rigore (2-2 il risultato finale); nella semifinale di andata contro il all'Old Trafford ha segnato una doppietta (3-2 per i Red Devils il risultato finale) e nella gara di ritorno ha realizzato il primo gol nel 3-0 dei rossoneri. Il 23 maggio 2007, vincendo la finale di Atene contro il Liverpool, ha conquistato la sua prima e unica Champions League. Pur non essendo stata la sua prestazione migliore del torneo, \u00e8 stato lui a guadagnare la punizione battuta da Andrea Pirlo sulla quale Filippo Inzaghi ha segnato il gol dell'1-0, ed \u00e8 stato ancora lui a fornire allo stesso Inzaghi l'assist per il provvisorio 2-0. Alla fine del torneo Kak\u00e1 \u00e8 risultato capocannoniere della Champions League 2006-2007 con 10 gol. Nel giugno 2007 si \u00e8 operato per eliminare miopia e astigmatismo; in precedenza durante le partite Kak\u00e1 giocava con le lenti a contatto, avendo due decimi in meno per occhio.\nAl debutto nel campionato 2007-2008, sul campo del Genoa, realizza una doppietta contribuendo al 3-0 rossonero; cinque giorni pi\u00f9 tardi, in occasione della Supercoppa Europea contro il Siviglia, sigla il definitivo 3-1 per poi dedicarlo alla memoria di Antonio Puerta (calciatore della squadra andalusa appena deceduto). Nel dicembre successivo viene insignito del Pallone d'oro e del FIFA World Player, aggiudicandosi inoltre la Coppa del mondo per club in cui segna una rete nella finale contro il Boca Juniors.\nNel febbraio 2008 rinnova il proprio contratto con la societ\u00e0 milanese, portandone la scadenza al 2013. Il 20 aprile 2008 ha segnato la sua seconda tripletta in campionato, terza con il Milan, contribuendo al 5-1 finale contro la , realizzando due rigori e un gol con un tiro di piatto all'interno dell'area da posizione decentrata. Il 4 maggio 2008, segnando la seconda rete rossonera nel derby contro l', ha realizzato il suo 19\u00ba gol stagionale, eguagliando il proprio primato di marcature ottenuto nella stagione 2005-2006. Al termine della stagione, il 23 maggio 2008, si \u00e8 operato al menisco del ginocchio sinistro per risolvere un problema che lo aveva costretto a saltare alcune gare con i rossoneri. Nel corso del 2008, inoltre, Kak\u00e1 \u00e8 stato inserito nella classifica delle \"cento persone pi\u00f9 influenti del 2008\" stilata dalla rivista \"TIME\", nella categoria \"Eroi e pionieri\".\nNel gennaio 2009 il Manchester City ha avanzato un'offerta tra i 100 e 120 milioni di euro per l'acquisto del brasiliano, che \u00e8 stata presa in considerazione dalla societ\u00e0 rossonera, fatto che ha suscitato le proteste dei tifosi milanisti. Il 19 gennaio 2009, per\u00f2, quando il passaggio di Kak\u00e1 al club di Manchester sembrava gi\u00e0 definito, il giocatore ha rifiutato l'offerta per rimanere in rossonero. Con il gol alla durante l'ultima giornata del campionato 2008-2009, ha messo a segno la sedicesima marcatura stagionale in Serie A e ha superato cos\u00ec il record personale dell'anno precedente (15 reti).\nReal Madrid.\nNella notte tra l'8 e il 9 giugno 2009 \u00e8 stato annunciato ufficialmente l'acquisto di Kak\u00e1 da parte del per 67,2 milioni di euro (dei quali 64,5 al Milan e 2,7 al San Paolo per diritti di formazione). Il giocatore brasiliano ha firmato un contratto di 6 anni col club spagnolo, guadagnando 9 milioni di euro netti a stagione. \u00c8 stato presentato allo stadio Santiago Bernab\u00e9u nella serata del 30 giugno 2009 e ha scelto di indossare la maglia numero 8, gi\u00e0 utilizzata ai tempi del San Paolo.\nHa esordito con i \"Blancos\" il 29 agosto 2009 in Real Madrid-Deportivo La Coru\u00f1a 3-2, anticipo della prima giornata della Liga 2009-2010. Il 23 settembre 2009 ha segnato la sua prima rete con il Real Madrid, realizzando il calcio di rigore del definitivo 2-0 contro il e il 21 febbraio 2010, sempre contro il Villarreal, ha realizzato la sua prima doppietta con i \"Blancos\". Durante la stagione le presenze in campo e il rendimento di Kak\u00e1 sono stati condizionati dalla pubalgia, a causa della quale il giocatore brasiliano si \u00e8 dovuto sottoporre a specifiche cure mediche e svolgere un apposito lavoro di potenziamento fisico. Al termine della sua prima stagione in Spagna, il Real Madrid si \u00e8 classificato al secondo posto nella Liga, alle spalle del .\nIl 5 agosto 2010 il Real Madrid ha annunciato che Kak\u00e1 si \u00e8 sottoposto ad un intervento al ginocchio sinistro per curare una lesione al menisco e che quindi sarebbe dovuto stare fermo per 4 mesi. Il giocatore brasiliano \u00e8 tornato in campo il 3 gennaio 2011, a 240 giorni di distanza dall'ultima partita disputata con i Real Madrid, in occasione della gara di campionato esterna contro il , partita nella quale \u00e8 subentrato a Benzema a 20 minuti dalla fine. Il 9 gennaio 2011, nella successiva gara di campionato contro il , Kak\u00e1 \u00e8 tornato al gol con la maglia dei \u201cBlancos\u201d dopo 11 mesi dalla marcatura precedente, realizzando su assist di Cristiano Ronaldo la propria prima rete stagionale che ha fissato il punteggio finale sul 4-2 in favore del Real Madrid. Ha terminato la stagione 2010-2011 con 14 presenze e 7 gol nella Liga, conclusa ancora al secondo posto alle spalle del Barcellona, e vincendo la Coppa del Re dopo aver battuto in finale proprio i catalani.\nNella stagione successiva Kak\u00e1 ha continuato a trovare poco spazio tra i titolari, ma nella Liga \u00e8 riuscito comunque a collezionare 27 presenze e 5 gol, contribuendo alla conquista del titolo da parte del Real. In Champions League, invece, Kak\u00e1 ha disputato 8 gare segnando 3 gol e la squadra di Mourinho si \u00e8 fermata alle semifinali contro il , dove \u00e8 stata sconfitta per 3-1 ai rigori con Cristiano Ronaldo, lo stesso Kak\u00e1 e Sergio Ramos che hanno sbagliato il proprio tiro dal dischetto.\nNell'annata 2012-2013 ha giocato complessivamente 27 partite, andando in gol in 5 occasioni.\nNel Real Madrid ha disputato complessivamente 120 partite, andando a segno 29 volte.\nRitorno al Milan.\nNella notte tra il 1\u00ba e il 2 settembre 2013 l'amministratore delegato del Milan Adriano Galliani, volato a Madrid, dopo aver trovato l'accordo con i \"Blancos\", \u00e8 riuscito a trovare anche quello con Kak\u00e1 che \u00e8 tornato cos\u00ec dopo quattro anni al Milan a titolo definitivo, firmando un contratto biennale fino al 30 giugno 2015. Il giocatore brasiliano ha scelto di riprendere la maglia numero 22 che aveva nella precedente esperienza in rossonero ed \u00e8 stato nominato vice capitano della squadra.\n\u00c8 tornato in campo con la casacca rossonera il 14 settembre seguente, in occasione della gara in trasferta all'Olimpico contro il , pareggiata per 2-2. Dopo la partita gli \u00e8 stata riscontrata una lesione all'adduttore sinistro a seguito della quale il giocatore ha deciso di rinunciare allo stipendio per tutto il periodo in cui \u00e8 stato indisponibile. Il 30 ottobre 2013, nel corso della partita casalinga valevole per la 10\u00aa giornata di campionato e pareggiata per 1-1 contro la , ha segnato il suo primo gol stagionale, mentre il 23 novembre seguente durante la partita contro il , data la squalifica di Riccardo Montolivo, ha indossato per la prima volta in gare ufficiali la fascia di capitano del Milan. Il 6 gennaio 2014 Kak\u00e1 ha raggiunto quota 100 gol con la maglia del Milan grazie alla prima delle due reti realizzate nella vittoria a San Siro per 3-0 contro l' diventando cos\u00ec il decimo giocatore nella storia rossonera a raggiungere (e superare) tale traguardo. Il 29 marzo 2014, a San Siro contro il , ha disputato la trecentesima partita con la maglia rossonera; nel corso della gara Kak\u00e1 \u00e8 stato schierato come capitano e ha anche segnato una doppietta (l'undicesima in Serie A) nella vittoria per 3-0. Ha concluso la stagione 2013-2014 con all'attivo 37 presenze e 9 reti, grazie alle quali \u00e8 stato il secondo miglior marcatore stagionale dei rossoneri alle spalle di Balotelli.\nIl 30 giugno 2014 ha rescisso consensualmente il contratto con il Milan dopo un totale di 307 partite e 104 gol in maglia rossonera, piazzandosi al nono posto assoluto nella classifica dei migliori marcatori di sempre nel Milan e al ventisettesimo posto nella classifica di presenze con la squadra milanese.\nRitorno in prestito al San Paolo e Orlando City.\nIl 1\u00ba luglio 2014 Kak\u00e1 ha firmato un contratto pluriennale come \"Designated Player\" con l', nuova franchigia della MLS. In attesa dell'inizio della stagione di debutto nella MLS 2015 della squadra della Florida, il 4 luglio viene prestato fino al 31 dicembre al . Nei sei mesi con la squadra brasiliana Kak\u00e1 ha totalizzato 24 presenze segnando 3 reti tra S\u00e9rie A e Coppa Sudamericana.\nAl suo ritorno negli Stati Uniti dopo il termine del periodo in prestito in Brasile Kak\u00e1 \u00e8 stato nominato capitano dell'Orlando City. Ha esordito in partite ufficiali con la maglia della squadra statunitense durante la prima giornata della Major League Soccer 2015, l'8 marzo 2015, affrontando il . La partita \u00e8 finita in parit\u00e0 (1-1) grazie ad un suo gol segnato su calcio di punizione nei minuti di recupero. Successivamente il giocatore brasiliano \u00e8 andato in rete anche nella sua partita di esordio in US Open Cup, negli ottavi di finale contro (2-0 il risultato finale). Dopo 79 presenze e 26 gol segnati con l'Orlando, il 16 ottobre 2017 ha deciso di lasciare definitivamente la squadra.\nIl 17 dicembre 2017 ha comunicato il proprio ritiro definitivo dall'attivit\u00e0 agonistica.\nNazionale.\nKak\u00e1 ha esordito con la nazionale brasiliana il 31 gennaio 2002 in Brasile- 6-0. In maglia verdeoro ha disputato 83 partite e segnato 28 reti. A queste se ne aggiungono 5 con 4 gol nell'Under-23 e 5 partite con una rete nel campionato del mondo Under-20 del 2001. Nel 2003 ha partecipato alla Gold Cup, dove \u00e8 stato capitano della selezione brasiliana e ha disputato 5 partite e segnato 3 reti.\nHa vinto il campionato del mondo del 2002, giocando solo uno spezzone di -Brasile 2-5, ultima partita della fase a gironi, nella quale ha sostituito Rivaldo al 72\u00ba minuto di gioco. Nella prima partita del Brasile ai campionato del mondo del 2006 Kak\u00e1 ha segnato un gol con un pregevole tiro dalla distanza, rete che ha permesso ai brasiliani di battere la . Il Brasile \u00e8 stato eliminato ai quarti di finale dalla .\nIl 3 settembre 2006 si \u00e8 esibito in una giocata di alto tasso tecnico: nell'amichevole -Brasile, partita in cui \u00e8 stato autore di due assist, ha segnato uno dei gol pi\u00f9 belli della propria carriera. Rubata palla a Messi, \u00e8 partito palla al piede in prossimit\u00e0 del cerchio di centrocampo, si \u00e8 involato verso l'area argentina, vanamente inseguito dallo stesso Messi, e ha infine depositato il pallone in rete con un preciso rasoterra dopo aver dribblato Gabriel Milito.\nNel giugno 2007 ha inviato una lettera alla Federcalcio brasiliana chiedendo di non essere convocato dal CT Dunga per la Coppa America 2007 svoltasi in Venezuela. Ha giustificato questa richiesta con la necessit\u00e0 di prendere un periodo di riposo, giacch\u00e9 nelle ultime tre stagioni era stato costantemente impegnato con la nazionale e il Milan.\nIl 17 ottobre 2007, dopo sette anni di assenza, il Brasile \u00e8 ritornato a giocare al Maracan\u00e3 battendo per 5-0 l', con Kak\u00e1 autore di una doppietta. Il 15 ottobre 2008, prima della partita di qualificazione ai campionato del mondo del 2010 Brasile-, Kak\u00e1 ha lasciato il calco dei propri piedi nella \"Hall of Fame\" del Maracan\u00e3.\nNel giugno 2009 ha contribuito al successo della propria nazionale nella Confederations Cup segnando due gol, entrambi nella prima partita della fase a gironi contro l' vinta per 4-3. Nella finale del 28 giugno 2009 contro gli \u00e8 stato scelto come uomo-partita e al termine di tale competizione \u00e8 stato premiato dalla FIFA quale migliore giocatore del torneo.\nConvocato per la fase finale del campionato del mondo del 2010 in Sudafrica, ha disputato tutte le partite della \"Sele\u00e7\u00e3o\", eliminata ai quarti di finale dai , eccezion fatta per Brasile-, saltata per squalifica a seguito dell'espulsione subita nella partita precedente contro la . Durante la manifestazione Kak\u00e1, per via di un problema al ginocchio per il quale \u00e8 successivamente stato operato, ha giocato grazie a delle infiltrazioni.\nDopo due anni di assenza dalla nazionale, \u00e8 stato convocato da Mano Menezes per l'amichevole dell'11 ottobre 2012 a Malm\u00f6 contro l', e ha contribuito al terzo gol nel 6-0 per il Brasile. Dopo essere stato escluso dalla lista dei 23 giocatori per il campionato del mondo di Brasile 2014, il 3 ottobre 2014 ha ricevuto la convocazione da parte di Dunga in sostituzione del centrocampista Ricardo Goulart per le amichevoli contro l' e il .\nA un anno di distanza dall'ultima chiamata in nazionale, il 12 agosto 2015 Kak\u00e1 \u00e8 stato convocato a sorpresa per le amichevoli di settembre contro e . Nell'ottobre seguente il ct della nazionale brasiliana Carlos Dunga ha convocato nuovamente Kak\u00e1 per le qualificazioni al contro Cile e Venezuela (8 e 13 ottobre) in sostituzione di Philippe Coutinho, che, infortunatosi, era stato costretto a rinunciare alla convocazione.\n\u00c8 stato convocato per la Coppa America Centenario negli Stati Uniti nel 2016 in sostituzione dell'infortunato Douglas Costa, a sei anni di distanza dall'ultimo torneo disputato, il campionato del mondo del 2010, ma a seguito di un infortunio \u00e8 stato sostituito anch'egli con Ganso.\nStatistiche.\nPresenze e reti nei club.\nTra club, Nazionale maggiore e Nazionali giovanili, Kak\u00e1 ha giocato globalmente 737 partite segnando 243 reti, alla media di 0,32 gol a partita.\n\"Statistiche aggiornate al 22 ottobre 2017.\""}
{"id": "109191", "revid": "4175", "url": "https://it.wikipedia.org/wiki?curid=109191", "title": "Supercoppa europea (calcio)", "text": ""}
{"id": "109192", "revid": "767487", "url": "https://it.wikipedia.org/wiki?curid=109192", "title": "Elica-giro-elica", "text": "Nelle proteine, la configurazione elica-giro-elica (\"helix-turn-helix\" o \"HTH\") \u00e8 il motivo strutturale principale in grado di legare il DNA. \u00c8 composta da due \u03b1-eliche unite da una piccola sequenza di amminoacidi e si trova in molte proteine che regolano l'espressione genica.\nIl riconoscimento e la capacit\u00e0 di legame al DNA \u00e8 dovuta alle due \u03b1-eliche: una occupa l'N-terminale della struttura, l'altra il C-terminale. In molti casi la seconda elica contribuisce maggiormente al riconoscimento del DNA. Il motivo si lega al solco maggiore del DNA tramite una serie di legami idrogeno e diverse interazioni di van der Waals con le basi esposte. L'altra \u03b1 elica stabilizza l'interazione tra la proteina ed il DNA, ma non gioca un ruolo particolare nel suo riconoscimento."}
{"id": "109197", "revid": "834", "url": "https://it.wikipedia.org/wiki?curid=109197", "title": "Ricardo Kak\u00e0", "text": ""}
{"id": "109208", "revid": "57342", "url": "https://it.wikipedia.org/wiki?curid=109208", "title": "Lorenzo Mattotti", "text": "Biografia.\nFiglio di un ufficiale dell\u2019esercito, trascorre la sua infanzia spostandosi di citt\u00e0 in citt\u00e0, a causa dei trasferimenti del padre. Dopo gli studi frequenta l'universit\u00e0 a Venezia. Pubblica i suoi primi fumetti nel 1975, sulle testate francesi \"Biblipop\" e \"Circus\". In Italia il suo esordio avviene lo stesso anno sulla rivista comasca di controcultura \"King Kong\". Pubblica poi su \"Re Nudo\" e sul mensile di musica \"Gong\". Nel 1977 l\u2019editore Ottaviano gli commissiona le copertine di \"Italia Alternativa 2\" e \"Europa Alternativa\" e d\u00e0 alle stampe il suo primo libro, \"Alice Brum Brum\", su testi di Ostani. A questo fa seguito, l\u2019anno dopo, \"Le avventure di Huckleberry Finn\", con testi di Antonio Tettamanti. Nello stesso periodo alcune sue brevi storie trovano spazio sulle pagine di \"Lotta Continua\" e nel suo inserto di satira L\u2019avventurista. Nel febbraio 1978 con Jacopo Fo crea la rivista underground \"Macondolore Macondolcezza\", per protestare contro la chiusura, da parte della polizia, del locale alternativo milanese Macondo. Realizza, poi, con Tettamanti alcune brevi storie urbane per il settimanale milanese di annunci \"Secondamano\", raccolte nel 1979 da L\u2019Isola Trovata nel volume \"Tram Tram Rock\". Lo stesso anno collabora con la rivista di satira \"Canecaldo\" e pubblica \"Incidenti\" su \"Linus\". \nNel 1983, a Bologna, si unisce a un gruppo di disegnatori bolognesi quali Igort, Daniele Brolli, Giorgio Carpinteri creando il gruppo \"Valvoline\", con cui gestiscono il supplemento della rivista \"Alter Alter\", la stessa con cui, nel 1981, sotto la direzione di Oreste Del Buono, aveva pubblicato il suo primo lavoro, \"Incidenti\". Sul supplemento, Mattotti pubblica alcuni suoi lavori: \"Il Signor Spartaco\" (1982), \"Doctor Nefasto\" e \"Fuochi\", considerato ancora oggi la sua opera migliore. Vi si trova infatti gi\u00e0 traccia del suo stile essenziale ma estremamente evocativo, che trae ispirazione dalle tavole di Jos\u00e9 Mu\u00f1oz e Carlos Sampayo. Nel 1988 per la parigina Albin Michel esce \"Labirinti\", pubblicato in Italia da Hazard Edizioni nel 1997. Nel 1990 illustra \"Pinocchio\" in Francia, sempre per l\u2019editore \"Albin Michel Jeunesse\", pubblicato in Italia da Rizzoli nel dicembre del 1991, ma con un taglio orizzontale; le illustrazioni sono riprese nell\u2019edizione del romanzo di Collodi apparsa nella collana I millenni di Einaudi nel 2008. Nel 2012 Mattotti torna sul tema: realizza nuovi disegni, inserendo scenari paesaggistici, per il film d'animazione \"Pinocchio\" di Enzo D'Al\u00f2. Nel 2019 l'editore \"Bompiani\" pubblica un'edizione patinata de \"Le avventure di Pinocchio. Carlo Collodi visto da Lorenzo Mattotti\" che ingloba anche i disegni e gli studi originali composti per il film.\nNel 1992, su testi di Lilia Ambrosi, pubblica \"L\u2019uomo alla finestra\" (Feltrinelli). Mattotti lavora anche per alcune riviste, cui fornisce illustrazioni e copertine, tra queste ricordiamo \"The New Yorker\", \"Glamour\", \"Vanity Fair\", \"Cosmopolitan\" e \"Le Monde\". Le illustrazioni per quest\u2019ultima rivista sono state raccolte, da Nuages, in un portfolio pubblicato nel 1998 (\"Mattotti pour Le Monde\"), quelle per il \"New Yorker\" lo saranno da #logosedizioni nel 2018 (\"Covers for The New Yorker\"), ed esposte lo stesso anno in una mostra all\u2019Istituto Italiano di Cultura di New York. Nel 1997, su testi di Jorge Zentner, realizza per il mercato spagnolo \"Caboto\", opera sul famoso esploratore e cartografo veneziano. Nello stesso anno vince lo \"Yellow Kid\" come miglior illustratore all\"Expocartoon\" di Roma. Nel 1998 si trasferisce a Parigi, citt\u00e0 in cui attualmente risiede, dove collabora alla realizzazione di manifesti per la promozione culturale della citt\u00e0. Lo stesso anno vince il premio Inkpot come miglior autore di fumetti all\u2019International ComiCon di San Diego.\nNel 1999 nasce \"Stigmate\": una storia scritta a quattro mani con lo scrittore Claudio Piersanti in cui Mattotti fa un sapiente uso del bianco e nero per narrare una vicenda tragica e toccante. Originariamente pubblicato in Francia da Seuil, in Italia viene ripreso e pubblicato da Einaudi (e successivamente ripubblicato da #logosedizioni). Nello stesso anno, per Nuages, illustra la prima cantica della Divina Commedia, l\u2019Inferno. Parallelamente all\u2019editoria, Mattotti lavora anche nel campo della pubblicit\u00e0, creando disegni e bozzetti per alcune marche famose. Nel 2000 disegna il manifesto ufficiale del Festival di Cannes. Nel 2002 esce per Einaudi \"Jekyll &amp; Hyde\", un adattamento del romanzo di Stevenson su testi di Jerry Kramsky. Nel 2003 pubblica \"La Stanza\" per Coconino Press e \"Il Rumore della Brina\", con testi di Jorge Zentner, per Einaudi. Lo stesso anno d\u00e0 il via con l\u2019amico Jerry Kramsky alla saga dei \"Pittipotti\", una serie di libri per bambini che vede finora pubblicati quattro volumi, tutti per l\u2019editore Orecchio Acerbo: \"L\u2019isola dei Pittipotti\" (2003), \"Alla ricerca dei Pittipotti\" (2003), \"La scomparsa dei Pittipotti\" (2004) e \"I Pittipotti e la tartarugosa\" (2004).\nNel 2006 il regista Renato Chiocca gli dedica un film documentario, \"Mattotti\", in concorso a \"Les Rencontres du Cin\u00e9ma Italien de Grenoble\", in cui insieme a testimonianze dirette di amici e collaboratori come Claudio Piersanti, Jerry Kramsky e Art Spiegelman, si entra in silenzio nel suo atelier parigino. Nel 2010, sotto la direzione artistica di Alessandro Mendini, realizza diverse copertine per la rivista \"Domus\", raffiguranti \u201cciascuna una personalit\u00e0 che nel corso del tempo si sia profilata nel campo dell\u2019architettura, delle arti o del design come autore di utopie, immaginarie o realizzate, che hanno contribuito all\u2019evoluzione della cultura del progetto\u201d. Nel 2011 pubblica per Fantagraphics The Raven, in cui illustra i testi dell\u2019omonimo album musicale di Lou Reed ispirato a Edgar Allan Poe.\nNel 2009 inizia la sua collaborazione con la casa editrice modenese #logosedizioni, con cui pubblica \"La stanza\" (2010), \"Chambres/Rooms/Stanze\" (2010, in collaborazione con la parigina Galerie Martel), \"Venezia. Scavando nell\u2019acqua\" (2011), e il visionario volume in bianco e nero \"Oltremai \"(2013), le cui tavole originali sono protagoniste di una mostra monografica presso la Pinacoteca Nazionale di Bologna dal febbraio all\u2019aprile del 2013. Proprio con #logosedizioni, nel 2012 inaugura la collana \u201cWorks\u201d\",\" una pubblicazione sistematica dei suoi lavori, il cui primo volume \u00e8 dedicato alle sue illustrazioni a pastello (\"Pastels/Pastelli\", 2012, vincitore nel 2013 del Grand Prix al Festival de la BD de Sollies-Villes), mentre il secondo ai disegni di moda (\"Moda/Fashion\", 2014), e d\u00e0 il via nel 2018, con \"L\u2019uomo alla finestra\", alla ripubblicazione dei suoi fumetti. Realizza infine nel 2014 il volume illustrato \"Vietnam\" per la collana \u201cTravel Book\u201d di Louis Vuitton.\nNel marzo 2017 esce in Italia e in Francia il suo nuovo romanzo grafico \"Ghirlanda\" con i testi del sodale Jerry Kramsky (#logosedizioni), \u201cun ritorno alla dimensione primigenia dell\u2019infanzia, della fiaba, della parabola [\u2026] perfetto incrocio tra fumetto popolare e fumetto d\u2019autore, tra favola e poesia, tra innocenza e consapevolezza\u201d. Vincitore del Premio Gran Guinigi 2017 come miglior graphic novel, \u00e8 un voluto omaggio all\u2019ingenuit\u00e0 dei Mumin di Tove Jansson e dei comics liberi e onirici di Jean Giraud / Moebius; un lavoro in cui si mescolano, evolvendo, lo stile in bianco e nero a pennino dei taccuini di Linea Fragile e gli arditi esperimenti prospettici e visionari dei paesaggi di \"Oltremai\". Lorenzo Mattotti ha ricoperto il ruolo di Magister nell\u2019edizione 2018 del Napoli Comicon. Nel novembre 2020 dalla collaborazione con la scrittrice Nadia Terranova nasce il libro per ragazzi \"Aladino e la lampada magica\" (Orecchio Acerbo) di cui ha realizzato le illustrazioni."}
{"id": "109210", "revid": "125865660", "url": "https://it.wikipedia.org/wiki?curid=109210", "title": "Andrij \u0160ev\u010denko", "text": "Ritenuto uno degli attaccanti pi\u00f9 forti e pi\u00f9 completi della sua generazione, esord\u00ec nella Dinamo Kiev, con cui vinse cinque campionati ucraini e tre coppe nazionali. Nel 1999 approd\u00f2 al Milan, in cui milit\u00f2 per sette stagioni, vincendo uno scudetto, una Supercoppa europea, una Supercoppa italiana, una UEFA Champions League e una Coppa Italia. Nel 2006 fu acquistato dal Chelsea, con cui vinse una Coppa d'Inghilterra e una Coppa di Lega inglese. Nell'estate 2008 ritorn\u00f2 al Milan per un prestito annuale. Rientrato al Chelsea, rescisse il contratto con gli inglesi per tornare alla Dinamo Kiev, con cui in tre anni vinse una Supercoppa d'Ucraina. Con la nazionale ucraina partecip\u00f2 al e al giocato in casa, rassegna al termine della quale si ritir\u00f2 dall'attivit\u00e0 agonistica.\nHa vinto il Pallone d'oro nel 2004 (dopo essere arrivato terzo nelle edizioni del 1999 e del 2000) e nello stesso anno \u00e8 stato inserito da Pel\u00e9 nella FIFA 100, lista dei 125 migliori calciatori viventi. Con 67 reti in 143 partite, occupa rispettivamente il settimo posto nella graduatoria dei marcatori delle competizioni UEFA per club e l'undicesimo in quella dei giocatori con pi\u00f9 presenze. Con 111 gare disputate e 48 gol segnati, \u00e8 il secondo giocatore con pi\u00f9 presenze nella nazionale ucraina dopo Anatolij Tymo\u0161\u010duk e il primo come reti realizzate. \u00c8 inoltre secondo nella classifica dei migliori marcatori della storia del Milan, dopo Gunnar Nordahl, e quinto in quella dei migliori marcatori nella storia della Dinamo Kiev; con il Milan ha segnato 14 reti nei derby con l'Inter, risultando il miglior marcatore della storia della stracittadina.\nBiografia.\nNato a Dvirkiv\u0161\u010dyna, villaggio nell'oblast' di Kiev, all'et\u00e0 di tre anni si trasfer\u00ec con la famiglia nel distretto di Obolon, a Kiev. Andrij aveva nove anni all'epoca del disastro nucleare di \u010cernobyl' e, vista la vicinanza della citt\u00e0 alla centrale (245\u00a0km da \u010cernobyl' e Pryp\"jat'), la famiglia fu costretta ad abbandonare temporaneamente la propria casa e a trasferirsi lungo la costa per sfuggire agli effetti della contaminazione.\nSoprannominato \"Sheva\", il 14 luglio 2004 ha sposato in una cerimonia privata a Washington la modella statunitense Kristen Pazik, conosciuta nel 2002. La coppia ha quattro figli: Jordan, nato il 29 ottobre 2004, Christian, nato il 10 novembre 2006, Oleksandr, nato il 1\u00ba ottobre 2012 e Rider Gabriel, nato il 6 aprile 2014.\nNel giugno 2005 \u00e8 divenuto ambasciatore dell'associazione benefica SOS Villaggi dei bambini; possiede anche una fondazione che fornisce sostegno ai bimbi orfani.\nAppassionato di golf, nel settembre 2013 ha partecipato per la prima volta ad una competizione professionistica, la Coppa superiore di Charkiv.\nNel 2014 ha partecipato, con altri campioni del calcio, all'evento benefico Soccer Aid.\nCaratteristiche tecniche.\nDotato di corsa e grande forza fisica, eccelleva nello scatto, nella velocit\u00e0 ed era abile anche negli inserimenti senza palla, nel colpo di testa e nel tiro anche da fuori area, con entrambi i piedi. Si distingueva inoltre per la freddezza nei pressi della porta avversaria, per l'opportunismo, il senso della posizione e per il fiuto del gol. Era in possesso di un'ottima tecnica individuale e di un buon dribbling. Era apprezzato anche per le sue doti di sacrificio e per la sua capacit\u00e0 di svariare su tutto il fronte d'attacco, fungendo, all'occorrenza, da sponda e supporto alle avanzate dei compagni di squadra; infatti, nonostante giocasse principalmente nel ruolo di prima punta ai tempi del Milan, alla Dinamo Kiev giocava anche in una posizione pi\u00f9 arretrata, partendo spesso dalla fascia per poi accentrarsi, un ruolo che ha svolto anche a fine carriera. Era inoltre un ottimo rigorista e un buon calciatore di punizioni.\nCarriera.\nGiocatore.\nClub.\nDinamo Kiev.\nDa bambino inizi\u00f2 a giocare a calcio a scuola e poco dopo venne inserito in una squadra allestita da un'associazione di quartiere e allenata da una donna. Nel 1986 non riusc\u00ec a superare una prova di dribbling per l'ammissione a una scuola sportiva di Kiev, ma attir\u00f2 l'attenzione di un osservatore della , Aleksandr \u0160pakov, mentre giocava in un torneo scolastico e cos\u00ec fu aggregato alle giovanili del club. Malgrado l'iniziale opposizione del padre Nikolaj, che desiderava che il figlio seguisse le sue orme compiendo la carriera militare al termine degli studi, e la distanza dal centro sportivo, che richiedeva che il giovane attraversasse tutta la citt\u00e0 per recarsi agli allenamenti della squadra, \u0160ev\u010denko continu\u00f2 a praticare il calcio, fino alla sospensione dell'attivit\u00e0 dovuta al disastro nucleare di \u010cernobyl' del 1986, che costrinse il ragazzino e la famiglia ad abbandonare temporaneamente la propria casa e a trasferirsi lungo la costa per sfuggire agli effetti della contaminazione.\nRientrato a Kiev, \u0160ev\u010denko riprese a giocare nella squadra di \u0160pakov, che sar\u00e0 allenata da Aleksandr Lysenko nel 1992. Nel vivaio del club della capitale il giovane mise subito in luce le proprie qualit\u00e0. Nel 1989 partecip\u00f2 al torneo internazionale Citt\u00e0 di Agropoli, in Italia, con la compagine giovanile della Dinamo Kiev, con cui vinse la competizione segnando 10 gol, di cui 5 in 20 minuti nella finale vinta per 10-0 (con anche un rigore parato dal compagno di squadra Oleksandr \u0160ovkovs'kyj, futuro portiere della nazionale ucraina). Nel 1990, con la squadra Under-14 della Dinamo Kiev, \u0160ev\u010denko gioc\u00f2 la Coppa Ian Rush in Galles e ne divenne il capocannoniere; in quell'occasione fu premiato dallo stesso Ian Rush con un paio di scarpe da lui indossate quando giocava nel Liverpool.\nNel 1993-1994 \u0160ev\u010denko fu capocannoniere della squadra riserve della Dinamo Kiev con 12 gol. Nella stagione seguente, l'8 novembre 1994, debutt\u00f2 in prima squadra in campionato a Donec'k, in \u0160achtar Donec'k- (1-3), subentrando a Mikheil Jishkariani al 54\u00ba minuto di gioco. Segn\u00f2 il primo gol nel massimo campionato ucraino nella gara vinta per 4-2 contro il Dnipro il 1\u00ba dicembre 1994. Fu il suo unico gol in campionato per quella stagione, ma nella stessa annata mise a segno una rete in 2 presenze in UEFA Champions League e 6 reti in 8 partite in Coppa d'Ucraina, diventando capocannoniere della competizione e guadagnandosi cos\u00ec anche l'esordio con la nazionale ucraina. Nella stagione successiva \u0160ev\u010denko segn\u00f2 16 gol in 31 partite di campionato (piazzandosi secondo nella classifica marcatori), guidando la Dinamo alla secondo titolo consecutivo e alla vittoria della coppa nazionale. Nella stagione 1996-1997 vinse ancora il campionato con la Dinamo, contribuendo alla causa con 6 gol in 20 partite.\nNelle stagioni 1997-1998 e 1998-1999 \u0160ev\u010denko si impose definitivamente all'attenzione del mondo calcistico in coppia con Serhij Rebrov sotto la guida dell'allenatore Valerij Lobanovs'kyj. Il 5 novembre 1997 segn\u00f2 una tripletta al Camp Nou nel primo tempo della partita Barcellona-Dinamo Kiev 0-4 (UEFA Champions League 1997-1998), diventando il primo calciatore ucraino a realizzare tre gol in una sola partita di UEFA Champions League e il secondo calciatore a farlo in casa del Barcellona (impresa, quest'ultima, compiuta poco pi\u00f9 di un mese prima da Faustino Asprilla e poi eguagliata oltre due decenni dopo da Kylian Mbapp\u00e9). Chiuse la stagione 1997-1998 con 33 gol complessivi, di cui 19 gol in 23 partite di campionato (piazzandosi secondo nella classifica marcatori alle spalle del compagno Serhij Rebrov), 6 in 10 incontri di UEFA Champions League e 8 in 8 partite di Coppa d'Ucraina, vincendo ancora il titolo nazionale e la coppa nazionale, competizione di cui fu anche capocannoniere. Nel 1997 fu eletto miglior giocatore del campionato e calciatore ucraino dell'anno. Nel 1998-1999 \u0160ev\u010denko segn\u00f2 33 gol stagionali, aggiudicandosi nuovamente il \"double\" (campionato e coppa nazionale) e per la prima volta la classifica dei marcatori del campionato ucraino, con 18 gol. Nello stesso anno con la Dinamo raggiunse la semifinale della UEFA Champions League, dove fu eliminata dal Bayern Monaco. \u0160ev\u010denko risult\u00f2, insieme a Dwight Yorke, capocannoniere della massima manifestazione continentale con 8 gol segnati, 10 considerando anche i turni preliminari (di cui tre in due partite contro il ai quarti di finale) e migliore attaccante della competizione. Alla fine dell'anno si sarebbe piazzato al terzo posto nell'edizione 1999 del Pallone d'oro.\nNella sua esperienza con la maglia dei bianchi di Kiev, durante la quale il suo talento fu valorizzato dall'allenatore Valerij Lobanovs'kyj, l'attaccante segn\u00f2 106 gol complessivi, vincendo 5 campionati ucraini consecutivi, 3 Coppe d'Ucraina, la classifica dei cannonieri della UEFA Champions League nel 1998-1999, del campionato nel 1998-1999 e due volte della Coppa d'Ucraina, nel 1994-1995 e 1997-1998.\nMilan.\nNel maggio 1999 \u0160ev\u010denko fu acquistato dal Milan per circa 25 milioni di dollari.\nEsord\u00ec in rossonero il 21 agosto 1999 in Supercoppa italiana contro il (1-2). Il debutto in Serie A avvenne il 29 agosto in Lecce-Milan (2-2), partita in cui segn\u00f2 il primo gol per il Milan. Il 23 ottobre segn\u00f2 la sua prima rete in un derby contro l', poi vinto per 2-1 dai rossoneri. Realizz\u00f2 altre 22 reti in campionato, tra cui le triplette a Lazio e Perugia, che gli valsero il titolo di capocannoniere: fu il secondo straniero, dopo Platini, a vincere la classifica marcatori nella stagione di esordio nel campionato italiano. Nel dicembre 1999 si piazz\u00f2 terzo nella graduatoria del Pallone d'oro.\nNelle stagioni 2000-2001 e 2001-2002 \"Sheva\" segn\u00f2 rispettivamente 34 gol (di cui 24 in Serie A) in 51 partite ufficiali (piazzandosi nuovamente terzo nella classifica del Pallone d'oro) e 17 gol in 38 partite ufficiali, ma il Milan non si aggiudic\u00f2 alcun trofeo.\nNell'annata 2002-2003, dopo essere rimasto diversi mesi lontano dai campi di calcio a causa di un infortunio al menisco esterno del ginocchio sinistro subito nella partita del turno preliminare di UEFA Champions League contro lo (solo 5 gol in 24 partite di campionato), l'ucraino vinse, con il Milan, la UEFA Champions League e la Coppa Italia. Nella stagione che sanc\u00ec il ritorno della squadra rossonera ai vertici del calcio continentale, \u0160ev\u010denko segn\u00f2 nel derby di Milano valido per l'andata delle semifinali di UEFA Champions League (il primo derby milanese nella storia della competizione) il gol che sanc\u00ec l'approdo del Milan in finale (la partita termin\u00f2 con il risultato di 1-1, ma i rossoneri superarono il turno per la regola del gol fuori casa) e in finale trasform\u00f2 in rete il tiro di rigore decisivo allo stadio Old Trafford di Manchester contro la Juventus dopo che la partita era finita in parit\u00e0 sullo 0-0. \u00c8 stato il primo ucraino a vincere il trofeo. Tre giorni dopo \u0160ev\u010denko si aggiudic\u00f2 anche la Coppa Italia, nella finale di ritorno contro la .\nLa stagione 2003-2004 del Milan inizi\u00f2 con la vittoria della Supercoppa UEFA: contro il Porto, allo Stadio Louis II, nel Principato di Monaco, i rossoneri si imposero per 1-0 grazie a un gol di testa dell'attaccante ucraino. \u0160ev\u010denko vinse poi lo scudetto e il titolo di capocannoniere della Serie A con 24 gol in 32 partite. Per il Milan fu il primo titolo nazionale dopo quattro stagioni di digiuno, per l'ucraino il secondo successo nella classifica dei marcatori della Serie A dopo quello conseguito nel 1999-2000.\nNell'agosto 2004 \u0160ev\u010denko vinse anche la Supercoppa italiana, realizzando una tripletta nella vittoria del Milan per 3-0 a San Siro contro la Lazio. Nel dicembre 2004 si aggiudic\u00f2 il Pallone d'oro, dopo che a marzo 2004 era stato inserito da Pel\u00e9 nella FIFA 100, la lista dei 125 migliori calciatori viventi. Sempre nel 2004 \u0160ev\u010denko fu premiato con la pi\u00f9 alta onorificenza dell'Ucraina, il titolo di Eroe d'Ucraina, dall'ex presidente ucraino Leonid Ku\u010dma. Nel 2004-2005 il Milan termin\u00f2 il campionato al secondo posto, anche grazie ai 17 gol di \u0160ev\u010denko. Il giocatore segn\u00f2 anche 6 gol in 11 partite di UEFA Champions League, competizione in cui il Milan raggiunse la finale contro il Liverpool. La partita contro gli inglesi, allo stadio Olimpico Atat\u00fcrk di Istanbul, fin\u00ec con il risultato di 3-3 dopo i tempi regolamentari e i supplementari, durante i quali \u0160ev\u010denko si vide parare un violento tiro a pochi metri dalla linea di porta. La partita si decise, cos\u00ec, ai tiri di rigore. Come nella finale di UEFA Champions League 2002-2003, fu ancora \u0160ev\u010denko ad andare sul dischetto del rigore per il tiro decisivo. Questa volta, per\u00f2, l'ucraino si fece parare il tiro dal portiere Jerzy Dudek, decretando cos\u00ec la vittoria degli avversari.\nNella stagione 2005-2006 \u0160ev\u010denko segn\u00f2 19 gol in 28 partite giocate in campionato e 9 gol in 12 partite di UEFA Champions League, competizione di cui fu il capocannoniere. Il 23 novembre 2005, nella partita della prima fase di Champions League contro il Fenerbah\u00e7e allo stadio \u015e\u00fckr\u00fc Sara\u00e7o\u011flu di Istanbul, segn\u00f2 quattro gol, entrando cos\u00ec tra i dieci giocatori che hanno realizzato almeno una quaterna in una partita della competizione. L'8 febbraio 2006, nella partita di Serie A contro il , \u0160ev\u010denko \u00e8 diventato il secondo miglior marcatore nella storia rossonera, dietro a Gunnar Nordahl.\nIl 7 maggio 2006, nella gara in casa del Parma, lasci\u00f2 il campo in avvio di partita per un infortunio. Nelle settimane seguenti, il presidente Silvio Berlusconi annunci\u00f2 la possibilit\u00e0 di una partenza dell'ucraino; malgrado le proteste della tifoseria, il trasferimento al Chelsea si concretizz\u00f2 alla fine di maggio. Lo stesso attaccante afferm\u00f2:\nSuccessivamente il calciatore aggiunse:\nLa decisione dell'ucraino sarebbe stata determinata dalle pressioni della moglie, la quale avrebbe insistito affinch\u00e9 Jordan, il figlio della coppia, frequentasse una scuola di lingua inglese. Tale sospetto fu fermamente respinto da \u0160ev\u010denko, che precis\u00f2 che si era trattato di una \u00abdecisione comune\u00bb, ma fu confermato da Adriano Galliani, ex amministratore delegato del Milan, in varie interviste rese negli anni successivi.\nChelsea.\nIl 31 maggio 2006 il Chelsea, attraverso il proprio sito ufficiale, comunic\u00f2 il trasferimento dell'attaccante dal Milan al Chelsea. \u0160ev\u010denko si un\u00ec alla sua nuova squadra dopo il campionato del mondo del 2006. Scelse di vestire la maglia numero 7, che aveva indossato anche al Milan.\n\u0160ev\u010denko debutt\u00f2 con il Chelsea nella partita valida per l'assegnazione della Supercoppa d'Inghilterra il 13 agosto 2006. A Cardiff segn\u00f2 il gol del pareggio contro il Liverpool, che poi si aggiudic\u00f2 il trofeo vincendo per 2-1. Dieci giorni pi\u00f9 tardi realizz\u00f2 il primo gol in Premier League in Middlesbrough-Chelsea 2-1. Nelle partite successive non riusc\u00ec a mettersi in luce e le sue prestazioni risultarono, secondo i media, spesso deludenti. Realizz\u00f2 il suo primo gol in Champions League con la maglia del Chelsea nella partita casalinga contro il del 5 dicembre 2006; si tratt\u00f2 del 57\u00ba gol di \u0160ev\u010denko in UEFA Champions League, traguardo che port\u00f2 l'attaccante momentaneamente al secondo posto nella classifica dei marcatori di tutti i tempi nelle competizioni UEFA per club.\nA seguito del rendimento al di sotto delle attese, stampa e televisioni profilarono con insistenza il possibile ritorno di \u0160ev\u010denko al Milan nel corso del calciomercato di gennaio 2007. Le due societ\u00e0, per\u00f2, negarono subito qualsiasi contatto.\nNei mesi seguenti \u0160ev\u010denko torn\u00f2 a giocare su discreti livelli. A marzo realizz\u00f2 il gol del definitivo 1-1 nell'andata degli ottavi di finale di Champions League contro il Porto in trasferta. La marcatura, unita al 2-1 ottenuto dal Chelsea a Stamford Bridge nel ritorno, fu decisiva per il passaggio del turno dei \"Blues\". In aprile \u0160ev\u010denko segn\u00f2 nel ritorno dei quarti di finale di UEFA Champions League contro il Valencia in trasferta, realizzando la rete del momentaneo 1-1. Il match fu poi vinto dal Chelsea per 2-1, punteggio che sanc\u00ec il passaggio della squadra londinese alle semifinali, dove i \"Blues\" furono eliminati dal Liverpool. In maggio il Chelsea vinse la Coppa d'Inghilterra, anche se \u0160ev\u010denko non scese in campo nella finale vinta per 1-0 contro il Manchester United dopo i tempi supplementari per essersi operato a causa di un'ernia inguinale.\nNella stagione 2007-2008 non trov\u00f2 molto spazio in squadra. Spesso relegato in tribuna, in Premier League segn\u00f2 appena 5 gol, l'ultimo contro il Bolton per il momentaneo 1-0 all'ultima giornata. La marcatura tenne vive le speranze di vincere la Premier League, ma la partita termin\u00f2 1-1. Il 21 maggio 2008, dopo la finale di Champions League 2007-2008 contro il Manchester United, deluso per la sconfitta ai rigori e soprattutto per essere rimasto in panchina per tutta la gara, non si present\u00f2 insieme ai compagni a ritirare la medaglia d'argento, che fu consegnata al tecnico Avraham Grant.\nIl 21 luglio 2008 fu definito dal tabloid inglese \"The Sun\" il peggior affare di calciomercato dalle squadre della Premier League nei precedenti dieci anni.\nRitorno al Milan.\nDopo un insistente susseguirsi di voci di calciomercato, il 23 agosto 2008, a seguito di alcuni incontri tra Abramovich e Berlusconi, Milan e Chelsea comunicarono ufficialmente il ritorno in prestito di \u0160ev\u010denko al club rossonero, tenendo per\u00f2 riservati i termini dell'accordo.\nAl suo ritorno a Milano la maglia numero 7, precedentemente simbolo del giocatore nelle file rossonere, era gi\u00e0 assegnata a Pato e il giocatore ucraino scelse quindi il numero 76, ovvero le ultime due cifre del suo anno di nascita.\nFece il suo secondo esordio a San Siro all'inizio del secondo tempo di Milan-Bologna (1-2).. Realizz\u00f2 il primo gol del suo secondo periodo in rossonero il 2 ottobre 2008, in Zurigo-Milan, gara di ritorno del primo turno di Coppa UEFA, siglando l'1-0 finale su assist di Ronaldinho. In seguito segn\u00f2 la rete del momentaneo 1-0 nell'ottavo di finale di Coppa Italia contro la Lazio, conclusasi con la vittoria dei biancocelesti per 2-1 ai tempi supplementari, ma nel corso della stagione non trov\u00f2 spazio in squadra. Al termine della stagione il Milan decise di non riscattare il giocatore, che cos\u00ec ritorn\u00f2 al Chelsea. Nonostante questa sua ultima stagione negativa, \u0160ev\u010denko rimane il secondo marcatore di tutti i tempi della storia milanista, con 175 reti, preceduto solo da Gunnar Nordahl, autore di 221 reti con la maglia del Milan.\nRitorno alla Dinamo Kiev.\nDopo essere rientrato al Chelsea, disput\u00f2 una partita prima di trasferirsi definitivamente alla Dinamo Kiev, la prima squadra in cui aveva giocato, firmando un contratto biennale. Scelse di indossare la maglia numero 7, come al Milan e al Chelsea, e di non riprendere la numero 10, indossata nella sua precedente esperienza alla Dinamo Kiev e ora affidata a Milevskiy. Divent\u00f2 inoltre vice-capitano della squadra.\nSegn\u00f2 il suo primo gol su calcio di rigore, nella sua prima partita della Prem\"jer-liha 2009-2010 contro il Metalurh Donec'k nella vittoria per 3-1 della Dinamo del 31 agosto 2009. Il 16 settembre 2009 \u0160ev\u010denko gioc\u00f2 la sua prima partita di Champions League dopo il ritorno alla Dinamo Kiev contro il Rubin Kazan'. Chiuse la stagione con 8 gol in 29 partite.\nNella stagione 2010-2011 totalizz\u00f2 32 presenze e 16 reti, risultando il secondo miglior marcatore della propria squadra in campionato con 10 gol, e in quella seguente 22 partite e 6 reti. Alla fine della stagione 2011-2012, scaduto il contratto che lo legava alla Dinamo Kiev, rimase svincolato.\nIl 28 luglio 2012 \u0160ev\u010denko, in un'intervista concessa al sito ufficiale della Dinamo Kiev, dichiar\u00f2 di voler lasciare l'attivit\u00e0 agonistica per dedicarsi alla politica.\nNazionale.\nNel 1993 debutt\u00f2 nella nazionale ucraina Under-18. Il 26 aprile 1994 segn\u00f2 un gol nell'andata del secondo turno degli spareggi di qualificazione al campionato europeo di categoria del 1994, in casa contro i Paesi Bassi (2-2), in diretta televisiva. L'11 ottobre 1994 esord\u00ec, diciottenne, nella nazionale ucraina Under-21 contro la Slovenia.\n\u0160ev\u010denko esord\u00ec in nazionale maggiore il 25 marzo 1995 a Zagabria, all'et\u00e0 di 18 anni e 177 giorni, nella partita Croazia-Ucraina (4-0), valida per le qualificazioni al campionato europeo del 1996. Segn\u00f2 la sua prima rete in nazionale il 1\u00ba maggio 1996, in un'amichevole contro la Turchia giocata a Samsun, diventando il pi\u00f9 giovane marcatore nella storia della sua nazionale (record battuto, venti anni dopo, da Oleksandr Zin\u010denko)\nNel corso del 1997 con la nazionale ucraina partecip\u00f2 alle qualificazioni al campionato mondiale del 1998, durante le quali realizz\u00f2 4 gol nelle 8 partite disputate, tra cui quello del vantaggio ucraino nella gara ritorno dei play-off contro la Croazia pareggiata per 1-1, risultato che non bast\u00f2 per qualificarsi alla fase finale in Francia, data la sconfitta per 2-0 nella partita di andata.\nDal 1998 al 1999 prese parte alle qualificazioni al campionato europeo del 2000 disputando tutte le 12 partite della propria nazionale e siglando un gol nell'ultima partita contro la Russia e 2 negli spareggi contro la Slovenia, che elimin\u00f2 l'Ucraina.\nNel marzo 2000 Valerij Lobanovs'kyj divent\u00f2 commissario tecnico dell'Ucraina, con il compito di qualificare la squadra ai campionato mondiale del 2002. \u0160ev\u010denko segn\u00f2 10 gol nelle qualificazioni, ma la squadra non riusc\u00ec nell'impresa, perdendo lo spareggio contro la Germania (sconfitta che coincise con l'esonero di Lobanovs'kyj).\nIl 17 aprile 2002, in occasione della partita amichevole contro la Georgia, \u0160ev\u010denko indoss\u00f2 per la prima volta la fascia di capitano dell'Ucraina. Dal 2002 al 2003 prese parte alle qualificazioni al campionato europeo del 2004, nelle quali fu il miglior marcatore della propria nazionale con 3 gol in 4 partite.\nNell'ottobre 2005 l'Ucraina ottenne la sua prima qualificazione a un campionato mondiale (quello di Germania 2006), vincendo il proprio girone di qualificazione con 7 vittorie, 4 pareggi e una sola sconfitta. \u0160ev\u010denko fu capitano e leader della squadra, segnando 6 gol dei 18 totali dell'Ucraina.\nNell'estate del 2006 l'attaccante prese parte per la prima volta alla fase finale di una competizione per nazionali. Nel torneo \u0160ev\u010denko realizz\u00f2 2 gol: contro l'Arabia Saudita e contro la Tunisia. L'Ucraina si qualific\u00f2, come seconda classificata nel proprio raggruppamento, agli ottavi di finale, dove sconfisse la Svizzera ai rigori. Ai quarti di finale fu sconfitta per 3-0 ed eliminata dall'Italia.\n\u0160ev\u010denko segn\u00f2 5 gol nel girone B delle qualificazioni al , ma l'Ucraina non si qualific\u00f2 alla fase finale.\nPartecip\u00f2 alle qualificazioni al campionato del mondo del 2010, nelle quali l'Ucraina si piazz\u00f2 seconda nel gruppo 6, alle spalle dell'Inghilterra, qualificandosi agli spareggi per l'accesso al mondiale, dove affront\u00f2 la Grecia. Dopo la partita di ritorno a Donec'k, persa per 0-1 con la conseguente eliminazione della propria nazionale, \u0160ev\u010denko non trattenne le lacrime per non essere riuscito a far qualificare al mondiale la propria squadra.\nL'8 ottobre 2010, disputando la partita amichevole contro il Canada, raggiunse le 100 presenze con la nazionale ucraina.\nConvocato dal CT Oleh Blochin per la fase finale del campionato europeo casalingo del 2012, fu schierato da titolare nella gara d'esordio dell'Ucraina, a Kiev contro la Svezia, partita nella quale segn\u00f2 una doppietta che valse la vittoria in rimonta per 2-1. Dopo aver disputato da titolare anche la successiva gara contro la Francia, persa per 2-0, \u0160ev\u010denko fu inizialmente escluso nell'ultima partita del girone contro l'Inghilterra per un infortunio a un ginocchio. Nel secondo tempo della gara, sul risultato di 1-0 per gli inglesi, subentr\u00f2 a Marko Devi\u0107 ma il risultato dell'incontro non cambi\u00f2 e quindi l'Ucraina fu eliminata dalla competizione. Al termine del match \"Sheva\" annunci\u00f2 il proprio ritiro dalla nazionale.\nAllenatore.\nNazionale ucraina.\nL'11 novembre 2012 il neo-presidente della Federazione calcistica dell'Ucraina, Anatoliy Konkov, offr\u00ec a \u0160ev\u010denko la panchina della nazionale ucraina, ma l'ex attaccante rifiut\u00f2, ritenendo prematura, a pochi mesi dal ritiro dall'attivit\u00e0 agonostica, l'assunzione di tale incarico.\nIl 16 febbraio 2016 entr\u00f2 a far parte dello staff della nazionale ucraina come collaboratore del commissario tecnico Mykhaylo Fomenko.\nIl 12 luglio seguente, dopo il campionato europeo del 2016, sostitu\u00ec Fomenko come commissario tecnico, firmando un contratto di due anni con opzione per altri due. Nel proprio staff volle anche l'ex milanista Mauro Tassotti e Andrea Maldera, figlio dell'ex milanista Luigi. \nOttenuta nel 2019 la qualificazione al dopo una vittoria contro i campioni d'Europa in carica del , nel 2021 \u0160ev\u010denko riusc\u00ec a guidare i suoi fino ai quarti di finale del torneo, raggiunti per la prima volta dalla nazionale ucraina. Lasci\u00f2 la guida della nazionale il 1\u00ba agosto seguente.\nGenoa.\nIl 7 novembre 2021 viene nominato nuovo tecnico del , subentrando all'esonerato Davide Ballardini e firmando un contratto triennale. Il 15 gennaio 2022 \u00e8 stato sollevato dall'incarico dopo aver ottenuto una vittoria, tre pareggi e sette sconfitte in 11 partite complessive tra campionato e Coppa Italia.\nFuori dal campo.\nDopo l'abbandono al mondo del calcio, ha scelto di aderire al partito Ucraina - Avanti! (), ex Partito Social Democratico Ucraino, di Natalija Korolevs'ka. L'avventura politica di \u0160ev\u010denko \u00e8 iniziata con un insuccesso: alle elezioni parlamentari in Ucraina del 2012 il suo partito ha ottenuto l'1,58% dei voti, rimanendo ben lontano dalla soglia di sbarramento del 5%.\nDall'agosto 2018 \u00e8 stato opinionista di DAZN, nuova piattaforma che nella stagione 2018-2019 ha trasmesso per la prima volta alcune partite della Serie A.\nStatistiche.\nTra club, nazionale maggiore e nazionali giovanili, \u0160ev\u010denko ha giocato globalmente 847 partite segnando 413 reti, alla media di 0,48 gol a partita.\nPresenze e reti nei club.\n\"Statistiche aggiornate al termine della carriera da calciatore.\"\nStatistiche da allenatore.\nClub.\n\"Statistiche aggiornate al 13 gennaio 2022.\"\nNazionale.\n\"Statistiche aggiornate al 3 luglio 2021\"."}
{"id": "109217", "revid": "31886", "url": "https://it.wikipedia.org/wiki?curid=109217", "title": "WinMX", "text": "WinMX \u00e8 un programma peer-to-peer per il file sharing sviluppato da Frontcode Technologies tra il 2000 ed il 2005 per Microsoft Windows.\nStoria.\nOriginariamente utilizzava un protocollo proprietario detto \"WinMX Peer Network Protocol\" (WPNP) sviluppato alla fine degli anni 1990 da Frontcode Technologies, ma nel maggio del 2001 pass\u00f2 al protocollo OpenNap. \nDal 21 settembre 2005 il programma non fu pi\u00f9 disponibile sul sito di Frontcode a causa della reazione della \"Recording Industry Association of America\"; la societ\u00e0 ricevette infatti una lettera di diffida dalla RIAA che, sulla base della sentenza della Corte Suprema degli Stati Uniti in merito al caso \"Grokster vs MGM\", poich\u00e9 la Corte al riguardo aveva stabilito che chiunque sviluppi un software \"peer-to-peer\" allo scopo di far soldi sfruttando la popolarit\u00e0 del client e le violazioni di copyright fatte dai propri utenti grazie al proprio software \u00e8 sia da ritenersi responsabile di tali violazioni e perseguibile per legge. La Frontcode fu quindi minacciata di affrontare una causa legale se non avesse immediatamente smesso di erogare il servizio, non essendo quindi conforme alle direttive di tale provvedimento.\nDopo la fine dello sviluppo del software, diversi programmatori hanno realizzato delle patch per consentire l'utilizzo del programma, fra cui quella realizzata dal \"MxPieGroup\" oppure quella del \"WinMXGroup\".\nCaratteristiche.\nWinMX permetteva di connettersi in due modalit\u00e0:"}
{"id": "109219", "revid": "508036", "url": "https://it.wikipedia.org/wiki?curid=109219", "title": "Carusi", "text": "Carusi (singolare \"carusu\") \u00e8 un termine della lingua siciliana che significa letteralmente \"ragazzi\".\nIn Sicilia i figli, sia maschi che femmine, secondo l'et\u00e0 venivano detti in successione \"picciriddi\" (\"bambini\", 0-5 anni circa), \"carusi\" (\"ragazzi\", 6-14 anni circa), \"picciotti\" (\"giovani\", 15-21 anni circa). In realt\u00e0 \"caruso\" \u00e8 usato con il senso italiano di \"ragazzo\" in provincia di Catania, di Messina nelle Madonie e a Gela, \"picciotto\" nelle altre zone dell'isola.\nStoria.\nSiccome in passato, a causa delle disagiate condizioni economiche, le famiglie mandavano a lavorare i propri figli ben presto, per renderli fonte pur di magro guadagno e per dare loro un mestiere, con l'occupazione, essi assumevano la configurazione di \"garzoni\" o \"apprendisti\".\nIl lavoro e l'apprendistato dei ragazzi avvenivano da contadini, muratori, fabbri, falegnami, ciabattini, barbieri, minatori, ecc.: dovunque ci fosse da potere svolgere un'attivit\u00e0 remunerativa.\n anche se una volta c'era la consuetudine di rasare completamente la testa dei giovanissimi lavoratori e tale tipo di taglio veniva definito, in siciliano, \"carusu\".\nI carusi impiegati nelle solfare venivano arruolati, con una tipologia di contratto chiamato \"soccorso morto\", dalle povere famiglie di origine. Lavoravano, nelle buie gallerie delle solfare, dall'alba al tramonto in piccoli gruppi alle dipendenze del picconiere che li aveva \"arruolati\", senza alcun rispetto per la loro integrit\u00e0 e salute fisica.\nIl lavoro minorile.\nIl fenomeno del lavoro minorile \u00e8 stato a lungo diffuso in tutta Italia, ed era una condizione endemica dopo l'unit\u00e0 d'Italia; dopo la pubblicazione di un'inchiesta sulle condizioni di lavoro nelle zolfatare siciliane del 1876, il termine \"caruso\" venne legato, nell'immaginario pubblico del resto d'Italia, proprio ai bambini che lavoravano nelle miniere di zolfo.\nSecondo Questa normativa veniva, comunque, violata. In genere la situazione di sfruttamento era gestita da lavoratori adulti, che prendevano i \"carusi\" come assistenti. Ai genitori dei \"carusi\" veniva corrisposto un pagamento anticipato di circa 100, 150 lire. La paga dei \"carusi\" era, per\u00f2, di pochi centesimi al giorno, quindi la situazione di semi-schiavit\u00f9 poteva protrarsi per anni.\nLe condizioni di lavoro erano dure e inaccettabili secondo i criteri odierni di sicurezza; e il rispetto dei diritti umani, dell'infanzia e dei lavoratori era minimo se non nullo. I picconieri e i \"carusi\" lavoravano nudi, e gli abusi sessuali erano frequenti. L'orario di lavoro poteva arrivare a sedici ore giornaliere e i poveri sfruttati potevano subire maltrattamenti e punizioni corporali se accusati di furto (il pi\u00f9 delle volte la colpevolezza era inesistente), o di scarso rendimento.\nAl tema dello sfruttamento minorile si rif\u00e0 un'opera del pittore siciliano Onofrio Tomaselli, intitolata proprio \"I Carusi\", che si riferisce in particolare all'impiego di giovani braccia nelle zolfare siciliane, e una scultura di Antonio Ugo.\nIl termine nella cultura di massa.\nIl racconto di Giovanni Verga, \"Rosso Malpelo\", descrive accuratamente le condizioni di vita dei \"carusi\" di miniera.\nSolo alla met\u00e0 del XX secolo questa situazione di sfruttamento si attenuer\u00e0 per cessare negli anni fra il 1967 ed il 1970. Nei processi effettuati negli anni cinquanta sono emerse testimonianze raccapriccianti contro gli sfruttatori. In un incidente di miniera in una sola volta sono morti centocinquanta \"carusi\" e sulla stele che li ricorda ben ventotto erano senza nome.\nAnche il racconto \"Ci\u00e0ula scopre la Luna\" in \"Novelle per un anno\" di Pirandello tratta la storia di un \"caruso\" di miniera, che per la prima volta vede la luna nella notte, di cui aveva sempre avuto paura.\nIl primo film del regista siciliano Aurelio Grimaldi intitolato La discesa di Acl\u00e0 a Floristella analizzava proprio l'allucinante vita di un povero \"caruso\", sfruttato e abusato nella miniera di Floristella."}
{"id": "109225", "revid": "22475", "url": "https://it.wikipedia.org/wiki?curid=109225", "title": "I grandi maestri della fantascienza 2", "text": "I grandi maestri della fantascienza 2 (\"The SFWA Grand Masters: Vol. 2\") \u00e8 un'antologia di racconti fantascientifici del 2000, secondo volume della serie antologica \"The SFWA Grand Masters\" curata da Frederik Pohl e dedicata ai maggiori autori della letteratura fantascientifica statunitense.\nL'antologia \u00e8 stata pubblicata in italiano il 30 giugno 2002 da Mondadori nella collana \"Urania\" (n. 1442)."}
{"id": "109226", "revid": "125826668", "url": "https://it.wikipedia.org/wiki?curid=109226", "title": "Partito Nazista Americano", "text": "Il Partito Nazista Americano (, ANP) \u00e8 un partito politico statunitense.\nIl partito ha un'organizzazione e un'ideologia politica molto simile a quella del Partito Nazionalsocialista Tedesco dei Lavoratori e fa esplicitamente riferimento all'azione di Adolf Hitler nel tentativo di instaurare negli Stati Uniti un regime di stampo nazionalsocialista.\nStoria.\nVenne fondato nel febbraio del 1959 da George Lincoln Rockwell, che immediatamente si fregi\u00f2 del titolo di \"Comandante\" rifiutando quello di \"Segretario\". La prima sede centrale del partito, ubicata a Arlington in Virginia, conteneva un centro per visitatori situato al numero 2507 della North Franklin. Dopo l'assassinio di Rockwell nel 1967 il movimento neonazista pass\u00f2 nelle mani di Matt Koehl che lo ribattezz\u00f2 \"Partito Nazionalsocialista del popolo bianco\".\nScissioni e nuovi gruppi.\nNel 1970 il NSWPP sub\u00ec una scissione guidata da Frank Collin che si stacc\u00f2 dal movimento originario in quanto giudicava i successori di Rockwell troppo moderati e fond\u00f2 il Partito Nazionalsocialista d'America.\nNel 1974 Robert Brannen e Cliff Herrington, due membri del NSWPP si distaccarono dal gruppo e fondarono il \"National Socialist American Workers Freedom Movement\", successivamente divenuto noto come \"Movimento Nazionale Socialista\". Il gruppo divenne col tempo il pi\u00f9 grande e popolare a raccogliere l'influenza di Rockwell e l'unico ad aderire al World Union of National Socialists. Promulgandone inoltre al suo interno le ideologie nazionalsocialiste e antisemitiche, mediante una sorta di \"culto satanico\"; basato principalmente sul pensiero del noto giornalista complottista David Icke e di Zecharia Sitchin. Nel 2019 il partito pass\u00f2 sotto la guida di James Stern il quale chiese ad giudice di riconoscere i reati compiuti dall'NSM ed afferm\u00f2 l'intenzione di trasformare il sito del movimento in un memoriale della storia dell'olocausto. \nNel 1974 William Luther Pierce, studente di fisica che nel 1966 era stato scelto da Rockwell come editor di un periodico di partito, si stacc\u00f2 per fondare gruppo suprematista e terrorista National Alliance, ispirato al National Youth Alliance di Willis Carto, che fu tra i numerosi gruppi che si posero come successori del partito di Rockwell. Lo stesso Pierce inoltre fu il fondatore della religione cosmoteista.\nSempre 1974 il giovane Joseph Tommasi fond\u00f2 il National Socialist Liberation Front dopo essere stato espulso dal NSWPP l'anno precedente 1973 in quanto giudicato troppo estremista. Nel 1969, Tommasi aveva creato il NSLF come ala giovanile dell'American Nazi Part (in cui nel 1970 lo stesso David Duke si era iscritto al movimento). Il nuovo partito acquist\u00f2 grande successo nell'ambito dell'estrema destra americana prima dell'improvvisa morte di Tommasi nel 1975. Agli inizi degli anni '80 James Mason, anch'esso ex membro del NSWPP, riapr\u00ec il NSLF insieme ad alcuni supporter del criminale Charles Manson col nome di Universal Order. Lo stesso Mason successivamente ebbe un ruolo chiave nella formazione dell'Atomwaffen Division, gruppo terroristico neonazista ispirato alle idee di Rockwell, Tommasi e di Manson.\nAlla fine degli anni '90 un nuovo gruppo d'ispirazione nazista nel 2014 ha assunto il nome di American Nazi Party, tale gruppo, guidato da Rocky Suhayda, si propone come autentico erede del pensiero di Rockwell affermando di essere connesso al partito originale ma in realt\u00e0 sono due entit\u00e0 diverse senza correlazione. Il nuovo partito si pone come ancora pi\u00f9 estremista dell'originale perch\u00e9 propugna con ogni mezzo la nascita di un nuovo ordine sociale d'impronta nazista. La sua sede principale si trova a Eastpointe, in Michigan.\nQuesto movimento politico partecipa ogni anno al convegno chiamato \"Orgoglio bianco\" e il suo motto principale si pu\u00f2 riassumere con il programma delle quattordici parole: \"Noi dobbiamo assicurare l'esistenza della nostra gente e un futuro per i bambini bianchi\"."}
{"id": "109227", "revid": "729019", "url": "https://it.wikipedia.org/wiki?curid=109227", "title": "Tachicardia parossistica", "text": "La tachicardia parossistica \u00e8 una forma patologica di tachicardia, in quanto fenomeno anormale nell'aumento della frequenza cardiaca. Viene chiamata anche sindrome di Bouveret-Hoffmann.\nSintomatologia.\n\u00c8 una tachicardia che insorge e cessa bruscamente, con 140-220 battiti al minuto, con una durata che va dal minuto fino a qualche ora.\nLa crisi inizia con una sensazione definita come un \"tuffo al cuore\", quindi si avverte il ritmo concitato. Se la tachicardia \u00e8 molto elevata e si manifesta in un cuore non sano, la brevit\u00e0 del momento diastolico non permette il riempimento del cuore, diminuendo la quantit\u00e0 di sangue lanciato ad ogni sistole.\nLa velocit\u00e0 della frequenza pu\u00f2 sopperire a questa scarsit\u00e0, ma non sempre \u00e8 cos\u00ec: il sangue che arriva ai tessuti \u00e8 quindi scarso. Il cuore risponde a questa esigenza con il dolore e con un senso di costrizione toracica avvertibile nell'emitorace sinistro.\nCompaiono sintomi come vertigine, stordimento, annebbiamento della vista, legati alla scarsa ossigenazione del cervello. Il resto dell'organismo reagisce con sudorazione fredda, difficolt\u00e0 respiratoria e nausea fino ad arrivare allo svenimento.\nTipologia.\nIn base al punto in cui si origina la contrazione del cuore, pu\u00f2 essere distinta in sopraventricolare (TPSV) o ventricolare (TPV)."}
{"id": "109240", "revid": "1564499", "url": "https://it.wikipedia.org/wiki?curid=109240", "title": "Aurunci", "text": "Gli Aurunci erano una popolazione osca di origine indoeuropea, il cui arrivo in Italia risale a circa il 1000 a.C.\nIl territorio degli Aurunci si estendeva a sud di quello del Volsci, nella zona del vulcano Roccamonfina, tra il fiume Liri e il Volturno.\nPopolo.\nDionigi di Alicarnasso, in relazione allo scontro che si ebbe tra Romani e Aurunci nei pressi di Aricia nel 495 a.C., li descrive come bellicosi e temibili per la loro forza e statura.\nStoria.\nFonti romane descrivono gli Aurunci come una popolazione poco evoluta che si stanziava prevalentemente in villaggi in cima a delle colline, a carattere prevalentemente difensivo.\nIl loro territorio, a sud di quelli dei Volsci e degli affini Ausoni, era l'area compresa tra il Liri, cio\u00e8 le attuali Sant'Apollinare, San Giorgio a Liri, Vallemaio, (Valle dei Santi), la piana del Garigliano: Castelforte e Santi Cosma e Damiano, l'area montuosa e collinare dei Monti Aurunci e della Valle dell'Ausente, la zona costiera del Golfo di Gaeta, sino a Terracina, le pendici sud-occidentali del vulcano Roccamonfina, il versante meridionale del monte Maggiore e il Volturno.\nLe stesse fonti romane citano gli Aurunci in riferimento all'attacco che i Romani portarono ai Volsci e alla citt\u00e0 di Suessa Pometia, che fu rasa al suolo dai romani nel 495 a.C..\nCome conseguenza gli Aurunci inviarono una ambasceria a Roma, chiedendo per s\u00e9 le terre tolte dai Romani ai Volsci di Ecetra, e il ritiro della guarnigione romana lasciata a guardia della citt\u00e0.\nAl rifiuto di soddisfare tali richieste, Romani e Aurunci si scontrarono nei pressi di Aricia; dopo una giornata di duri scontri, gli Aurunci furono sconfitti.\nI Romani riuscirono ad assoggettare gli Aurunci solo dopo lunghe lotte, alla fine della seconda guerra sannitica nel 314 a.C.\nPer stabilire poi definitivamente il loro dominio su quelle terre, i Romani distrussero le citt\u00e0 facenti parte della Pentapoli Aurunca (cio\u00e8 la federazione delle cinque citt\u00e0 aurunche, composta da Ausona, Vescia, Minturnae, Sinuessa e Suessa) e successivamente fondarono le colonie di Suessa Aurunca e Minturnae, che ancora oggi conservano il nome e pressoch\u00e9 la posizione.\nAusoni e Aurunci.\nSecondo alcuni studiosi i nomi \"Ausoni\" e \"Aurunci\", bench\u00e9 usati in modo diverso, erano semplicemente forme diverse per indicare la stessa popolazione, con la lettera \"R\" variante comune per la \"S\" in latino (Aurunci - Auronici - Auruni - Ausuni).\nTale fenomeno, chiamato rotacismo, fu notato dagli stessi Romani.\nArcheologia.\nDagli scavi archeologici \u00e8 noto che Cales era una delle citt\u00e0 di questo popolo.\nSi trovava sulla via Latina, l'attuale via Casilina, vicino alle montagne sannitiche, pochi chilometri a nord di \"Casilinum\" (l'attuale Capua) e poco a sud di \"Teanum\".\nIl sito archeologico si trova nel territorio del comune di Calvi Risorta."}
{"id": "109242", "revid": "287204", "url": "https://it.wikipedia.org/wiki?curid=109242", "title": "Nel sistema della follia", "text": "Nel sistema della follia (\"A Whiff of Madness\") \u00e8 un romanzo breve di fantascienza umoristica del 1976 di Ron Goulart.\nIl romanzo narra le improbabili vicende che si svolgono sul pianeta Zany, termine che in inglese pu\u00f2 essere tradotto con \"pazzesco\".\nEdizione Urania.\nLa collana fantascientifica \"Urania\" fa uscire il romanzo il 16 maggio 1982 (n. 918), aggiungendovi anche l'opera \"Quattro storie di fantasmi\" (\"The Ghost Breaker\"), antologia dello stesso autore del 1971, contenente i seguenti racconti:"}
{"id": "109244", "revid": "287204", "url": "https://it.wikipedia.org/wiki?curid=109244", "title": "Creature note e ignote", "text": "Creature note e ignote \u00e8 un'antologia di racconti fantascientifici edita dalla collana Urania.\nL'antologia esce in Italia il 24 novembre 1974 nell'edizione \"Urania\" n. 658."}
{"id": "109247", "revid": "438678", "url": "https://it.wikipedia.org/wiki?curid=109247", "title": "Uomini, macchine e guai", "text": "Uomini, macchine e guai (\"Nutzenbolts and More Troubles with Machines\") \u00e8 un'antologia di racconti fantascientifici di Ron Goulart del 1975.\nL'antologia \u00e8 stata pubblicata in Italia il 2 gennaio 1977 nella collana \"Urania\" (n. 713), nella traduzione di Angela Campana."}
{"id": "109249", "revid": "1745361", "url": "https://it.wikipedia.org/wiki?curid=109249", "title": "Foco", "text": "Foco () \u00e8 un personaggio della mitologia greca, era figlio della nereide Psamate e di Eaco, re di Egina.\nMitologia.\nEstese i territori della Focide, che per\u00f2 prende il nome da un altro Foco, figlio di Ornizione e padre di Panopeo e Criso.\nFu ucciso dai fratellastri Peleo e Telamone durante una gara di lancio del disco.\nPrima di Foco, Eaco aveva infatti avuto da Endeide altri i figli Telamone e Peleo che vivevano anch'essi ad Egina.\nA causa della sua bellezza quasi divina, il re aveva una predilezione per lui ed inoltre Foco eccelleva nelle gare atletiche, provocando cos\u00ec l'invidia di Telamone.\nAvvedutosi della cosa, Foco lasci\u00f2 Egina con un gruppo di cittadini e si diresse in Focide, che allora constava solo delle regioni circostanti il Parnasso e Titorea, proseguendone la colonizzazione. I suoi figli ne avrebbero poi esteso ulteriormente i confini.\nIn seguito, Eaco fece ritornare Foco ad Egina. Endeide, temendo che il re volesse sceglierlo come proprio erede al trono, convinse i propri figli ad ucciderlo e questi lo sfidarono ad una gara di pentathlon ed il giovane fu colpito a morte da un disco lanciato da Telamone.\nI due nascosero il corpo di Foco in un bosco, ma Eaco lo trov\u00f2 e cacci\u00f2 i fratricidi (Peleo e Telamone) che dovettero subire lunghe persecuzioni a causa del loro delitto.\nI mitografi offrono versioni leggermente divergenti del racconto, in particolare riguardo alle ragioni della morte di Foco.\nPer alcuni fu ucciso per iniziativa di Telamone e Peleo si limit\u00f2 ad aiutare il fratello a nascondere il corpo.\nStando a Diodoro Siculo e Pausania, invece, il disco che uccise Foco fu lanciato da Peleo ma per il primo il colpo \u00e8 puramente accidentale mentre per il secondo \u00e8 intenzionale.\nPer altri ancora Peleo fin\u00ec il giovane con un'ascia ed Igino attribuisce semplicemente la responsabilit\u00e0 della morte a entrambi i fratelli."}
{"id": "109250", "revid": "123333163", "url": "https://it.wikipedia.org/wiki?curid=109250", "title": "Fibra tessile", "text": "La fibra tessile \u00e8 l'insieme dei prodotti fibrosi che, per la loro struttura, altezza, resistenza ed elasticit\u00e0, hanno la propriet\u00e0 di unirsi, attraverso la filatura, in fili sottili, tenaci e flessibili che vengono utilizzati nell'industria tessile per la fabbricazione di filati, i quali, a loro volta, mediante lavorazioni vengono trasformati in tessuti (tramite tessitura) o magline (jersey). Si definisce filo l'insieme di filamenti o di bave \"continue\", cio\u00e8 di lunghezza illimitata, sia ritorte che non ritorte, mentre per filato si intende un insieme di fibre \"discontinue\" unite tramite torsione\nLe fibre tessili \"naturali\" sono quelle esistenti in natura, le tecnofibre - pi\u00f9 comunemente conosciute come \"fibre chimiche\" - invece sono quelle prodotte dall'uomo attraverso l'uso della chimica. Le tecnofibre si dividono in \"artificiali\" se prodotte a partire da polimeri organici di origine naturale (cellulosa ecc.), \"sintetiche\" se prodotte da polimeri di sintesi (cio\u00e8 a differenza delle fibre artificiali il polimero di partenza non esiste gi\u00e0 in natura ma viene sintetizzato dall'uomo), \"inorganiche\" se prodotte da minerali o sostanze inorganiche, cio\u00e8 senza carbonio.\nFibre tessili naturali.\nOrigine animale.\nQuesto tipo di fibre tessili sono estratte dal manto di vari animali, principalmente ovini e bovini, ed i principali esempi di fibre di origine animale sono:\nPropriet\u00e0 delle fibre.\nOgni fibra \u00e8 caratterizzata da propriet\u00e0 morfologiche, chimiche, meccaniche e fisiologiche che la rendono ottimale per uno specifico uso ma scarsamente funzionale per altri differenti impieghi."}
{"id": "109251", "revid": "709565", "url": "https://it.wikipedia.org/wiki?curid=109251", "title": "Sony Ericsson", "text": ""}
{"id": "109252", "revid": "287204", "url": "https://it.wikipedia.org/wiki?curid=109252", "title": "Bubba Ho-Tep (romanzo)", "text": "Bubba Ho-Tep \u00e8 un romanzo breve di Joe R. Lansdale del 2002, a met\u00e0 fra l'horror e la commedia.\nTrama.\nElvis Presley, invecchiato e moribondo, passa le sue giornate in un ospizio, dove tutti lo credono Sebastian Haff, un sosia di Elvis. In realt\u00e0 il vero Elvis, stanco del successo e di tutto ci\u00f2 ad esso legato, anni addietro aveva stretto un patto proprio con Haff: si sarebbero scambiati le vite, ma in ogni momento potevano riprendersele. Il patto, per\u00f2, non venne mai rescisso, perch\u00e9 alla morte del falso Elvis, il vero venne ritenuto solo un mistificatore.\nAll'ospizio Elvis conosce Jack, un vecchio di colore che si crede il presidente John Fitzgerald Kennedy, scampato all'attentato sub\u00ecto e chiuso in quella casa di degenza per nascondersi. I due legano subito perch\u00e9, in un certo modo, sono sinceri l'un l'altro.\nMa strani avvenimenti turbano la pace dell'ospizio, troppi vecchi muoiono in circostanze misteriose. Nessuno per\u00f2 indaga, vista l'avanzata et\u00e0 delle vittime.\nMa Jack ha trovato sulla porta di un bagno dei geroglifici, rivelatesi ingiurie egizie, che dopo uno studio attento fanno pensare ad una mummia passata per la citt\u00e0 proprio alcuni anni prima. Questa mummia, infatti, si \u00e8 risvegliata dal lungo sonno maledetto dal Faraone, ed ora si aggira per l'ospizio \"succhiando\" le deboli anime dei degenti.\nElvis e Kennedy dovranno unire le loro ben misere forze per porre fine alle scorribande della mummia, che per l'occasione ribattezzano \"Bubba Ho-Tep\".\nCinema.\nNel 2002 il regista Don Coscarelli adatta il romanzo breve di Lansdale e dirige il film omonimo, con Bruce Campbell nel ruolo di Elvis ed Ossie Davis in quello di Jack Kennedy."}
{"id": "109256", "revid": "62748", "url": "https://it.wikipedia.org/wiki?curid=109256", "title": "Il giorno della civetta", "text": "Il giorno della civetta \u00e8 un romanzo di Leonardo Sciascia, terminato nel 1960 e pubblicato per la prima volta nel 1961 dalla casa editrice Einaudi.\nIl racconto trae lo spunto dall'omicidio di Accursio Miraglia, un sindacalista comunista, avvenuto a Sciacca nel gennaio del 1947 ad opera della mafia di Cosa Nostra.\nSciascia aveva gi\u00e0 iniziato a scrivere di mafia nel 1957 recensendo il libro di Renato Candida, comandante dei carabinieri ad Agrigento, al quale si \u00e8 ispirato per tratteggiare il personaggio del Capitano Bellodi, protagonista del romanzo.\nLa prima edizione venne anticipata sulla Rivista \"Mondo Nuovo\" del 9 ottobre 1960 e la prima edizione comparve con una \"Nota\" che dichiarava la verit\u00e0 sottintesa alla finzione del romanzo scritta in una libert\u00e0 non piena ma significativa nei confronti di una letteratura che fino a quel momento aveva fornito della mafia una rappresentazione apologetica e di una societ\u00e0 che, negli organi politici e d'informazione, ne negava addirittura l'esistenza.\nQuesto concetto sar\u00e0 ribadito nell'\"Avvertenza\" dell'edizione scolastica del 1972.\nDal romanzo \u00e8 tratto il film omonimo per la regia di Damiano Damiani.\nTrama.\nSalvatore Colasberna, presidente di una piccola impresa edilizia chiamata Santa Fara, viene ucciso nella piazza Garibaldi, mentre sale sull'autobus per Palermo.\nAll'arrivo dei carabinieri, i passeggeri si allontanano alla chetichella, l'autobus resta vuoto e rimangono soltanto l'autista e il bigliettaio, che comunque di fronte alla divisa non riconoscono il morto e non si ricordano chi fossero i passeggeri. Il venditore di panelle, rimasto a terra al momento del delitto, \u00e8 scomparso. Un carabiniere lo trova all'ingresso della scuola elementare, dove come al solito vende i suoi prodotti, e lo accompagna dal maresciallo Arturo Ferlisi. Ma neanche lui sa nulla e, anzi, dice di non essersi nemmeno accorto dello sparo. Dopo due ore di interrogatorio il panellaro ricorda che, all'angolo tra via Cavour e piazza Garibaldi, verso le sei, ha sentito due spari provenire da un sacco di carbone situato vicino al cantone della chiesa.\nLe indagini vengono affidate al capitano Bellodi, comandante della compagnia di C., emiliano di Parma, ex partigiano, destinato a diventare avvocato, ma rimasto in servizio nell'Arma in nome di alti ideali, non condividendo, peraltro, il clima di omert\u00e0 che caratterizza la Sicilia e i suoi abitanti. Intanto, in un bar di Roma, un'importante persona politica chiede ad un onorevole del suo partito (che si intuisce essere la Democrazia Cristiana) di far trasferire Bellodi, a causa dei problemi che sta creando, designando l'omicidio di Colasberna come omicidio mafioso. Bellodi intanto interroga un proprio confidente, doppiogiochista noto alla mafia: Calogero Dibella detto \"Parrinieddu\". Il capitano ascoltando le menzogne che l'informatore riferisce, riesce comunque, con quelle sue gentili maniere da \"continentale\", a sapere il nome di Rosario Pizzuco, il possibile mandante. Vengono interrogati anche i parenti di Salvatore Colasberna.\nIl capitano, aiutato dal maresciallo, riceve il nome del presunto omicida, Diego Marchica detto Zicchinetta, dalla moglie di Paolo Nicolosi, un potatore scomparso e certamente ucciso per aver riconosciuto l'assassino, viste le coincidenze che accompagnano la sua scomparsa. Bellodi scopre nel fascicolo investigativo del Marchica che \u00e8 un noto sicario, processato e condannato per molti reati, ma scagionato per altrettanti, causa insufficienza di prove. Nota inoltre, una fotografia che lo ritrae insieme con don Calogero Guicciardo e all'onorevole Livigni.\nNel frattempo Parrinieddu viene assassinato e Bellodi ottiene, grazie ad un'inquietante testimonianza scritta dal doppiogiochista prima di morire, che Marchica, Pizzuco e il padrino don Mariano Arena, vengano fermati, ma l'interrogatorio si risolver\u00e0 in un nulla di fatto. Nell'incontro con Bellodi, Sciascia fa pronunciare a don Mariano la frase contenente l'espressione idiomatica \"quaquaraqu\u00e0\", destinata a divenire celeberrima e collegata nella cultura popolare al mondo mafioso e ai concetti che lo governano:\nI giornali fanno molto clamore e pubblicano le foto di Arena insieme al ministro Mancuso; questo dimostra le persone vicine che lo sostengono. Il fatto porta a un dibattito in Parlamento al quale partecipano anche due anonimi mafiosi e alcuni parlamentari.\nBellodi nel frattempo trasferito al Nord, legge sui giornali spediti da un carabiniere dalla Sicilia, che il castello probatorio \u00e8 stato smantellato grazie ad un alibi di ferro costruito da rispettosissimi personaggi per il Marchica, opera, naturalmente, di uomini politici interessati a tutelare la propria posizione.\nL'omicidio del giardiniere viene attribuito all'amante della moglie e don Mariano viene scarcerato.\nCon i suoi pensieri e con la sua ultima affermazione, Bellodi chiude il romanzo: \nL\"Avvertenza\" del 1972: lo scopo dell'opera.\nNel 1972 Sciascia accluse al testo un'Avvertenza, in occasione dell'edizione einaudiana che in quell'anno usciva all'interno della collana \u00abLetture per la scuola media\u00bb. La breve appendice ricorda come nel 1960, anno in cui fu scritta l'opera, il governo negasse l'esistenza della mafia, malgrado esistessero documenti che ne dimostravano la presenza. \u00abL'inchiesta parlamentare sulle condizioni economiche e sociali della Sicilia (1875) e quella parallela, condotta di propria iniziativa da due giovani studiosi, Leopoldo Franchetti e Sidney Sonnino\u00bb, i saggi di Napoleone Colajanni e l'azione del prefetto Cesare Mori \u2013 che nel ventennio non aveva lesinato metodi anche drastici per sradicare il fenomeno \u2013 fornivano una panoramica chiara.\nA livello letterario, per\u00f2, non esisteva ancora un libro che svelasse gli ingranaggi mafiosi e le modalit\u00e0 d'azione dell'organizzazione criminale. Era stata pubblicata una commedia in dialetto, \"I mafiusi de la Vicar\u00eca\" (scritta a quattro mani da Gaspare Mosca e Giuseppe Rizzotto), mentre l'anglista Giovanni Alfredo Cesareo aveva scritto per il teatro un testo in lingua intitolato \"Mafia\". Tuttavia, si trattava di opere che analizzavano la mafia considerandone esclusivamente l'impatto sulla borghesia, nei termini di \u00abvisione della vita, di una regola di comportamento, di un modo di realizzare la giustizia, di amministrarla, al di fuori delle leggi e degli organi dello Stato\u00bb.\nUrgeva dunque consegnare alla letteratura un testo che mettesse lo Stato davanti al fatto compiuto, un racconto che svelasse a tutta l'Italia la drammaticit\u00e0 del fenomeno, in modo che attraverso la trama del libro il problema assumesse rilevanza politica e fosse sotto gli occhi di tutti."}
{"id": "109257", "revid": "709565", "url": "https://it.wikipedia.org/wiki?curid=109257", "title": "Gris\u00f9 il draghetto", "text": "Gris\u00f9 il draghetto \u00e8 una serie di cartoni animati italiana ideata dai fratelli Nino e Toni Pagot nel 1964.\nProduzione e distribuzione.\nLa serie televisiva \u00e8 composta da 52 episodi e venne trasmessa per la prima volta nel 1975.\nTrama.\nIl protagonista \u00e8 un giovane draghetto di nome Gris\u00f9 (dall'omonimo gas combustibile) che, malgrado sia l'ultimogenito di una grande stirpe di draghi avvampatori, i Draconis, sogna di diventare pompiere. Il draghetto vive con il padre Fum\u00e8 Draconis in Scozia, precisamente nella \"Valle Del Drago\", meta turistica di cui Fum\u00e8 \u00e8 la principale attrazione. Ma Gris\u00f9 \u00e8 di tutta altra pasta: invece di vulcani in eruzione e incendi distruttori, Gris\u00f9 sogna le rosse autopompe dei pompieri nelle quali, malgrado le continue raccomandazioni del suo benefattore Sir Cedric McDragon, e di sua moglie Lady Rowena McDragon, non riesce ad entrare. Gris\u00f9 comunque si d\u00e0 da fare e svolge molti altri lavori tra i quali agente segreto, fuochista, regista, domestico, fantino, ingegnere nucleare e navale, e anche molti altri. Gris\u00f9 odia il suo fuoco: pensa che sia un elemento inutile e dannoso, non vedendo i lati positivi di questo suo dono (il fuoco \u00e8 energia), forse perch\u00e9 quando si emoziona incenerisce tutto.\nSpesso, quando si reca per far visita a Sir Cedric, incontra Torvo, un tordo scozzese che abita vicino al nobile, il quale malgrado cerchi ogni volta di sfuggire al draghetto viene immancabilmente colpito da una fiammata. Inoltre Gris\u00f9 fa spesso visita ai suoi parenti: al nonno Zampirone Draconis, agli zii Fumicerio, Piromanzio e Fal\u00f2 Draconis, alla zia Favilla Draconis ed a Loch Nessie.\nNell'ultima parte della serie Gris\u00f9 viene spesso inviato da Sir Cedric a svolgere missioni di tipo umanitario presso paesi sottosviluppati come Cavernizia, Gommuria, Rupe Foschia ecc. Gris\u00f9 svolge il compito con grande dedizione. Ma proprio quando viene ringraziato per l'ottimo lavoro svolto, il piccolo Draghetto si commuove e sprigiona una potente fiammata che, solo ai suoi occhi, distrugge ogni sua fatica. In verit\u00e0 le sue fiammate hanno quasi sempre un esito positivo migliorando lo stile di vita degli abitanti del paese che Gris\u00f9 ha aiutato. \nA un certo punto della serie Gris\u00f9 assieme al padre fa una scoperta eccezionale: la stirpe di draghi non \u00e8 nata sulla terra, bens\u00ec sul pianeta Dracone. L'arrivo delle creature sulla terra avvenne circa 2.000.000 di anni fa quando una squadra di astronauti draconiani scesero sulla Terra dove l'ossigeno li fece diventare da blu a verdi e gener\u00f2 il fuoco nei loro polmoni. In seguito a questa scoperta i due draghi si recano su Dracone dove scoprono che un'idra avvampatrice a tre teste di nome Flamagor terrorizza i poveri Draconiani. I due sconfiggono con facilit\u00e0 l'idra ed in seguito verranno seguiti sulla Terra da Krazy, draghetta figlia di Brogan, Re e Padre di tutti i draghi, e \"amichetta\" di Gris\u00f9."}
{"id": "109258", "revid": "122900568", "url": "https://it.wikipedia.org/wiki?curid=109258", "title": "Bolca", "text": "Bolca (\"Bulk\" in cimbro) \u00e8 una localit\u00e0 dei Monti Lessini in comune di Vestenanova (provincia di Verona) adagiata nell'alta Val d'Alpone, nota fin dalla met\u00e0 del XVI secolo per gli straordinari fossili di pesci, il pi\u00f9 celebre dei quali \u00e8 la \"Mene rhombea\", e piante provenienti dalle localit\u00e0 della Pesciara e del Monte Postale (v. fossili di Bolca).\nA queste localit\u00e0 si possono aggiungere Spilecco e la Purga di Bolca, che hanno restituito fossili meno noti, ma ugualmente importanti. I fossili provenienti dalla zona di Bolca sono riferibili a diversi periodi dell'Eocene, ma i pesci sono attribuiti all'Ypresiano (Eocene inferiore) .\nBolca \u00e8 dominata dal Monte Purga (m 925), di origine vulcanica, e si affaccia sulla valle del torrente Alpone che nasce proprio a Bolca in localit\u00e0 Scaronsi. Bolca ha origini molto antiche. Si ritiene che gi\u00e0 nel 1000 a.C. fosse sede di un \"castelliere\" (villaggio fortificato) sul monte Purga e di successivi insediamenti romani, da cui deriva il nome \"Bubulca\".\nDal 1410 la Repubblica di Venezia occup\u00f2 il territorio e nei secoli 1500 e 1600 la peste decim\u00f2 la popolazione del luogo. Nel 1785 il Comune divenne Vicariato autonomo e con l'avvento di Napoleone fece parte del \"Distretto della Montagna\". Pass\u00f2 quindi sotto la dominazione austriaca e fu visitata dall'imperatore Francesco I d'Asburgo nel 1818.\nGeografia fisica.\nTerritorio.\nIl territorio della frazione di Bolca \u00e8 molto ondulato, tipico delle prealpi venete. Il punto pi\u00f9 alto \u00e8 il Monte Pergo che svetta con i suoi 945 m s.l.m. mentre la contrada dei Sanzini \u00e8 la pi\u00f9 bassa a 353\u00a0m s.l.m. e si trova nel confine con il comune di Crespadoro nella Valle del Chiampo.\nNel settore meridionale si snoda la Val d'Alpone con i vari paesi di Vestenanova, San Giovanni Ilarione, Montecchia di Crosara.\nNel settore orientale si trova la Val del Chiampo con i paesi di Crespadoro, Altissimo, San Pietro Mussolino, Chiampo ed Arzignano.\nNel settore settentrionale si trovano le montagne delle prealpi Veronesi e nel settore occidentale, superati alcuni monti, si trova la Val d'Illasi. Altri rilievi nelle vicinanze e di notevole importanza paleontologica sono il monte Vegroni ed il monte Purga.\nIdrografia.\nLa zona di Bolca \u00e8 ricca d'acqua e di sorgenti. Qui nasce il torrente Alpone che percorre l'omonima valle lungo circa 25\u00a0km fino a San Bonifacio (32\u00a0km fino all'Adige), \u00e8 impostata soprattutto su rocce di natura vulcanica.\nNasce sul Monte Pergo (945\u00a0m) e sul Monte Purga di Bolca (930\u00a0m), passa in profonde incisioni con cascate tra Vestenanova e Vestenavecchia e riceve a sinistra la Valle Vicentina. Poco pi\u00f9 sotto, confluisce da destra la Val dei Molini che, dapprima stretta, si origina sul versante meridionale di Monte Pergo e sul Monte Cason (925\u00a0m), poi si allarga sui basalti del fondovalle e riceve a destra la valle Scura e la valle Spazzacamini tra Castelvero e Rancani.\nFino a San Giovanni Ilarione, la valle d'Alpone \u00e8 abbastanza stretta e riceve a destra la Valle Birone e la Valle del Parolo. Da San Giovanni Ilarione a Montecchia di Crosara il fondovalle si amplia, mentre il torrente riceve a destra la val dei Muni, la val Checconi, la Valle Vicentina di Gamba-retti ed il Rio Albo. A sinistra vi sono la Val Rugolaro, la Val Boarie e la val di Danesi. Ora il torrente Alpone si fa pensile, cos\u00ec come i torrenti tributari (valle sovralluvionata) e riceve a destra la Val delle Caselle, la Val Crivellara ed il Rio delle Carbonare, poi Fiumicello, per finire con gli scoli della Val dell'Acqua a Monteforte. Da qui il torrente raggiunge San Bonifacio, dove riceve il Tramigna e il torrente Chiampo e prosegue a sud per Arcole, sfociando in Adige ad Albaredo.\nOrografia.\nIl paese di Bolca, situato nella parte alta della Val d'Alpone, \u00e8 adagiato alle pendici del Monte Purga, possente montagna vulcanica. L'abitato \u00e8 principalmente rivolto verso sud-ovest. Altri rilievi presenti sono il Monte Pergo che con i suoi 945\u00a0m s.l.m. sovrasta il paese, il Monte Spilecco dove sono stati ritrovati numerosi fossili.\nL'abitato di Bolca \u00e8 attraversato da due dorsali. La dorsale di Campofontana-San Bortolo, origina dal Monte Telegrafo (1562\u00a0m), scende a sud sul Colle Fantalon (1315\u00a0m) a Campofontana, tocca il Monte Spitz (1266\u00a0m), raggiunge il Monte Padella (1163\u00a0m) e il Monte Becco (1030\u00a0m) per poi arrivare a San Bortolo (918\u00a0m) per poi raggiungere Monte Pergo (945\u00a0m), dove si dirama in due parti. La seconda \u00e8 quella di Vestenanova - Ronc\u00e0 - Montebello, inizia sul versante meridionale del Monte Purga di Bolca (930\u00a0m) e volge a sud-est per il Monte Castellaro (665\u00a0m), le Sengie di Sivieri (672\u00a0m) e il Monte Guarda (650\u00a0m) ad est di Vestenanova. Il versante orientale del Monte Purga di Bolca si abbassa verso nord-est al Monte Postale (683\u00a0m), mentre a sud-est raggiunge il Monte Z\u00e9tele (511\u00a0m) in territorio vicentino. La linea della dorsale segue ora il confine tra le province di Verona e Vicenza e si abbassa al Monte Corpegan (549\u00a0m), raggiunge Monte Merlo (525\u00a0m), devia ad est per Monte Persico (533\u00a0m) e poi ancora a meridione per Monte Madarosa (561\u00a0m). \nOra la dorsale raggiunge il Monte Calvarina (682\u00a0m) da cui si dipartono alcune digitazioni laterali. A nord-est un ramo raggiunge Monte Parnese (231\u00a0m) verso Arzignano (118\u00a0m) nel vicentino, mentre ad est lungo il confine provinciale, un ramo prosegue per Monte Segan (504\u00a0m) e si abbassa a Monte Galda (374\u00a0m) per terminare nella Valle del Chiampo a Montorso (114\u00a0m) e a Montebello Vicentino (48\u00a0m). Verso sud-est un ramo scende al Motto Alto (504\u00a0m) ed al Monte Crestano (396\u00a0m) per terminare a Terrossa (68\u00a0m) e a Gambellara (70\u00a0m). A sud un ramo scende inoltre a Brenton (465\u00a0m) e raggiunge Ronc\u00e0 (78\u00a0m) con varie digitazioni, tra cui una tocca il Monte Duello (166\u00a0m), ad ovest del paese. Infine, alcuni rami occidentali si abbassano a Montecchia di Crosara (87\u00a0m).\nClima.\nIl territorio di Bolca, facendo parte del comune di Vestenanova, \u00e8 classificato climaticamente all'interno della fascia E.\nDurante l'inverno le temperature oscillano tra i -10\u00a0\u00b0C della notte ai 9\u00a0\u00b0C del d\u00ec mentre d'estate le temperature possono arrivare fino a 30\u00a0\u00b0C. La temperatura media del mese di gennaio si aggira sugli 0\u00a0\u00b0C - 1\u00a0\u00b0C mentre quella di luglio tra i 19\u00a0\u00b0C - 20\u00a0\u00b0C.\nLe precipitazioni piovose sono in media di 1100\u20131200\u00a0mm annui. La neve non supera i 100\u00a0cm.\nL'umidit\u00e0 relativa media \u00e8 di 60-70%. I venti dominanti sono di direzione ovest-est con delle brezze che scendono e salgono nelle valli e nelle dorsali.\nOrigini del nome.\nDocumentato nel 1276 come \"Bovolca\" e nel 1375 come \"Bobulca\", il toponimo sembra derivare dal tardo latino \"Bobulca\" nel senso di \"pezzo di terra da arare e seminare\".\nStoria.\nLa presenza umana in Lessinia risale al 400.000 a.C., nel periodo interglaciale Mindel-Riss, quando gli uomini avevano imparato ad usare la selce per realizzare utensili per la caccia, per tagliare le pelli e per altri svariati motivi.\nLe presenza umana accertata nel territorio di Bolca risale, per\u00f2, all'et\u00e0 del Ferro (1000-100 a.C.) quando erano presenti dei castellieri nella zona sud del monte Purga. I primi insediamenti romani nella Val d'Alpone furono quelli di Bolca e di Castello di San Giovanni Ilarione, favoriti da una posizione strategica rispetto agli altri paesi della valle. In seguito nacque un altro insediamento a Vestenanova. \nNel XIII si trovavano dei castelli che in realt\u00e0 erano modeste fortificazioni con cinta difensiva di pietra, alternata da palizzate di legno e terrapieni, che racchiudevano all'interno poche abitazioni con mura in pietra ma con tetti in paglia ed una torre o casa. Il XIV secolo \u00e8 caratterizzato dalla dominazione scaligera. Il comune di Bolca, chiamato in quell'epoca Bobulca \u00e8 uno dei 22 comuni soggetto al tribunale di Soave. Per quanto riguarda il castello di Bolca, si ipotizza che in quest'epoca scomparve per cause ancora sconosciute. Nel XV secolo prende il potere a Verona Gian Galeazzo Visconti che impone un governo autoritario e dittatoriale. In questo periodo il comune di Bolca appartiene al Vicariato di Tregnago, che dipende dal comune di Verona e si unisce a Volpiana. \nIl XVI secolo \u00e8 un periodo molto triste per Bolca e i comuni contigui. Nel 1509 scoppia la guerra tra Venezia e la Lega di Cambrai e nel 1511 si aggiungono una grande pestilenza e persino un terremoto. La grande pestilenza del 1511, portata dai soldati stranieri, si diffonde dappertutto, anche nella Val d'Alpone e crea danni enormi alle persone. E non \u00e8 l'unica: nel 1500 se ne contano 14 e solo la fede lenisce l'angoscia delle popolazioni. Nel 1525 la chiesa di Bolca viene riconosciuta come \"Rettoria\" (parrocchia). \u00c8 in questo periodo che a Bolca vengono scoperti per la prima volta i fossili. Nel 1555 il botanico senese Pietro Andrea Mattioli viene a Bolca per esaminare alcuni appena estratti e li descrive in un suo libro, divulgando cos\u00ec la notizia seguito, porter\u00e0 a Bolca innumerevoli persone. Nel 1630 arriva una pestilenza ancora pi\u00f9 devastante causata dall'arrivo dei Lanzichenecchi. \nI morti sono numerosissimi: nel veronese 3 su 5. A Vestenanova gli abitanti scendono da 800 a 300 circa, a Bolca da 220 a 200. Contro questo contagio a Bolca viene eretto l'Altare della Madonna Addolorata. La pestilenza termina nel 1631 e il 16 luglio 1650 Bolca e Volpiana diventano possesso del Conte Alvise Vale. Nel 1797 Venezia cade in mano a Napoleone e quindi anche Bolca passa sotto il controllo dei francesi. \u00c8 un'epoca in cui la popolazione vive male, deve pagare molte tasse ed \u00e8 sottoposta a saccheggi e requisizioni dei beni. Anche i preziosi fossili di Bolca vengono portati a Parigi dagli emissari di Napoleone.\nSociet\u00e0.\nReligione.\nNella frazione di Bolca sono presenti numerose famiglie cristiano-cattoliche, ma anche alcuni residenti di fede islamica o cristiani-ortodossi.\nIl luogo di culto cattolico principale di Bolca \u00e8 la Chiesa di San Giovanni Battista, eretta a nord del paese, alle pendici del Monte Purga.\nIl cimitero, costruito con il tipico basalto nero del Monte Purga, si trova nel piazzale della chiesa.\nUn'altra chiesa pi\u00f9 piccola si trova in contrada Cracchi, a Nord-Ovest del paese.\nSparsi in tutto il territorio ci sono anche moltissimi capitelli dedicati a dei santi protettori.\nDue croci dominano il paese dalle due cime pi\u00f9 alte: il Monte Purga (930\u00a0m) e il Monte Pergo (945\u00a0m).\nGeografia Antropica.\nUrbanistica.\nIl centro di Bolca \u00e8 diviso in due vie e una piazza. Esse sono:\nOgni zona del paese ha inoltre assunto un nome particolare:\nLocalit\u00e0.\nNel territorio circostante sono presenti varie contrade quali:\nCultura.\nScuole.\nNel paese di Bolca sono presenti la scuola dell'infanzia e la scuola primaria. La prima sorge lungo la strada provinciale a nord del paese, mentre la seconda sempre lungo la provinciale ma nella parte opposta e pi\u00f9 a sud.\nLa scuola dell'infanzia \u00e8 stata dipinta recentemente ed \u00e8 di colore giallo. \u00c8 da poco intitolata a Don Angelo Siviero. Sopra questa si trova la sede della Pro Loco di Bolca e dell'asocciazione \"Giovani di Bolca\" organizzatori di eventi nel territorio.\nLa scuola primaria \u00e8 di colore rosa ed \u00e8 frequentata da circa 30 studenti. Accanto a questa si trova un campo da basket e pallavolo. Questa \u00e8 intitolata a Giuseppe Verdi, famoso compositore.\nMusei.\nBolca \u00e8 celebre in tutto il mondo per i suoi giacimenti fossiliferi che si trovano sul territorio, il particolare quello della Pesciara. \u00c8 presente un museo dedicato a questo tema con un grande acquario che riproduce un ambiente marino equatoriale, una sala video e conferenze, oltre a due sale per l'esposizione di numerosi campioni di fossili rinvenuti nel corso degli anni.\nEconomia.\nAgricoltura ed allevamento.\nBolca \u00e8 stato sempre dalla sua origine un paese agricolo. Fino a qualche anno fa la maggior parte delle persone erano contadini e lavoravano nei campi. Tra i prodotti principali c'\u00e8 la patata, di qui \u00e8 pregiata quella di Bolca, infatti negli anni sessanta si costituisce un consorzio in forma cooperativa, autorizzato e finanziato da un progetto pilota del Ministero allo scopo di sviluppare la coltivazione della patata da seme.\nIl suo nome \u00e8 CE.MO.PA (centro moltiplicazioni patate). Il terreno vulcanico e l'altitudine favoriscono la produzione di ottime patate da semina da vendere anche in pianura, dove il terreno \u00e8 meno favorevole alla coltivazione. Si costruisce un magazzino per lo stoccaggio e la selezione delle patate che vengono importate dalla Danimarca, dai Paesi Bassi e dal Canada (le \"Majestic\", le \"Kennebec\", ecc.). Ai soci del consorzio viene garantita l'assistenza tecnico-scientifica di personale specializzato e si procurano anche i concimi e gli antiparassitari. Dopo il raccolto il prodotto viene selezionato e spedito a destinazione. Negli anni di maggiore produttivit\u00e0 si toccano anche i 7.000 quintali di patate.\nNegli anni settanta, sia per la concorrenza, sia per le avverse condizioni atmosferiche, l'attivit\u00e0 deve cessare e nel 1971 il magazzino viene chiuso e i soci sono liquidati.\nOra le patate vengono prodotte a livello familiare, ma la loro qualit\u00e0 rimane molto buona e sono fortemente ricercate. Gli allevamenti di bovini ora sono abbastanza rari ma si sono sviluppati notevolmente quelli dei volatili a livello industriale.\nIndustria.\nIl paese non \u00e8 molto sviluppato a livello industriale ma esistono dei giacimenti di litantrace, il pi\u00f9 esteso dell'intera provincia e suscit\u00f2 clamore grazie alla \"memoria\" lasciata dal conte Ignazio Bevilacqua Lazise per conto dell'Accademia di Agricoltura di Verona (1817), il quale rivolse un invito accorato all'Imperatore affinch\u00e9 provvedesse ad un razionale sfruttamento di una risorsa in grado di portare ricchezza alla zona. \nL'estrazione inizi\u00f2 verso la met\u00e0 del Settecento ed interess\u00f2 imprenditori italiani ed esteri (ne \u00e8 rimasta traccia nella \"galleria degli inglesi\" in localit\u00e0 Loschi), richiamando manodopera anche dalle vallate vicine. Accanto alle miniere (una ventina in tutto nel periodo di maggior sviluppo) operavano fornaci per la calce (calc\u00e0re).\nGiacimenti fossiliferi di Bolca.\nI fossili rinvenuti nei giacimenti fossiliferi di Bolca, tra i pi\u00f9 importanti al mondo per estensione, quantit\u00e0 delle specie faunistiche ritrovate, ma soprattutto per il perfetto grado di conservazione degli organismi fossilizzati, rispecchiano un habitat marino-costiero e pi\u00f9 specificamente di tipo lagunare. Tra i vari fossili si possono ricordare alcuni crostacei, dei rettili, qualche piuma d'uccello, varie specie di insetti, ma soprattutto numerosi pesci, oltre 150 specie, tra cui anche squali, che conservano oltre al tessuto osseo anche parte dei tessuti organici, proprio per il particolarissimo processo di fossilizzazione verificatosi in questa zona costiera nel corso di circa 50 milioni di anni. La perfezione di questo processo di fossilizzazione \u00e8 dimostrata dal rinvenimento di alcune meduse, il cui corpo costituito principalmente da acqua \u00e8 estremamente difficile da conservare. le specie vegetali ritrovate, oltre 270, comprendono piante tropicali, alghe, palme e fanerogame marine. A differenza d\u00ec quel che si pensa, a Bolca non si sono ritrovati solo pesci fossili ma numerose specie animali e vegetali, e non solamente nella cava-miniera della Pesciara, ma in diversi siti, tutti con una propria storia geologica, in alcuni casi conosciuti e cavati da alcuni secoli (non a caso i fossili di Bolca sono presenti nei principali Musei del Mondo ed in ricche collezioni private). Da visitare \u00e8 comunque il Museo Paleontologico di Bolca.\nEventi.\nIstituita nel 1968 \u00e8 diventata un momento di incontro per quanti amano la natura ed il mondo dei fossili e per affrontare i problemi del turismo e della valorizzazione del territorio.\nTradizionale festivit\u00e0 religiosa con caratteristica processione sul monte Purga.\nSi innestano tradizione e folclore. In passato vi si svolgeva la processione al lago omonimo. Benedizione macchine agricole.\nRecupero di tradizioni popolari con proposte di prodotti gastronomici della zona.\nDegustazione e vendita delle patate.\nNel programma annuale della Pro Loco sono inseriti incontri e manifestazioni culturali.\nDa segnalare inoltre le manifestazioni organizzate dal Gruppo Campanari, dal Gruppo giovani bolca, e del Gruppo Alpini dell'ANA.\nItinerari turistici.\nLa Pro Loco di Bolca, aderendo alle richieste dei turisti di poter conoscere, camminando, il\nterritorio bolcense, ha tracciato una serie di sentieri che consentano di apprezzare le caratteristiche e\nle bellezze della zona, famosa per i suoi fossili, ma non solo.\nIl prof. Serafino Zanderigo, nativo di Bolca e conoscitore del territorio dal punto di vista\nnaturalistico e scientifico, ha costruito sei percorsi ad anello e li ha tracciati contrassegnandoli nei\npunti strategici con un pesciolino colorato su sfondo bianco.\nOgni sentiero \u00e8 caratterizzato da un colore (rosso, blu, verde, viola, ciclamino e arancione) e\ntutti partono ed arrivano al Museo dei Fossili di Bolca, eccetto il sentiero arancione che parte ed\narriva alla Chiesetta di S. Antonio Abate di Vestenavecchia, dopo essere passato da Bolca.\nPartendo dal Museo dei Fossili di Bolca si sale alla Chiesa parrocchiale e alla sommit\u00e0 del Monte Purga, da cui si gode un amplissimo panorama di 360\u00b0 che spazia dalla Vallata dell'Alpone, alla Valle del Chiampo, alla pianura Veneta, alle piccole e grandi Dolomiti, alla montagna di S. Bortolo e Campofontana e alla zona del Monte Pergo. Dopo la discesa in piazza, si imbocca il \"Sentiero della Madonna\" che parte dietro la chiesa e che attraversa il bosco della Purga, dove si possono ammirare i basalti colonnari. Ritornati in piazza si scende al Museo.\nPartendo dal Museo dei Fossili si raggiunge la Chiesa di Bolca, con un bel panorama sulle vallate dell'Alpone e del Chiampo e sulla pianura Veneta; si scende verso la nuova Casa di Riposo, nei pressi del Monte Spilecco e si gira attorno alla Purga ad una quota di circa 800 metri.\nPercorrendo il bosco si pu\u00f2 ammirare \"la citt\u00e0 dei sassi\", una grande colata di pietre laviche, che la\nvegetazione non \u00e8 mai riuscita a coprire. Lungo il percorso si trovano interessanti affioramenti di lignite. Si rientra al Museo.\nPartendo dal Museo dei Fossili ci si dirige verso ovest, passando vicino al Monte Spilecco, famoso per i ritrovamenti di denti di squalo; raggiunta la contrada Venchi si sale sul Monte Pergo, fino alla grande croce di marmo e sul \u201cmoto dei Baldi\u201dper ammirare splendidi panorami sulle vecchie contrade e sulle vallate dell'Alpone e del Chiampo; si scende alla croce del Monte Castellaro e successivamente alla tipica contrada \"Feo\" che conserva una rarissima tavoletta in marmo del 1573, di carattere profano, che identifica la \u201cCasa del Sarto\u201d; attraverso i boschi si raggiungono la vecchia \"giass\u00e0ra\" e le sorgenti dell'Alpone, nelle vicinanze di Bolca e si rientra al\nMuseo.\nPartendo dal Museo dei Fossili si percorrono prati e boschi verso est per arrivare alle contrade Loschi e Brusaferri. Una variante consente di visitare la \"grotta delle palme\", visibili solo con una particolare illuminazione. La strada prosegue fino alla localit\u00e0 Castegnare, dove si trovano un bar e il parcheggio degli automezzi, poich\u00e9 da quel punto tutti devono proseguire a piedi per raggiungere la \u201cPess\u00e0ra\u201d, il luogo di escavazione dei fossili. Nel caso di chiusura della \"Pess\u00e0ra\" \u00e8 prevista una variante nella Valle Cherpa per raggiungere la contrada Valecco e salire quindi al \"termene\", dove si trova \"la crose del galo\". L'ultimo breve tratto, asfaltato, porta a Bolca e al Museo.\nPartendo dal Museo dei Fossili si visitano le vecchie contrade poste a nord di Bolca: Loschi, Rigoni, Laisi (da vedere una bella colonnetta), Riva (con altra colonnetta), Covale (da vedere una croce e l'affresco su una casa), Gaiotte, Ghieve (splendido panorama su Durlo e piccole Dolomiti), Rama (con un'antica colonnetta) e Cracchi (antica e famosa contrada con un Oratorio del 1700 costruito dagli abitanti e dedicato a S. Giovanni Nepomuceno). Una variante porta al \"lago dei Cracchi\" e un'altra al \"\u201cbuso dele angoane\", luoghi affascinanti e ricchi di leggende. Si prosegue\nfino ai Preari (con capitello e colonnetta) e si arriva alla zona dello Spilecco, con il capitello pi\u00f9\nconosciuto di Bolca e si prosegue per il Museo.\nPartendo dalla Chiesetta di Sant'Antonio Abate di Vestenavecchia si possono incontrare lungo il percorso 3 delle 4 croci erette, alla fine dell'Ottocento, da Celestino Baldo, un povero pastore di Vestenavecchia vissuto dal 1828 al 1900. La prima croce (1894) si trova nella piazza vicino alla Chiesa Parrocchiale; salendo attraverso boschi e contrade si giunge alla localit\u00e0 Castellaro dove \u00e8 stata recentemente restaurata la terza croce (1899), che era stata abbattuta da un fulmine.\nSi sale sul \"moto dei Baldi\", luogo ideale per ammirare splendidi panorami, e poi sul Monte Pergo, ove svetta la seconda croce (1898). La quarta croce (1900) si trova sul Monte Quarto a S. Bortolo delle Montagne. Dal Pergo si scende a Bolca, attraverso lo Spilecco (ritrovamento dei denti di squalo) e si procede verso sud lungo le contrade Fenile, Camponogara (da vedere un capitello votivo), Rugolotti (luogo di coltivazione dei frutti di bosco), Cerati (con una bella croce in localit\u00e0 Borgoletto), Stanghellini (con la cascata dell'Alpone) e ritorno a Vestenavecchia, ai piedi del colle della Fratta dove si erge dal XII secolo l'antica Pieve di S. Antonio Abate.\nSport.\nNel paese di Bolca sono presenti due strutture sportive: un campo da calcio e uno da calcio a 5."}
{"id": "109260", "revid": "767487", "url": "https://it.wikipedia.org/wiki?curid=109260", "title": "Bubba Ho-Tep - Il re \u00e8 qui", "text": "Bubba Ho-Tep - Il re \u00e8 qui \u00e8 un film del 2002 diretto da Don Coscarelli.\nVersione cinematografica dell'omonimo romanzo di Joe R. Lansdale, il film \u00e8 a met\u00e0 fra l'horror e la commedia, basandosi molto sulla bravura degli attori protagonisti.\nMalgrado il protagonista del film sia Elvis Presley, famoso cantante di fama internazionale, nella pellicola sono completamente assenti sue canzoni, cos\u00ec come qualsiasi altro riferimento al \"Re\" del rock. Il motivo \u00e8 semplice, come dice il regista stesso: gli elevati costi dei diritti d'autore erano fuori dalla portata del basso costo del film.\nGirato a Los Angeles (California), esce negli USA il 9 giugno 2002. In Italia viene presentato il 26 settembre 2004 nell'ambito della mostra Ravenna Nightmare Film Festival. Il film venne pubblicato in DVD in Italia il 26 maggio 2010.\nTrama.\nElvis Presley, invecchiato e moribondo, passa le sue giornate in un ospizio nel Texas, dove tutti lo credono Sebastian Haff, un impersonificatore di Elvis. In realt\u00e0 il vero Elvis, stanco del successo e di tutto ci\u00f2 ad esso legato, anni addietro aveva stretto un patto proprio con Haff: si sarebbero scambiati le vite, ma in ogni momento potevano riprendersele. Il patto, per\u00f2, non venne mai rescisso, perch\u00e9 alla morte del falso Elvis, il vero venne ritenuto solo un mistificatore (in realt\u00e0, il foglio con il patto sancito con Haff and\u00f2 perduto in un incendio). L'unico compagno di questa misera vita \u00e8 Jack, un ambiguo vecchio di colore che dice di essere il presidente Presidente Kennedy (se la cosa sia vera o meno rimane in dubbio).\nLe monotone giornate all'ospizio prendono una svolta inaspettata quando iniziano a segnalarsi avvistamenti macrabi di un'entit\u00e0 misteriosa, infestazioni di grossi scarabei e irrisolte morti di diversi residenti dell'edificio. Jack, che crede di essere stato tramutato in un uomo di colore dai suoi avversari politici, inizialmente pensa che il colpevole sia un sicario inviato da loro per ucciderlo, ma dopo aver compiuto diverse ricerche, lui ed Elvis scoprono che l'assassino \u00e8 \"Bubba Ho-Tep\", una mummia egiziana che succhia le anime dei vivi per prolungare la propria vita.\nIl mostro era in origine uno scriba della corte egiziana che fu mummificato vivo dal Faraone, il quale aveva scoperto la relazione fra lui e la sua Cleopatra. Dopo essere stato rinvenuto da alcuni archeologi, Bubba Ho-Tep fin\u00ec col suo sarcofago nel Texas in seguito a un incidente stradale, e bisognoso di anime per poter vivere, la mummia fa razzia dei vecchi residenti dell'ospizio, ma siccome le loro anime sono \"povere\" e quindi non possiedono abbastanza energia per mantenerlo in vita a lungo, Bubba Ho-Tep \u00e8 costretto a restare l\u00ec e uccidere un anziano ogni notte. La mummia appare in vesti da Cowboy da quando ha ucciso Kemosabe, un vecchio convinto di essere Lone Ranger.\nElvis e Jack decidono di riprendere le vesti dei miti che erano per scontrarsi con la mummia ed eliminarla. Secondo una ricerca compiuta da Jack, per eliminare la mummia bisogna bruciarla. Una notte i due escono dall'ospizio e sfidano il mostro in un combattimento all'ultimo sangue, nel quale Jack perde tragicamente la vita, ma Elvis riesce a sconfiggere Bubba Ho-Tep per poi morire in pace.\nAccoglienza critica.\nIl film ha generalmente ricevuto recensioni positive. Sul sito di \"Rotten Tomatoes\" il film detiene il 78% di critica positiva con il seguente commento che, scherzosamente, afferma: \"Il miglior film con il Re insieme a JFK\".\nPeter Traves, nella sua recensione per la rivista \"Rolling Stone\", assegn\u00f2 il voto di tre stelle su cinque scrivendo: \"Questa assurdamente scaltra pellicola \u00e8 elevata dal pensieroso Elvis di Bruce Campbell, che fornisce una toccante meditazione sulle diminuzioni della vecchiaia e sui capricci della fama.\"\nRoger Ebert diede al film 3 stelle su 4 scrivendo: \"Il film ha un modo accattivante di farci stare seduti l\u00ec e ghignare alla sua scervellata audacia, farci ridere al suo umorismo sporco ed essere leggermente commossi (non profondamente, ma un po') alla pregnanza di questi due uomini anziani e la loro situazione.\"\nSequel.\nUn film suggerito nei titoli di coda di \"Bubba Ho-Tep\", \"\", fu discusso. Nel \"making of\" del DVD del film, Coscarelli disse che originariamente si trattava di uno scherzo, ma, dovuta alla reazione positiva dei fan verso il film, un film era una possibilit\u00e0. Ha poi continuato a speculare che gli piacerebbe fare un sequel che documenti la produzione di un film di Elvis \"perduto\" dagli anni '50 e '60. \"Bubba Nosferatu\" non entr\u00f2 mai in produzione, sebbene Bruce Campbell, Don Coscarelli e Paul Giamatti vennero allegati al progetto.\nAlla fine dell'agosto 2007, Bruce Campbell disse che non era pi\u00f9 coinvolto in \"Bubba Nosferatu\". Successivamente Joe Lansdale conferm\u00f2 che il progetto era morto.\nIl 30 ottobre 2008, \"Ain't It Cool News\" pubblic\u00f2 un'intervista esclusiva a Paul Giamatti, il quale disse che il film \"Bubba Nosferatu\" \u00e8 ancora vivo. Giamatti disse che Ron Perlman era \"interessato ad interpretare Elvis\".\nL'11 dicembre 2008, in un'intervista al \"Cort and Fatboy Show\", Campbell disse che non prender\u00e0 parte al film dovuto ad alcune differenze creative e cambi di sceneggiatura.\nDurante la Monster Mania Convention avvenuta il 14 marzo 2009, Don Coscarelli dichiar\u00f2 che il film sarebbe stato pubblicato probabilmente tra il 2010 e il 2012."}
{"id": "109261", "revid": "712828", "url": "https://it.wikipedia.org/wiki?curid=109261", "title": "Lee Jordan", "text": ""}
{"id": "109262", "revid": "363629", "url": "https://it.wikipedia.org/wiki?curid=109262", "title": "The Clone Wars", "text": ""}
{"id": "109269", "revid": "154639", "url": "https://it.wikipedia.org/wiki?curid=109269", "title": "Journal Citation Reports", "text": "Il \"Journal Citation Reports\" (JCR) \u00e8 un rapporto annuale prodotto dall'Institute for Scientific Information (Istituto di informazione scientifica), una societ\u00e0 commerciale del gruppo Thomson Scientific. In questo rapporto si trova la statistica sul numero di citazioni che vengono fatte all'interno di un certo pool di riviste tecnico-scientifiche.\nUtilizzi.\nLa statistica ha lo scopo di cercare di valutare in modo obiettivo l'importanza relativa di una certa pubblicazione ovvero il suo fattore di impatto (\"Impact Factor\") nel campo della ricerca scientifica. Attualmente anche le universit\u00e0 e gli enti di ricerca italiani utilizzano il JCR per valutare il lavoro dei ricercatori. Esso ha perci\u00f2 un'influenza determinante nella distribuzione dei fondi per la ricerca e ci\u00f2 \u00e8 fonte di dibattito e controversie tra gli studiosi."}
{"id": "109274", "revid": "287204", "url": "https://it.wikipedia.org/wiki?curid=109274", "title": "Tirolo (disambigua)", "text": ""}
{"id": "109275", "revid": "1863966", "url": "https://it.wikipedia.org/wiki?curid=109275", "title": "Francesco Laurana", "text": "Ebbe un ruolo di primo piano nella diffusione dell'estetica rinascimentale a Napoli, in Sicilia e in Francia. Non esistono prove di una parentela con Luciano Laurana.\nBiografia.\nNacque probabilmente a Aurana (o Laurana Arauzona, oggi nel comune di Poschiane) da cui il cognome Laurana, ma nei documenti venne menzionato anche come Francesco \"da Zara\" o \"Atzara\", poich\u00e9 Vrana dista poco da Zara. A quell'epoca parte della Dalmazia era sotto il dominio della Repubblica di Venezia, ma era anche una zona ricca di una sua cultura autonoma, in parte erede dell'antica romanit\u00e0. Infatti la zona di Vrana, centro formatosi attorno al monastero donato dal re croato Zvonimir al papa Gregorio VII, conservava alcuni resti romani.\nFormazione.\nSull'apprendistato di Francesco Laurana le notizie sono scarse e non \u00e8 stato ricostruito ancora quale contributo possa aver dato alla formazione dell'artista il contesto di origine.\nDopo una possibile formazione iniziale in Dalmazia inizi\u00f2 probabilmente a lavorare in Italia come scultore itinerante. Sembra probabile una sua permanenza sul cantiere del Tempio Malatestiano con Agostino di Duccio.\nNapoli.\nSicuramente nel 1453 fu a Napoli dove risulta documentata la sua presenza sul cantiere dell'arco trionfale insieme ad artisti all'epoca rinomati: Pere Johan, Paolo Romano e Pietro di Martino da Milano che fu probabilmente il suo maestro. Dunque Francesco a quell'epoca era un artista gi\u00e0 formato e apprezzato. Di quel periodo \u00e8 la \"Testa di Santo\" (San Lorenzo?) in terracotta conservata al Museo civico Amedeo Lia a La Spezia.\nLa chiamata a Napoli, fondamentale per la sua carriera, potrebbe essere stato preceduto da una sua notoriet\u00e0 in ambito angioino: infatti la Dalmazia era anche lo sbocco al mare del Regno d'Ungheria, dominato allora dagli Angioini imparentati con quelli di Napoli, che spesso si rivolgevano agli artisti della zona. A Napoli Francesco Laurana dal 1453 al 1458 collabor\u00f2 alla realizzazione delle sculture per l'Arco trionfale del Castel Nuovo eretto da Alfonso V d'Aragona, all'ingresso di Castel Nuovo; di Laurana \u00e8 il rilievo dell\"Ingresso trionfale di Alfonso a Napoli\", che occupa il fregio sul primo attico.\nIn Francia.\nAlla morte del re Alfonso, tra il 1461 e il 1466 venne chiamato in Francia alla corte del re Renato d'Angi\u00f2 per il quale realizz\u00f2 diverse medaglie.\nIn Sicilia.\nIntorno al 1467 Laurana arriv\u00f2 in Sicilia e vi rest\u00f2 fino al 1471.\nSecondo alcune fonti fu inizialmente a Sciacca, su invito del conte Carlo De Luna d'Aragona, dove apr\u00ec una bottega con lo scultore lombardo Pietro de Bonitate. Laurana e de Bonitate furono costretti ad allontanarsi dalla citt\u00e0 a causa di offese e vessazioni subite in un ambiente ostile e difficile.\nSono per\u00f2 controverse le documentazioni e le ipotesi sulla sua presenza a Sciacca, dove forse soggiorn\u00f2 due volte, dopo una presunta seconda permanenza in Francia. A Sciacca rimangono tracce piuttosto limitate nel portale laterale della chiesa di Santa Margherita.\nIntorno al 1468 si stabil\u00ec a Palermo, dove risulta ancora in societ\u00e0 con Pietro de Bonitate, con il quale fu incaricato di realizzare la cappella Mastrantonio nella chiesa di San Francesco d'Assisi che, con il suo arco d'ingresso, rappresent\u00f2 un momento cruciale nell'introduzione del linguaggio rinascimentale in Sicilia, non solo per la scultura, ma anche per l'architettura.\nIn questo periodo la sua bottega produce numerose opere, spesso con l'apporto di aiuti, tra cui diverse \"Madonne col Bambino\" presenti nella Cattedrale di Palermo (\"Madonna Libera Inferni\"), nella chiesa di Santa Maria della Neve a Palermo, la \"Madonna di Loreto\" nella Chiesa di San Domenico di Castelvetrano, nella chiesa del Crocifisso a Noto, nel Museo Regionale di Messina e nella chiesa dell'Immacolata di Palazzolo Acreide.\nLa serie dei busti.\nLa fama del Laurana \u00e8 per\u00f2 soprattutto legata alla rarefatta bellezza dei suoi busti femminili, dalle forme estremamente pure e levigate, che ricordano le opere di Piero della Francesca e Antonello da Messina. Tra i pi\u00f9 noti il busto di Francesco II del Balzo ad Andria, attualmente al Museo diocesano, il \"Ritratto di Eleonora d'Aragona\" (1468), a Palazzo Abatellis a Palermo, il \"Ritratto di Battista Sforza\" (1474 circa) al Museo del Bargello di Firenze, il \"Busto di principessa\" al Louvre, il \"Busto di donna\" (1470-1480 circa) e il \"Ritratto di Beatrice d'Aragona\" (1475 circa) nella Frick Collection di New York, il \"Ritratto di principessa napoletana\" negli Staatliche Museen di Berlino e il policromo \"Busto di Isabella d'Aragona\" (1487 circa) nel Kunsthistorisches Museum di Vienna.\nOpere simili sono la piccola \"Testa di gentildonna\", pi\u00f9 tarda rispetto al busto di Eleonora, e il \"Busto di giovanetto\" sempre a Palazzo Abatellis.\nGli ultimi anni.\nDal 1471 Francesco Laurana era nel frattempo tornato a Napoli, dove risiedette fino al 1477. Tra le opere di questo periodo c'\u00e8 la \"Vergine\" della Cappella di Santa Barbara.\nTornato successivamente in Francia, cre\u00f2 con la sua bottega \"altare della cappella di San Lazzaro\" nel Duomo Vecchio di Marsiglia (completato nel 1481), il \"Retablo della salita al Calvario\" per la chiesa di Saint-Didier ad Avignone, la \"tomba di Giovanni Cossa\" per Sainte-Marthe a Tarascona e il \"monumento funebre di Charles du Maine\" a Le Mans.\nMor\u00ec in Provenza, forse ad Avignone, nel 1502."}
{"id": "109279", "revid": "2056951", "url": "https://it.wikipedia.org/wiki?curid=109279", "title": "Tornado (disambigua)", "text": ""}
{"id": "109280", "revid": "339392", "url": "https://it.wikipedia.org/wiki?curid=109280", "title": "Tornado (vela)", "text": ""}
{"id": "109284", "revid": "228587", "url": "https://it.wikipedia.org/wiki?curid=109284", "title": "Metro (disambigua)", "text": ""}
{"id": "109285", "revid": "115549451", "url": "https://it.wikipedia.org/wiki?curid=109285", "title": "Arcani", "text": "Gli arcani (o \"areani\", o \"angariani\"), sono un antico corpo paramilitare romano, menzionato dallo storico Ammiano Marcellino (IV secolo) nelle \"Storie\" (XXVIII, 3,8), dove scrive che nel 369 il \"comes rei militaris\" Teodosio, padre del futuro imperatore Teodosio I, conducendo una vittoriosa campagna militare per la liberazione della Britannia dai barbari che vi erano dilagati, rimosse dai loro acquartieramenti gli \"Arcani\", \u00abgenus hominum a veteribus institutum... paulatim prolapsos in vitia\u00bb (\"categoria di uomini di antica istituzione che a poco a poco si erano corrotti\", accusati di collaborazionismo col nemico in occasione della \"Grande cospirazione\". Le informazioni fornite da Ammiano Marcellino lasciano supporre che costoro costituissero una sorta di polizia segreta, assimilabile a quella degli \"agentes in rebus\", forse specifica della Britannia, come ha supposto Andr\u00e9 Piganiol, avente il compito, secondo la narrazione di Ammiano Marcellino, di \u00absparpagliarsi in tutte le direzioni per riferire poi ai nostri generali le voci riguardanti i popoli vicini\u00bb. Dal medesimo passo delle \"Storie\" si evince che Ammiano aveva fornito ulteriori informazioni sugli arcani anche nelle vicende relative all'augusto Costante I, ma il relativo libro delle \"Storie\" \u00e8 andato perduto.\nIl nome \"arcani\", sebbene appaia suggestivamente appropriato a un corpo dei servizi segreti, \u00e8 invece frutto di congettura: nei codici (codici vaticani 1873 e 2969), e ancora nelle edizioni di Johann Froben (XVI secolo) e di Mueller, si legge \"areanos\" (ipotesi ancora sostenibile secondo Marie-Anne Mari\u00e9), per cui Johann Augustin Wagner propose l'emendazione \"angarianos\" e infine Heraeus \"arcanos\", per lo pi\u00f9 accolta nelle edizioni moderne, interpretando il guasto nel testo come un errore di minuscola."}
{"id": "109292", "revid": "37401", "url": "https://it.wikipedia.org/wiki?curid=109292", "title": "Paraguay (disambigua)", "text": ""}
{"id": "109294", "revid": "125411721", "url": "https://it.wikipedia.org/wiki?curid=109294", "title": "Dave Matthews Band", "text": "La Dave Matthews Band, conosciuta anche con la sigla di DMB, \u00e8 una jam band statunitense, formata nel 1991 a Charlottesville, Virginia da Dave Matthews (voce e chitarra acustica), Leroi Moore (sassofono), Stefan Lessard (basso), Boyd Tinsley (violino elettrico), Carter Beauford (batteria), Peter Griesar (tastiere), che ha lasciato la band nel 1993.\nTutti i membri della band incontrarono Dave a Charlottesville. Dal 1998 si esibiscono, durante i live, con il tastierista Butch Taylor, che sebbene non figuri ufficialmente come membro della band, \u00e8 stato un turnista fisso sul palco della DMB.\nNel 2005 al gruppo si aggiunge il trombettista Rashawn Ross. Beauford, Tinsley e Taylor spesso contribuiscono come seconde voci.\nIl 19 agosto 2008 il sassofonista LeRoi Moore \u00e8 deceduto in seguito a complicazioni dovute ad un incidente con un ATV avvenuto il 30 giugno dello stesso anno.\nAnche il tastierista non ufficiale della band, Butch Taylor, con una nota sul sito ufficiale della band del 27 maggio 2008, rende noto il suo abbandono del gruppo.\nBiografia.\n Nel novembre del 1990 David John Matthews lavorava come barista in un bar di Charlottesville chiamato \"Miller's\" (da Miller). Un amico avvocato di nome Ross Hoffman convinse Dave a preparare un demo delle poche canzoni che aveva scritto e a superare la paura di esibirsi di fronte a un pubblico, nella convinzione che le canzoni di Matthews avrebbero suscitato interesse in altri musicisti e che lo avrebbero portato a iniziare un lavoro di incisione in studio. Hoffman propose a Matthews di contattare Carter Beauford, un musicista della scena locale di Charlottesville.\nBeauford fino ad allora era stato in alcuni gruppi ed in quel periodo suonava per uno show jazz sulla Black Entertainment Television (BET). Dopo aver sentito il demo, Carter decise di provare a suonare assieme a Matthews, sia dentro che fuori dallo studio di registrazione. Nel frattempo Dave contatt\u00f2 anche Leroi Moore, un altro musicista jazz che si era spesso esibito con il \"John D'Earth Quintet\", chiedendogli se fosse interessato ad unirsi a loro. Con la convinzione che Matthews fosse nulla pi\u00f9 che un barista da \"Miller\", Moore ascolt\u00f2 non senza scetticismo il demo. Ad ogni modo, dopo aver apprezzato quello che aveva sentito, Moore decise che anche lui avrebbe dato una chance al giovane ragazzo sudafricano. Quindi il 1991 inizia con Matthews, Beauford e Moore al lavoro sulle canzoni di Dave. Le sessioni di prove non andavano per\u00f2 come sperato, erano solamente in tre e sapevano di aver bisogno di altri musicisti.\nIl responsabile della precedente band di Moore, John D'earth, non si limitava ad esibirsi sulla scena musicale locale, era anche il direttore dell'orchestra della \"University of Virginia\", e insegnava musica alla Tandem School. Stefan Lessard, un giovanissimo bassista all'epoca, era uno studente di John D'earth ed, inoltre, studiava anche in un'organizzazione chiamata Yabanci Jazzites. Grazie alla raccomandazione di John D'earth, al sedicenne Lessard fu chiesto di unirsi al trio nello studio per completare il demo.\nSebbene non avessero mai avuto l'intenzione di estendere quella collaborazione al di fuori di quel demo, ai quattro piacque quello che stavano facendo assieme e decisero, dunque, di continuare a suonare assieme anche dal vivo. Fu allora che decisero anche di iniziare a provare delle \"performance live\", principalmente nella cantina di Carter e nella cantina della madre di Matthews.\nPeter Griesar era un altro barista che lavorava da Miller dal 1989, e nell'agosto del 1991, durante il periodo di inventario del bar, Matthews, Beauford, Moore e Lessard usarono il bar vuoto come sala prove, Griesar sentendoli suonare decise di prendere una pausa dal lavoro, tir\u00f2 fuori la sua armonica e inizi\u00f2 a suonare con loro. Dopo un paio di canzoni, fu invitato a partecipare al concerto che si sarebbe tenuto di l\u00ec a poco. Accett\u00f2 immediatamente, e divent\u00f2 il primo tastierista della band. L'ultimo show di Griesar con la band fu il 23 marzo 1993.\nBoyd Tinsley fu l'ultimo ad unirsi alla band, sebbene avesse partecipato al demo con Matthews, Moore, Beauford e Lessard, era occupato con un paio di band all'epoca (Boyd Tinsley Band e Down Boy Down) e non volle impegnarsi con un gruppo che, all'epoca, era solamente assieme in uno studio per un demo. Non divent\u00f2 un membro effettivo del gruppo fino a met\u00e0 del 1992.\n1991-1993.\nIl primo demo realizzato in studio dalla Dave Matthews Band era composto da \"The Song That Jane Likes\", \"Recently\" e \"Tripping Billies\", e il gruppo era formato da Dave, Leroi, Stefan e Carter. Boyd non era ancora entrato ufficialmente a far parte del gruppo, e diede il suo contributo solo su \"Tripping Billies\". Questo fu registrato fra febbraio e marzo del 1991, prima di qualsiasi esibizione live.\nIl primo concerto ufficiale per la neo-concepita Dave matthews Band si tenne l'11 maggio 1991, ad un party privato, sul tetto dei magazzini rosa in South Street. Un'altra band, che si faceva chiamare Thin Men apriva lo show quella sera. Stefan Lessard faceva parte anche di quella band, suonando il basso, per poi passare al basso elettrico pi\u00f9 tardi con la DMB.\nIl loro primo show pubblico fu durante l'\"Earth Day Festival\" del 1991, altri concerti settimanali seguirono quell'esibizione ed, entro breve tempo, i vociferi sul nuovo suono del gruppo di diffusero a macchia d'olio attraverso la regione. A quel punto non avevano ancora un nome per la band, una proposta era Dumela, ma nessuno ne era molto entusiasta e, quindi, la scartarono.\nLeggenda vuole che qualcuno della band avesse telefonato per una prenotazione in un albergo per un loro show, prenotando semplicemente a nome Dave Matthews, e dicendo che erano una band. La persona che ricevette la chiamata scrisse semplicemente band dopo il nome, e cos\u00ec da quel punto continuarono a chiamarsi Dave Matthews Band.\nNel gennaio del 1991, la DMB teneva regolari concerti settimanali, ogni marted\u00ec, in un popolare club di Charlottesville, il Trax. Ancora cinque mesi e avrebbero firmato per un'altra serie di concerti settimanali, per il mercoled\u00ec, in un altro locale, l\"Eastern Standard\", dove Griesar e Matthews si erano esibiti in alcune serate di karaoke.\nSentendo che la band fosse sull'orlo di fare le cose in grande, e volendo evitare di avere la vita regolata da tour e concerti, cui i musicisti spesso sono confinati, Peter Griesar decise di lasciare la band dopo lo show del 23 marzo 1993. Conosciuto come \"Big League Chew\" (come l'azienda produttrice di chewing-gum che apparentemente sponsorizzava la serata), lo show \u00e8 sicuramente uno dei pi\u00f9 famosi dei primi anni del Trax.\nIl 9 novembre, 1993 la DMB pubblic\u00f2 il suo primo album, \"Remember Two Things\" con l'etichetta Bama Rags. L'album fu registrato dal vivo al \"The Muse Music Club\" (Nantucket Island) nell'agosto del 1993. Il disco debutt\u00f2 sulle College charts come entrata pi\u00f9 alta per un album indipendente, e ricevette una certificazione della RIAA, un riconoscimento significativo per un album indie. Nel frattempo la band continuava a esibirsi dal vivo ed il gruppo di fan continuava a crescere. Permettendo ai fan di registrare i live per loro uso personale, la DMB cre\u00f2 una comunit\u00e0 altamente interattiva il cui spirito si protrae fino ad oggi. Solo recentemente il gruppo \u00e8 stato costretto ad alcune azioni legali nei confronti di alcuni bootleg, a causa del maggiore coinvolgimento con un'etichetta major.\n1994-1996.\nNel 1994 la DMB realizza il suo primo LP, \"Under the Table and Dreaming\" con i singoli di successo \"What Would You Say\" e \"Ants Marching\". \"Under the Table and Dreaming\" ed il successivo album, \"Crash\" resero nota la DMB a livello nazionale, fama che culmin\u00f2 in un Grammy Award come miglior esecuzione vocale singola o in duo per \"So Much To Say\", insieme ad altre quattro nomination tra il 1996 e il 1997. Ottennero, inoltre, un gran successo i singoli \"Crash Into Me\", \"Too Much\" e \"Tripping Billies\".\n1997-1999.\nNel 1997, la DMB raggiunge livelli incredibili di fama attraverso il paese e, gradatamente, anche nel mondo. Per combattere un crescente mercato di bootleg a scopo di lucro, realizzarono un album live, \"Live at Red Rocks 8.15.95\". Quest'album contiene i maggiori successi dei tre album precedenti e vede la collaborazione del chitarrista Tim Reynolds.\nVerso la fine del 1997, la band torn\u00f2 in studio con il produttore Steve Lillywhite ed una sfilza di collaboratori, fra cui il banjo di B\u00e9la Fleck, la voce di Alanis Morissette, la chitarra di Tim Reynolds, le tastiere di Butch Taylor e il Kronos Quartet, per comporre e registrare \"Before These Crowded Streets\", il loro terzo album con la RCA. \"Before These Crowded Streets\" rappresenta una svolta importante, infatti invece di contare sul successo dei singoli estratti, l'album ha una struttura e complessit\u00e0 unica.\nNel 1999 Dave Matthews pubblic\u00f2 un duo live album, \"Live at Luther College\", da un concerto acustico del 1996 suonato da Dave e dal suo amico chitarrista di vecchia data Tim Reynolds, mentre la band realizz\u00f2 un altro live album, \"Listener Supported\", un concerto del settembre 1999 che fu mandato in onda, parzialmente, dalla PBS.\nDurante questo stesso anno la DMB ricevette altre due nomination ai Grammy.\n2000-2003.\nDurante l'anno 2000, la DMB cre\u00f2 il proprio studio di registrazione in una grande casa nella campagna di Charlottesville, in Virginia. Con il navigato produttore Steve Lillywhite al timone, la band inizi\u00f2 a lavorare sul quarto album. Pesantemente influenzate dai conflitti interni, in particolare dalla morte dello zio di Matthews per alcolismo, le canzoni registrate con Lillywhite figurano come le pi\u00f9 cupe mai scritte. La concentrazione della band venne meno durante quello che sembrava una sessione di registrazione senza fine, passavano pi\u00f9 tempo a giocare ai videogames piuttosto che a scrivere o a registrare musica. In conclusione, la sessione di registrazione fu un vero fallimento. Nell'agosto 2000, la sessione fu abbandonata e il rapporto di 7 anni fra Lillywhite e la band cess\u00f2. Alcuni credono che la DMB non fosse particolarmente soddisfatta dell'atmosfera delle canzoni e che fossero frustrati dal continuo perfezionismo stilistico di Lilliwhite, mentre altri pensano che Lilliwhite sia stato solo un capro espiatorio della mancanza di professionalit\u00e0 della band durante le sessioni di registrazione.\nNell'ottobre 2000, un rienergizzato Matthews inizi\u00f2 a scrivere con Glen Ballard, famoso per lo pi\u00f9 per il suo lavoro con Alanis Morissette. Il resto del gruppo molto presto raggiunse Matthews in uno studio di Los Angeles a rapidamente registrarono l'album \"Everyday\".\nSebbene l'album desse alla band un nuovo e fresco punto di partenza, l'approccio pop di Ballard alla produzione era molto diverso dai processi creativi dei precedenti album in studio. In conclusione, la DMB sembr\u00f2 insoddisfatta. La pubblicazione, nel febbraio del 2001, dell'album \"Everyday\", fu un enorme successo commerciale, i singoli \"I Did It\", \"Everyday\" e soprattutto \"The Space Between\" portarono il gruppo ad un livello di popolarit\u00e0 pi\u00f9 alto. Ma esattamente come la band, il gruppo \"base\" di fan era deluso dall'album. Il suono pop e patinato di \"Everyday\" (compresa la prima registrazione di Dave Matthews alla chitarra elettrica) era molto distante dai lavori precedenti del gruppo e completamente divergente dallo stile delle canzoni prodotte con Lillywhite. Da tenere in considerazione una delle collaborazioni pi\u00f9 importanti della band nella traccia \"Mother Father\" \u00e8 presente la chitarra di Carlos Santana che restituisce l'intervento di Dave Matthews nel precedente \"Supernatural\" (1998).\nNel marzo del 2001 il conflitto si inaspr\u00ec, quando le sessioni in studio, datate 2000, con il produttore Steve Lillywhite, si diffusero sul web. Grazie a canali telematici come la Mailing List della DMB, le tracce si diffusero in un lampo. Meglio conosciuto come \"The Lillywhite Session\", questo album \"grezzo\" fu universalmente lodato dai fan e dalla stampa.\nDopo la critica comparsa simultanea dei due album, molti fan si sentivano frustrati dalla decisione della band di abbandonare il lavoro in cambio di \"Everyday\". Tracce come \"Bartender\", \"Grey Street\", \"Captain\" e \"Grace Is Gone\" indussero molti fan a chiedersi se la band avesse realmente gettato via il suo miglior (seppur incompleto) lavoro.\nAd ogni modo, le \"Lilliwhite Session\" avrebbero avuto, finalmente, la possibilit\u00e0 di risplendere. In risposta all'irrefrenabile supporto dei fan, culminato in una campagna enorme e fortemente pubblicizzata, conosciuta come la \"Release Lilliwhite Recordings Campaign\", la DMB ritorn\u00f2 in studio nel 2002 per registrare \"Busted Stuff\". Prodotto da Stephen Harris (il fonico che aveva lavorato alla realizzazione di album precedenti prodotti da Lilliwhite), il disco forn\u00ec nuovi arrangiamenti delle \"Lilliwhite Session\", accostati a degli inediti quali \"You Never Know\" e la hit \"Where Are You Going?\". \"Busted Stuff\" ricevette critiche positive, ebbe un discreto successo commerciale e fu generalmente bene accettato dai fan pi\u00f9 accaniti.\nPi\u00f9 tardi nello stesso anno la band pubblic\u00f2 il suo quarto album dal vivo, \"Live at Folsom Field, Boulder, Colorado\", registrato l'11 giugno del 2001. Nel disco sono presenti tracce di entrambi i due album precedenti \"Everyday\" e \"Busted Stuff\".\nNella primavera del 2003 Matthews e Reynolds imbarcarono su un altro tour acustico, che ebbe molto successo. Questi live erano molto diversi dai normali show della DMB, in parte perch\u00e9 i luoghi delle esibizioni erano molto pi\u00f9 intimi, e in parte perch\u00e9 la selezione delle canzoni era molto diversa. La maggior parte delle volte, prima di iniziare a suonare, Matthews raccontava aneddoti ironici su come quella stessa canzone era stata scritta, per la gioia dei suoi fan. Lo show fu, inoltre, impreziosito del lavoro virtuoso di Reynolds alla chitarra.\nNel 2003 Matthews e Tinsley pubblicarono i loro primi album solisti. Tinsley pubblic\u00f2 \"True Reflections\" il 17 giugno, 2003. La title track era gi\u00e0 stata eseguita dalla DMB in uno dei loro concerti, e appare anche nella tracklist di \"Listener Supported\".\nIl 23 settembre 2003, appena un giorno prima del grande concerto al Central Park, a New York City, usc\u00ec sul mercato il primo album solista di Dave Matthews: \"Some Devil\". Il singolo trainante, \"Gravedigger\", fece vincere a Matthews un altro Grammy Award. L'album fu seguito dal tour \"Dave Matthews &amp; Friends\". Questi concerti si rivelarono interessanti, Matthews e Reynolds suonavano un paio di canzoni in acustico, seguiti dalla parte pi\u00f9 \"rock\" dell'esibizione con Trey Anastasio alla chitarra. Il tour fu un successo per Matthews, ed ebbe anche un buon ritorno pubblicitario per il resto della band.\nIl 24 settembre 2003 la DMB pos\u00f2 un'altra pietra miliare nella sua storia, tenendo un concerto gratuito sul grande prato del Central Park per raccogliere fondi per le scuole della citt\u00e0. Una registrazione live dello show fu pubblicata in quell'anno con il titolo \"The Central Park Concert\" su CD e DVD.\n2004-2005.\nNel 2004 la DMB pubblic\u00f2 tanti album quanti ne aveva mai pubblicato nei precedenti anni di attivit\u00e0.\n\"The Gorge\", un cofanetto di 2 CD e 1 DVD con il meglio di tre serate di un tour del 2002 al The Gorge Amphiteatre in George (una citt\u00e0 dello stato di Washington) fu pubblicato il 29 giugno 2004. La band pubblic\u00f2, inoltre, in modo esclusivo, un set di 6 CD, attraverso la Warehouse Fan Association, tratti dalla stessa serie di concerti, comprendendo tutte e tre le serate, ognuna delle quali era raccolta un due CD.\nPi\u00f9 tardi nello stesso anno fu annunciato che una selezione dell'archivio live della band sarebbe stata resa disponibile all'acquisto sul sito ufficiale del gruppo. La prima di queste release, \", fu pubblicata il 2 novembre, 2004 e fu registrata al Centrum Center di Worcester, nel Massachusetts l'8 dicembre, 1998. L'album comprende anche esibizioni di vecchi amici come il chitarrista Tim Reynolds, il benjoista B\u00e9la Fleck, il bassista Victor Wooten e il sassofonista Jeff Coffin; fu subito accettato quasi universalmente come uno dei migliori live show nella storia della DMB.\nIl 12 settembre 2004 la DMB suon\u00f2 il suo secondo concerto di beneficenza in meno di un anno, ad uno show gratuito tenutosi al Golden Gate Park di San Francisco. Alla band si un\u00ec in quell'occasione anche il chitarrista Carlos Santana che partecip\u00f2 a molte canzoni, le tracce di questo show confluirono nella seconda pubblicazione della serie Live Trax, \", il 17 dicembre 2004. L'album diede ai fan una preview degli inediti \"Joy Ride\", \"Hello Again\" e \"Sugar Will\"; in quel momento tutto lasciava sperare in un nuovo studio album nel 2005, sebbene solamente \"Hello Again\" fu, in effetti, inclusa nella tracklist nella release seguente. Le altre canzoni che debuttarono nell'estate del 2004, come \"Good Good Time\", \"Joy Ride\" e \"Sugar Will\" erano totalmente assenti dalla tracklist del tour successivo.\nNell'autunno 2004 la band torn\u00f2 negli studi di Charlottesville, con un nuovo produttore, Mark Batson. Matthews e compagni si consideravano ad un punto cruciale della loro evoluzione. La reazione negativa di moltissimi fan all'album \"Everyday\" e il discreto successo di \"Busted Stuff\", unite alla convinzione di Matthews che la band non avesse pi\u00f9 prodotto nulla di buono da \"Before These Crowded Streets\", contribuirono a suscitare un fervore, se non addirittura una urgenza, di creare un album stellare. \"Stand Up\" fu pubblicato il 10 maggio 2005 debuttando al numero 1 delle Billboards charts vendendo 465.000 copie.\nLa reazione dei fan all'album fu eterogenea, alcuni sentivano che la band aveva una nuova energia, mentre altri considerarono l'album estremamente semplicistico. Nonostante tutto, \"Stand Up\" produsse singoli di grande successo, come \"American Baby\", \"Dreamgirl\" e \"Everybody Wake Up\". Venne organizzato un lungo tour estivo per promuovere l'album, e questo tour culmin\u00f2 con una sessione di 4 giorni in uno dei loro posti preferiti, il Red Rocks Amphiteatre in Colorado. Questo luogo ha un significato speciale per la band, in quanto fu il punto di partenza del loro primo album dal vivo, dieci anni prima. Tutto il ricavato delle quattro serate al Red Rocks, che ammontava a oltre un milione di dollari, fu donato alle vittime dell'uragano Katrina.\nLa DMB inizi\u00f2 un nuovo breve tour nell'autunno del 2005, con date previste per novembre e dicembre. In conclusione, il tour dell'inverno 2005 fu un discreto successo, in quanto riproponeva vecchi classici come \"Minarets\", \"Halloween\", \"Pig\", \"Christmas Song\" e \"Recently\".\nIl concerto del 2005 al Red Rocks fu pubblicato come un Best Of in CD d DVD intitolato \"Weekend on the Rocks\".\nAnche una versione completa dei quattro concerti al Red Rocks, \"The Complete Weekend on the Rocks\" \u00e8 disponibile esclusivamente attraverso il sito ufficiale della band.\n2008-2010.\nIl sassofonista LeRoi Moore \u00e8 deceduto nell'agosto del 2008, in seguito a complicazioni dovute ad un incidente con un ATV il 30 giugno dello stesso anno. Dave Matthews, profondamente colpito dalla morte dell'amico lo ha pi\u00f9 volte ricordato in diversi concerti.\nIl 9 giugno 2009 la DMB ha pubblicato il suo settimo album registrato in studio: \"Big Whiskey and the GrooGrux King\", nel titolo \u00e8 presente un nuovo omaggio a LeRoi Moore, che era appunto soprannominato \"The King\".\nPur continuando l'abituale serie di tour negli USA, la band organizza un European Tour nel 2009, seguito da una nuova e pi\u00f9 numerosa lista di date per il 2010, di cui 3 dedicate all'Italia. Sempre nel 2009 la DMB aveva suonato a Lucca nella loro performance live pi\u00f9 lunga, oltre 3 ore e mezza. Dopo la sua dipartita, LeRoi Moore \u00e8 stato sostituito dal sassofonista Jeff Coffin (ex componente della band B\u00e9la Fleck and the Flecktones), che \u00e8 diventato membro stabile della band.\n2011-2019.\nNel maggio del 2018 il violinista Boyd Tinsley \u00e8 stato allontanato dalla band a seguito di accuse di molestie sessuali. Il vuoto lasciato da Boyd sul palco \u00e8 stato sostituito dal tastierista Buddy Strong."}
{"id": "109295", "revid": "1652134", "url": "https://it.wikipedia.org/wiki?curid=109295", "title": "Alois Alzheimer", "text": "Collega di Emil Kraepelin, Alzheimer fu il primo a descrivere un caso di \"demenza senile\", malattia successivamente definita da Kraepelin malattia di Alzheimer.\nBiografia.\nLa giovinezza.\nEra figlio di seconde nozze di Eduard, notaio regio, e Therese Busch. Vive la fanciullezza spensieratamente; dal 1870 al 1874 frequenta la scuola cattolica di Marktbreit, ma suo padre non vede in questa citt\u00e0 la possibilit\u00e0 di una istruzione scolastica soddisfacente. A 10 anni si trasferisce ad Aschaffenburg, alloggia in un ostello per stranieri e nel 1874 frequenta il ginnasio umanistico del luogo. Nel frattempo, fino al 1874, nascono 5 fratelli di Alois, 2 femmine e 3 maschi. Nel 1878 tutto il resto della famiglia si trasferisce ad Aschaffenburg. Nel 1882 muore Therese, la madre; suo padre si sposa in terze nozze con Marta Katharina Maria Geiger, con la quale ha l'ultima bambina. Il 14 luglio 1883 Alois supera l'esame di maturit\u00e0.\nStudi universitari.\nDurante la sua carriera scolastica, dimostra particolare propensione per le materie scientifiche, e dopo il diploma decide di intraprendere gli studi per la professione medica che fino ad allora nessuno dei suoi antenati aveva scelto. Decide, su consiglio del padre, di studiare medicina a Berlino, considerata la \u201cMecca della Medicina\u201d, dove si trova Rudolf Virchow. Nel semestre invernale 1883/1884 inizia i suoi studi nella Regia Universit\u00e0 Federico Guglielmo di Berlino. Nell'estate del 1884 si immatricola alla facolt\u00e0 di medicina di W\u00fcrzburg, dove svolge pi\u00f9 attivit\u00e0 sociali che accademiche. Nel 1885 supera facilmente il Physicum, l'esame preliminare di medicina. Nel successivo semestre invernale inizia il vero studio della medicina: si iscrive alle lezioni di patologia generale e al corso clinico sulle intossicazioni. Frequenta, nel semestre invernale 1886/1887, l'universit\u00e0 Eberhard \u2013 Karl di Tubinga. Nel 1887, a soli ventitr\u00e9 anni, dopo la sua dissertazione su \u201cLe ghiandole del cerume\u201d, frutto di un lavoro sperimentale svolto sotto la supervisione del grande Rudolf Albert von K\u00f6lliker, \u00e8 proclamato dottore in medicina; l'anno successivo supera l'esame di stato a W\u00fcrzburg, con giudizio di \u201cottimo\u201d, e gli viene data l'abilitazione di medico per il territorio dell'Impero tedesco.\nPrimi passi nel mondo lavorativo.\nNel 1888 il giovane Alois accetta un posto da medico assistente per la Clinica Psichiatrica \"Irrenanstalt\" di Francoforte sul Meno; il suo capo \u00e8 Emil Sioli, il pi\u00f9 famoso psichiatra di lingua tedesca dell'epoca, e Franz Nissl \u00e8 il suo fidato collega. I tre sono in condizione di trasformare la clinica in un ospedale psichiatrico con caratteristiche di sanatorio: introducono il principio di \"non restraint\". Oltre l'impiego di questo metodo, la terapia del colloquio, l'altro grande contributo \u00e8 la ricerca delle cause organiche delle malattie della mente. Per il giovane Alois la collaborazione con Nissl \u00e8 una vera fortuna; essi sono i fondatori della istopatologia della corteccia cerebrale. Agli inizi del secolo il nome di Alois Alzheimer assume notoriet\u00e0 per le sue pubblicazioni sull'aterosclerosi cerebrale. Nel 1894 sposa Cecilie Geinsenheimer ed uno dei testimoni \u00e8 il suo grande amico Franz Nissl. Nel 1895 viene al mondo la figlia Gertrude e l'anno successivo nasce Hans.\nI suoi studi.\nNel 1896 scrive \"Un criminale nato\" nell\"Archivio di psichiatria e malattie nervose\". In questa pubblicazione descrive il caso di Oskar M., che presenta un disturbo mentale degenerativo ereditario, e vede la sua perversione sessuale nella forma di feticismo come sintomo pi\u00f9 appariscente di questa malattia. Oltre a numerose pubblicazioni, fa delle relazioni nei pi\u00f9 importanti congressi. Nel 1896 partecipa, con una conferenza su \"La diffusione anatomica dei processi degenerativi sulla paralisi\", all'Assemblea degli studiosi di scienze naturali di Francoforte. Sempre nello stesso anno fa una relazione su cinque casi di forte arteriosclerosi.\nNel 1897, durante un meeting di neurologi e psichiatri tedeschi, si occupa del \"delirium acutum\": si tratta di uno stato confusionale, di estrema gravit\u00e0, con esordio improvviso, di cui non \u00e8 possibile conoscere la causa.\nL'anno successivo pubblica \u201cContributi per l'anatomia patologica della corteccia cerebrale e per la base anatomica di una psicosi\u201c nel \"Mensile di neurologia e psichiatria\". Nel 1898 pubblica i suoi studi nel Mensile di neurologia e psichiatria, \u201cun contributo per l'anatomia patologica dell'epilessia\u201d.\nNello stesso anno pubblica molto sulla demenza senile. Pubblica, in collaborazione con Franz Nissl, \"Studi Istologici e Istopatologici della Corteccia Cerebrale\". Nel tempo Alzheimer pubblica numerosi articoli riguardanti le condizioni e le patologie del cervello.\nGli anni del successo.\nNel 1901 nel suo ambiente professionale le cose iniziano a migliorare e la clinica per dementi ed epilettici viene ampliata. Ma questo, per lui, \u00e8 anche un anno tragico: muore la moglie. Lascia il servizio a Francoforte e inizia a lavorare, solo per qualche mese, nel laboratorio di Heidelberg, dove gi\u00e0 Nissl lavorava; si trasferisce poi a Monaco di Baviera, dove entra in servizio nella clinica di Emil Kraepelin. Qui avrebbe avuto a disposizione molti locali per la sperimentazione e anche strumenti per le sue ricerche di patologia cerebrale ed istopatologia. Nel 1903 presenta all'Universit\u00e0 Luigi Massimiliano di Monaco la sua dissertazione per l'abilitazione alla libera docenza; il 10 agosto 1904 Alzheimer viene nominato libero docente per decreto ministeriale. Il 25 ottobre 1906 diviene primario dirigente presso Kraepelin; tiene, inoltre, lezioni di psichiatria.\nIl caso Augusta D..\nMa il caso sicuramente pi\u00f9 importante nella carriera di Alzheimer \u00e8 quello della signora Augusta Deter, che arriva alla clinica il 26 novembre 1901. Subito, Alzheimer si accorge che la donna ha qualcosa di anomalo. Augusta D. ha circa 50 anni ed \u00e8 moglie di un impiegato delle ferrovie. Presenta disorientamento e allucinazioni, perdita di memoria e, soprattutto, vistose ossessioni di gelosia verso il marito. Dal punto di vista fisico non presenta alcun tipo di anomalia, se non un'insufficienza di peso, le pupille reagiscono bene e sono presenti i riflessi patellari. \u00c8 anche violenta con gli altri ricoverati della clinica; cos\u00ec viene isolata, \u00e8 perplessa e paurosa ad ogni visita dell'illustre dottore. Alzheimer si rende subito conto che questa paziente rappresenta un caso fondamentale per la scienza, tanto da ordinare di farle molte foto per documentare al meglio il decorso. Alzheimer prescrive bagni caldi e diete per alleviare agitazione ed insonnia, ma in taluni casi risultano di fondamentale importanza i sonniferi. Augusta D. grida e picchia non appena la si vuole visitare; la sua agitazione si manifesta nel vagare costantemente, nell'agire a casaccio e, soprattutto, nel lamentarsi. Si riscontrano, inoltre, difficolt\u00e0 nel trovare termini tecnici, disturbi della scrittura. Augusta D. muore l'8 aprile 1906: dall'autopsia, Alzheimer nota come il cervello sia uniformemente atrofico senza macroscopici focolai; i vasi cerebrali pi\u00f9 grandi presentano alterazioni arteriosclerotiche, alterazioni delle fibrille nervose. Ci\u00f2 viene riferito il 3 novembre del 1906, durante la 37a Assemblea degli psichiatri tedeschi del sud a Tubinga, e viene accolto in maniera scettica: nessuno presenta osservazioni o chiede chiarimenti.\nGli studi successivi, condotti dallo stesso Alzheimer e dai suoi collaboratori (tra cui il friulano Gaetano Perusini), permisero di definire meglio alcuni profili clinici ed anatomopatologici di tali processi.\nUltimi anni.\nNel 1907 conia due concetti importanti, il danno spastico e l'alterazione di natura. Nello stesso anno partecipa a ogni congresso. Una prova della versatilit\u00e0 di Alzheimer \u00e8 la pubblicazione \"Sulle indicazioni per una interruzione artificiale di gravidanza delle malate di mente\". Nel 1910 fonda la \"Rivista generale di neurologia e psichiatria\" insieme al neurologo Max Lewandowsky; nello stesso anno Emil Kraepelin ripubblica il suo trattato \"Psichiatria\", nel quale definisce la nuova forma di demenza scoperta da Alois Alzheimer, chiamandola appunto malattia di Alzheimer. Nel 1912 viene chiamato dall'imperatore Guglielmo II ad assumere l'incarico di professore ordinario di psichiatria presso la Clinica Psichiatrica e Neurologica dell'Universit\u00e0 slesiana Federico Guglielmo a Breslavia (oggi in Polonia).\nGli anni della malattia.\nNel 1912 Alzheimer si ammala durante un viaggio in treno verso Breslavia. Probabilmente fu colpito da un'infezione da streptococco, con conseguente febbre reumatica e insufficienza renale. La malattia avanza, ma nel maggio 1913 partecipa all'Assemblea dell'Associazione tedesca di Psichiatria, in cui tiene una conferenza sull'anatomia patologica della demenza praecox. Pochi mesi dopo ospita l'assemblea della Societ\u00e0 di neurologi tedeschi e vi contribuisce con due saggi. Scoppia la Grande Guerra, alla quale Alois \u00e8 favorevole e, visto che molti medici scendono in campo, lui \u00e8 costretto a far fronte a una valanga di perizie ed accettazioni e si occupa anche della confusione psichica dei soldati.\nNel maggio 1915 prepara le nozze della figlia Gertrude con il suo collaboratore e primario dirigente Georg Strerz. A ottobre \u00e8 costretto a letto ed a fine novembre presenta una disfunzione renale. Gli viene conferito il titolo di Consigliere segreto ministeriale. Il 19 dicembre 1915 muore a soli 51 anni.\nIl rettore e il Senato dell'Universit\u00e0 slesiana Federico Guglielmo di Breslavia cos\u00ec ricordano Alzheimer:\nCuriosit\u00e0.\nAlzheimer si definiva, ironicamente, \"barbaro\" nei confronti dei medici italiani che erano pi\u00f9 sensibili, mentre lui con i suoi modi di fare e la sua esuberanza risultava alquanto rozzo."}
{"id": "109298", "revid": "77446952", "url": "https://it.wikipedia.org/wiki?curid=109298", "title": "Simbolo di Jacobi", "text": "Il simbolo di Jacobi \u00e8 utilizzato in matematica nell'ambito della teoria dei numeri. Esso prende il nome dal matematico tedesco Carl Gustav Jakob Jacobi.\nDefinizione.\nIl simbolo di Jacobi \u00e8 una generalizzazione del simbolo di Legendre che utilizza la scomposizione in fattori primi dell'argomento inferiore. \u00c8 definito come segue:\nSia \"n\" &gt; 2 un numero naturale dispari e \"n\" = formula_1. Per ogni intero \"a\", il simbolo di Jacobi \u00e8 formula_2 dove formula_3 con \"p\" primo \u00e8 il simbolo di Legendre. Si conviene inoltre di porre formula_4\nPropriet\u00e0 del simbolo di Jacobi.\nIl simbolo di Jacobi possiede alcune utili propriet\u00e0 che consentono di velocizzare i calcoli rispetto all'uso diretto della definizione. Tra di esse si ricordano (si assuma che \"a\" e \"b\" siano interi e che \"m\" ed \"n\" siano interi positivi dispari):\nL'ultima propriet\u00e0 \u00e8 molto simile alla legge di reciprocit\u00e0 quadratica per il simbolo di Legendre.\nResidui quadratici.\nSe formula_17, allora \"a\" non \u00e8 un residuo quadratico di \"n\" perch\u00e9 non \u00e8 un residuo quadratico di qualche fattore di \"n\". Inoltre, se formula_18, allora formula_19. Tuttavia, se formula_20 non si pu\u00f2 dedurre che \"a\" sia un residuo quadratico di \"n\" perch\u00e9 \u00e8 possibile che un numero pari di fattori di \"n\" siano non-residui, e quindi il prodotto dei loro simboli di Legendre valga ugualmente 1."}
{"id": "109300", "revid": "196390", "url": "https://it.wikipedia.org/wiki?curid=109300", "title": "Sony Ericsson Mobile Communications AB", "text": ""}
{"id": "109302", "revid": "1855146", "url": "https://it.wikipedia.org/wiki?curid=109302", "title": "Rupia", "text": "La rupia (: ; \u20a8 o Rs.) (\"hindi\" e altre lingue dell'India: \"Rupiya\", dal sanscrito \"rupyakam\" che significa moneta d'argento; indonesiano: \"Rupiah\"; dhivehi: \"Rufiyaa\") \u00e8 stato il nome di vecchie monete ed \u00e8 tuttora il nome di diverse valute ufficiali in uso in vari stati nell'area dell'Oceano Indiano.\nAttualmente le valute con questo nome sono le seguenti:\nLa rupia \u00e8 la moneta usata in tutti i giochi della serie \"The Legend of Zelda\". Esse sono divise per colore e dimensione, il cui significato varia da episodio a episodio (di solito la rupia verde vale 1 rupia). Viene anche utilizzata nel videogioco Far Cry 4."}
{"id": "109304", "revid": "124512314", "url": "https://it.wikipedia.org/wiki?curid=109304", "title": "San (popolo)", "text": "I San, detti anche Khwe, Basarwa o Boscimani sono un popolo che vive nel Kalahari (tra Sudafrica, Namibia e Botswana) e che \u00e8 imparentato con i Khoikhoi, con i quali forma il gruppo Khoisan. Non hanno un termine per indicare il proprio popolo nel suo insieme: il nome \"San\" fu loro attribuito dai Khoikhoi, nella cui lingua \"san\" significa \"straniero\", \"diverso\" (rispetto ai Khoi). In genere, i Boscimani, difatti, preferiscono farsi chiamare \"boscimani\" (\"boesman\" in afrikaans, \"bushmen\" in inglese), sebbene questa denominazione appaia offensiva a molti occidentali (letteralmente significa \"uomini della boscaglia\").\nLe prove archeologiche suggeriscono che i San abitino l'Africa meridionale da almeno 22.000 anni. Insieme ai pigmei dell'Africa centrale, i boscimani sono stati considerati la possibile fonte della linea di discendenza del DNA mitocondriale della Eva mitocondriale.\nSono principalmente cacciatori-raccoglitori noti per aver sviluppato un particolare sistema di comunicazione manuale durante la caccia e per cacciare usando frecce avvelenate con la linfa della \"Euphorbia damarana.\" Usanza che ha valso loro il soprannome di \"uomini-scorpione\".\nNel moderno Sudafrica, i boscimani sono stati largamente assorbiti (quasi fino alla totale estinzione) nel gruppo dei coloured o griqua (i quali a loro volta hanno avuto origine dall'unione dei boeri con donne khoisan).\nDal 2002 i boscimani del Botswana richiedono un'azione legale al fine di impedire alle autorit\u00e0 di Gaborone di rimuoverli dalla Riserva faunistica del Kalahari centrale, terra dei loro antenati. I boscimani sostengono che il governo del Botswana stia tentando di distruggere la loro cultura attraverso la sedentarizzazione forzata e la persecuzione della loro identit\u00e0 culturale.\nStoria.\nI \"Boscimani\" sono i pi\u00f9 antichi abitanti dell'Africa australe dove vivono da almeno 20\u00a0000 anni. Il loro habitat \u00e8 il vasto deserto del Kalahari. Si definiscono \"coloro che seguono la luce\" poich\u00e9 si spostano in funzione delle piogge per nutrirsi di frutti, radici e di tutto quello che la natura mette a disposizione.\nQuesto popolo nomade di cacciatori e raccoglitori occupava anticamente parte dell'Africa australe. L'arrivo successivo delle popolazioni bantu, agricoltori sedentari, e degli ottentotti, allevatori che parlavano una lingua della stessa famiglia, ha decimato questa popolazione e l'ha spinta verso meridione. Qui i San sono entrati in contatto con gli olandesi, che pochi anni prima si erano stabiliti sulle coste del Sudafrica: l'approdo dei coloni bianchi (XV secolo) avvenne infatti quando i San erano a chilometri dalla costa.\nL'irruzione nel mondo San degli agricoltori boeri e ugonotti ha peggiorato ulteriormente la situazione. Il conflitto con i bianchi \u00e8 stato particolarmente cruento: i Boscimani, colpevoli di attaccare indiscriminatamente il bestiame d'allevamento come facevano tradizionalmente con gli animali selvatici, furono cacciati dai coloni alla stregua di bestie feroci.\nRelegati oggi in una tra le pi\u00f9 povere terre del mondo, il Kalahari, i Boscimani rischiano ancora di dover trasferirsi in quanto il governo del Botswana vorrebbe integrarli ai benefici della civilt\u00e0 .\nNel 1991, il Botswana Christian Council ha pubblicato un rapporto circa un caso concernente alcuni boscimani sospettati di cacciare in una propriet\u00e0 privata, quindi catturati e torturati da parte delle guardie dei parchi nazionali.\nNel 1997, molti di loro furono cacciati dalle loro case nel Kalahari e coloro che sono rimasti hanno subito delle drastiche riduzioni del loro territorio di caccia, con continui soprusi e torture. All'inizio del 2002 i soprusi si sono intensificati: le pompe d'acqua sono state distrutte, le riserve d'acqua svuotate nel deserto e la caccia e la raccolta vietata. Praticamente tutti i Boscimani sono stati espulsi dalla Riserva del Kalahari ma numerosi di loro sono poi ritornati sulle loro terre e molti altri vorrebbero fare altrettanto.\nPaleoantropologia.\nStudi recenti sembrerebbero suggerire che i \"san\" costituiscano uno dei pi\u00f9 antichi rami dell'evoluzione dell'uomo moderno, essendo rimasti isolati geneticamente per un tempo stimato sui 100.000 anni.\nNonostante sia stata dimostrata la presenza nel loro territorio da almeno 20.000 anni, esistono resti di scheletri compatibili con questa popolazione ben pi\u00f9 antichi risalenti addirittura a 100.000 anni fa, \u00e8 il cosiddetto popolo degli \"strandlopers\" o \"boscopoidi\" della regione costiera della Namibia. \"Strandloper\" significa in lingua afrikaans \"camminatore di spiaggia\", in riferimento allo stile di vita di questo antichissimo popolo che viveva raccogliendo conchiglie e altri organismi spiaggiati lungo la costa del mare. La cosa interessante di questi scheletri \u00e8 il rapporto teorico tra il peso del cervello e del corpo, superiore ad ogni altro \"Homo sapiens\" esistito dal passato al presente: i boscopoidi avevano una capacit\u00e0 del cranio superiore del 30% a quella dell'uomo moderno, su un corpo da pigmeo. Con questi grandi crani si suppone avessero un'intelligenza fuori del comune e in effetti sono state trovate tra i reperti alcune piccole trappole per la pesca veramente ingegnose, inoltre si hanno le prime testimonianze di sepolture rituali. Altro fattore d'interesse \u00e8 il loro stile di vita legato esclusivamente al mare che li distingueva da ogni altro \"Homo sapiens\" pi\u00f9 arcaico.\nAspetti antropologici.\nGeneralmente sono descritti dagli antropologi bassi, steatopigi, magri, dolico-mesocefali, rugosi a causa della cosiddetta gerontodermia, ovvero mancanza di grasso sotto la pelle, che \u00e8 relativamente chiara e di colore giallastro. I loro volti tendono ad essere caratterizzati da piattezza, bocca carnosa, naso largo e piatto, padiglione auricolare accartocciato con piccolo lobo, capelli estremamente arricciati, rima palpebrale stretta con talvolta plica mongolica, ma pi\u00f9 spesso esterna, mentre gli arti sono sottili. Sono inoltre stati riportati alcune caratteristiche peculiari delle mammelle e dei genitali esterni.\nCultura.\nLe lingue boscimane appartengono alla famiglia khoisan. Sono lingue differenti ma tutte caratterizzate da consonanti clic, simili a schiocchi, e trascritte con segni come \"|\" o \"/\".\nI Boscimani sono dei cacciatori-raccoglitori che, per migliaia di anni, hanno trovato la loro sussistenza nel deserto grazie a un'approfondita conoscenza dell'ambiente e a un insieme ridotto di tecniche efficaci in tale ambiente. Cacciavano soprattutto antilopi, facendo uso di frecce avvelenate; il veleno \u00e8 ottenuto dalla linfa di una specie di euforbia endemica dell'Africa meridionale, \"Euphorbia damarana\", mentre le faretre e il corpo della freccia erano ricavate da un'altra pianta endemica della zona, \"Aloidendron dichotomum\". Le basi della dieta dei boscimani erano comunque costituite da frutti, bacche e radici del deserto.\nI riti religiosi erano pervasi da quella che James Frazer defin\u00ec magia omeopatica. Per esempio, se i Boscimani dovevano cacciare una preda notoriamente veloce, cercavano di nutrirsi di carne di un animale lento nei movimenti, augurandosi che la loro preda ne subisse l'influsso \"magico\".\nLa forma di arte principale dei Boscimani \u00e8 rappresentata dai petroglifi, che venivano usati anche per istruire i bambini. In Namibia si trovano numerosi siti archeologici ricchi di graffiti boscimani; uno dei pi\u00f9 noti \u00e8 quello di Twyfelfontein.\nLa cultura tradizionale dei Boscimani \u00e8 oggi quasi completamente scomparsa. Molti Boscimani sono stati obbligati a lasciare i loro territori d'origine per vivere nei villaggi situati in zone non adatte alla caccia ed alla raccolta.\nL'integrazione dei Boscimani con le altre societ\u00e0 umane ha avuto quasi dappertutto il risultato di annullare la cultura boscimane. In Namibia, per esempio, i Boscimani svolgono soprattutto lavori umili al servizio della popolazione bianca. Nel Botswana subiscono la discriminazione e l'ostracismo della societ\u00e0 tswana malgrado un programma di sedentarizzazione lanciato dal governo: vivono nei ranch in cui lavorano e sono marginalizzati.\nPoesie boscimane.\n&lt;poem&gt;\nPrendi la mia figura e dammi la tua!\nPrendi la mia figura, la mia figura infelice;\ndammi la tua figura,\ncon la quale tu tornerai.\nQuando tu morirai.\nQuando tu scompari dalla mia vista.\nTu ti addormenti e poi ritorni.\nLasciami rassomigliarti, perch\u00e9 tu sei pieno di gioia.\nTu risorgi ogni volta sempre pi\u00f9 vivo.\nDopo che tu sia scomparso dai miei occhi\ntu non ci hai mai promesso\nche anche noi ritorneremo\ne saremo di nuovo felici dopo la morte?\n&lt;/poem&gt;\n] \"Ma che siamo tutti matti?\" (\"The Gods Must Be Crazy\") racconta del primo incontro di una trib\u00f9 di boscimani del Kalahari con un artefatto della societ\u00e0 moderna (nella fattispecie, una bottiglia di Coca-Cola).\nI Boscimani, inoltre, vengono narrati in alcuni dei romanzi di Wilbur Smith, tra cui \"La spiaggia infuocata\", dove Centaine de Thiry, dopo una turbolenta navigazione per arrivare a Citt\u00e0 del Capo, in Sud Africa, naufraga nel Kalahari, dove viene \"adottata\" da una coppia di Boscimani che le insegneranno come sopravvivere in quella terra desolata."}
{"id": "109306", "revid": "6923", "url": "https://it.wikipedia.org/wiki?curid=109306", "title": "Rosetta (software)", "text": "Rosetta \u00e8 un emulatore software sviluppato dalla Apple Inc. che permette alle macchine dotate di processori x86 Intel di utilizzare il software compilato per PowerPC e alle macchine dotate di processori Apple Silicon di utilizzare il software compilato per processori Intel. Il nome \u00e8 un chiaro riferimento alla Stele di Rosetta, la stele che consent\u00ec agli archeologi la decifrazione dei geroglifici egizi. L'emulatore fa uso della tecnologia QuickTransit per ottenere elevate prestazioni durante l'emulazione del processore PowerPC; questa tecnologia utilizza una tecnica di ricompilazione dinamica molto efficiente.\nIl programma \u00e8 stato incluso nel sistema operativo a partire dalla versione Mac OS X Tiger. Nella versione OS X Snow Leopard, il programma non viene installato di default, ma deve essere esplicitamente installato dall'utente. Nella versione OS X Lion, il supporto al programma \u00e8 stato dismesso e il programma non \u00e8 pi\u00f9 disponibile.\nNel 2020 \u00e8 stata rilasciata una nuova versione del software, Rosetta 2, che far\u00e0 lo stesso tipo di lavoro, ma traducendo le applicazioni per Intel in Universal Binary, per il neonato macOS Big Sur, in particolare sulle macchine che fanno uso dei processori Apple Silicon.\nCompatibilit\u00e0.\nLa prima versione di Rosetta poteva eseguire unicamente codice compilato per processori G3. Programmi che utilizzano istruzioni G4, G5 o AltiVec non potevano essere gestiti da Rosetta. La versione invece integrata nei primi MacIntel commerciati supporta AltiVec e G4. La filosofia di Apple \u00e8 che i programmi che fanno uso di un'elevata potenza di calcolo non devono fare uso di emulatori ma devono essere ricompilati per utilizzare al meglio i processori presenti sulla macchina. Rosetta \u00e8 progettato per essere utilizzato con programmi che non eseguono un numero elevato di operazioni (tipo word processor). Applicazioni che manipolano elevate moli di dati (come i programmi di Ray tracing) vanno ricompilate in Universal binary. Il programma non \u00e8 dotato di un'interfaccia grafica dato che agisce in modo trasparente all'utente, entrando in funzione quando un sistema x86 cerca di eseguire codice PowerPC.\nRosetta non funziona nei seguenti casi:\nQueste limitazioni sono dovute al funzionamento del programma. Rosetta viene eseguito nello spazio utente del sistema operativo e quindi non \u00e8 in grado di interagire con le funzioni a basso livello di quest'ultimo. Questa scelta ha permesso ad Apple di semplificare la fase di sviluppo del programma e di ridurre eventuali problemi di sicurezza. Un programma eseguito da Rosetta con eventuali problemi di sicurezza non potrebbe agire al livello di sistema operativo: i problemi di sicurezza rimarrebbero confinati a livello utente.\nL'emulatore Mac 68K, che Apple svilupp\u00f2 per la transizione dalla macchina Motorola 68000 alle macchine PowerPC, invece non era dotato di queste limitazioni. Quell'emulatore era integrato a un livello molto basso del sistema operativo e quindi non era dotato delle limitazioni di Rosetta. Quella fu una scelta dovuta alla necessit\u00e0, quando Apple present\u00f2 le macchine basate su PowerPC, la maggior parte del sistema operativo non era convertito in codice PowerPC e quindi l'emulatore veniva utilizzato per eseguire anche buona parte del sistema operativo. Quando vennero presentate le macchine Intel, il sistema operativo macOS invece era gi\u00e0 stato convertito in codice x86 e quindi non era necessaria la presenza di un emulatore installato a un livello cos\u00ec basso del sistema operativo."}
{"id": "109307", "revid": "163662", "url": "https://it.wikipedia.org/wiki?curid=109307", "title": "Sine die", "text": "Sine die \u00e8 una locuzione latina traducibile come \"senza fissare il giorno\" (letteralmente \"senza giorno\").\nFrase molto in uso nel linguaggio diplomatico (ad esempio: \"La seduta \u00e8 rimandata sine die\", cio\u00e8 senza determinare il giorno in cui dovr\u00e0 riconvocarsi). \nHa un corrispettivo in italiano nell'espressione \"a data da destinarsi\", anche nella forma \"in data da destinarsi\".\nNel linguaggio corrente \"sine die\" viene spesso utilizzata per indicare una scadenza in una data indefinita e non prefissabile al punto da intendersi talmente protratta nel tempo da non giungere mai, cos\u00ec come si dice \"alle calende greche\" (letteralmente: a un tempo inesistente).\nDiversamente vanno intese le espressioni \"senza scadenza\", \"che non ha scadenza\", che significano pi\u00f9 precisamente \"di durata virtualmente illimitata\"."}
{"id": "109313", "revid": "117110475", "url": "https://it.wikipedia.org/wiki?curid=109313", "title": "Khoi", "text": "I khoekhoen o khoikhoi (letteralmente \"veri uomini\"), o semplicemente khoi, sono un gruppo etnico dell'Africa sudoccidentale. Insieme ai san (o \"boscimani\") formano il gruppo khoisan, caratterizzato da elementi linguistici e culturali comuni. I khoikhoi furono anche noti come ottentotti, termine che deriva da \"hottentots\" che nel dialetto olandese del Capo sta per \"balbuziente\". Il termine si riferisce a un peculiare insieme di suoni delle lingue khoisan, caratterizzate da consonanti clic, simili a schiocchi, e trascritte con segni come \"|\" o \"/\". Attualmente, il termine \"ottentotto\" rimane nell'uso soprattutto nella denominazione di piante e animali, come il fico degli ottentotti (\"Carpobrotus edulis\"). Fra i gruppi etnici moderni khoikhoi il principale \u00e8 quello costituito dal popolo nama (o namaqua).\nA differenza dei san, i khoikhoi sono un popolo dedito alla pastorizia. Il nome \"vere persone\" deve essere probabilmente letto come \"uomini che possiedono animali domestici\", in opposizione ai san (anche questo un nome coniato dai khoikhoi), i \"diversi da noi\" nel senso di \"coloro che non possiedono animali\".\nGenocidio.\nDal 1904 al 1907 i namaqua, assieme agli herero, insorsero in armi contro i tedeschi che avevano colonizzato la Namibia, e 10 000 nama, il 50% della popolazione, perirono nella repressione."}
{"id": "109316", "revid": "228587", "url": "https://it.wikipedia.org/wiki?curid=109316", "title": "Rosetta", "text": ""}
{"id": "109317", "revid": "1448629", "url": "https://it.wikipedia.org/wiki?curid=109317", "title": "Murcia", "text": "Murcia (: ; in spagnolo ) \u00e8 una citt\u00e0 della Spagna meridionale, capitale della comunit\u00e0 autonoma di Murcia. Con 447 182 abitanti (dati 2018), \u00e8 la settima citt\u00e0 spagnola per popolazione.\nCitt\u00e0 industriale e commerciale, \u00e8 al centro di un vasto e fertile territorio (la Huerta de Murcia) irrigato dal fiume Segura.\nSituata nel sud-est della Penisola iberica a circa 40\u00a0km dal Mar Mediterraneo, l'area metropolitana di Murcia, seppur non riconosciuta ufficialmente, comprende una decina di comuni contigui per un totale di circa 650.000 abitanti rendendola pertanto la 10\u00aa area metropolitana spagnola.\nLa cattedrale di Murcia \u00e8 il luogo di culto cattolico pi\u00f9 importante della citt\u00e0 e della regione. \u00c8 sede vescovile e universitaria. Proprio per la presenza di due Universit\u00e0 (la \"Universidad de Murcia\" e la privata \"Ucam\") \u00e8 una citt\u00e0 con molte presenze giovanili, studenti sia spagnoli che esteri, tra cui molti Erasmus. Sono presenti in citt\u00e0 anche diversi grossi complessi commerciali. Il club calcistico con maggiore storia \u00e8 il Real Murcia, che gioca nel nuovo stadio \"Nueva Condomina\" dal 2006.\nStoria.\nI Cartaginesi stabilirono una zona di commercio permanente che i romani chiamarono Carthago Nova. La Murcia romana fu una delle province romane che formarono la \"Hispania Tarraconensis\". Gli Arabi di al-Andalus, sulle rovine dell'insediamento, fondarono \"Mad\u012bna Mursiya\" (citt\u00e0 di Murcia) che presto divenne un fiorente centro dipendente da Cordova e fu diverse volte residenza del califfo.\nLa provincia fu conosciuta come Todmir e comprendeva, secondo al-Idr\u012bs\u012b, un cartografo arabo musulmano dell'XI secolo, le citt\u00e0 di Murcia, Orihuela, Cartagena, Lorca, Mula e Chinchilla. Dal 1224 fu capitale di una Ta'ifa indipendente, finch\u00e9 nel 1243 venne conquistata da Ferdinando III e annessa nel regno di Castiglia, di cui segu\u00ec poi le sorti.\nMonumenti.\nNei dintorni: \"Cresta del Gallo\", bassa catena montuosa con rocce scabre giallastre ed un paesaggio quasi lunare sul versante meridionale; \n\"Monasterio de la Fuensanta\" del XVII secolo che contiene l'immagine della \"Virgen de Fuensanta\" patrona di Murcia, e dal quale si gode un bel panorama; \n\"Cristo de Monteagudo\" enorme statua di Ges\u00f9 posta sulla sommit\u00e0 di un'altura non lontano dal centro; \n\"Monasterio de los Jer\u00f3nimos\" fondato nel 1578 e rifatto nel '700.\nUniversit\u00e0.\nMurcia ha due universit\u00e0:\nInfrastrutture e trasporti.\nLa citt\u00e0 \u00e8 servita dall'aeroporto internazionale della Regione di Murcia, che si trova a circa 20\u00a0km di distanza dal centro urbano. Il trasporto pubblico urbano \u00e8 affidato anche ad una rete tranviaria.\nMurcia \u00e8 altres\u00ec servita da una rete ferroviaria suburbana, le Cercan\u00edas di Murcia e Alicante, attraverso la Stazione di Murcia del Carmen.\nDalla citt\u00e0 passano due autov\u00edas: l'A-7 e l'A-30. Numerose strade nazionali e regionali si diramano inoltre dalla citt\u00e0.\nTradizioni.\nLa citt\u00e0 di Murcia \u00e8 attraversata da un piccolo fiume, il Rio Segura. Nel fiume stesso si trova una costruzione a forma di sardina, considerata uno dei simboli della citt\u00e0. Proprio alla sardina infatti, \u00e8 dedicata una delle due feste pi\u00f9 famose e importanti della citt\u00e0 di Murcia: l'\"Entierro de la Sardina en Murcia\" (il funerale della sardina a Murcia), una festa considerata di interesse turistico internazionale. Questa si svolge ogni anno, il sabato seguente al giorno di Pasqua ed \u00e8 caratterizzata da una sfilata di carri allegorici che culmina con l'incendio del carro allegorico che rappresenta la sardina stessa. Qualche giorno prima, il marted\u00ec dopo la domenica di Pasqua, si svolge l'altra festa di rilevante importanza che caratterizza la citt\u00e0: il \"Bando de la Huerta\" (bando del terreno coltivato), in cui si assiste a varie sfilate di carri e processioni e durante la quale i murciani di tutte le et\u00e0 si travestono con il tipico vestito da contadino murciano.\nAmministrazione.\nGemellaggi.\nMurcia \u00e8 gemellata con le seguenti citt\u00e0:\nSport.\nLa storica squadra di calcio locale Real Murcia milita nella Segunda RFEF, mentre l'UCAM Murcia milita in Primera RFEF. Nella pallavolo maschile la citt\u00e0 \u00e8 rappresentata dal Club Deportivo Voleibol Murcia.\nLa squadra di pallacanestro locale, Club Baloncesto UCAM Murcia gioca nella Liga ACB."}
{"id": "109320", "revid": "287204", "url": "https://it.wikipedia.org/wiki?curid=109320", "title": "Assone", "text": "Lassone o neurite (in generale, anche i dendriti sono classificabili come neuriti) \u00e8 un conduttore di impulsi in direzione centrifuga rispetto al corpo cellulare. Ogni neurone ha unicamente un assone. Esso si origina a partire dal soma cellulare attraverso una particolare struttura anatomica che prende il nome di \"cono di emergenza\"; questo nome deriva dal fatto che questa struttura ha forma di tronco di cono con la base rivolta verso il \"soma\" cellulare e l'apice tronco che continua nell'assone.\nL'assone, solitamente, non presenta diramazioni nella sua porzione prossimale, mentre, nella sua porzione distale, si dirama assumendo l'aspetto della \"chioma di un albero\".\nAnatomia.\nNel regno animale, a seconda dello stato evolutivo, esistono due tipologie di trasmissione dell'impulso nervoso tra due cellule attigue:\nLe diramazioni assoniche terminali finiscono con una struttura dilatata, detta a \"bottoncino\", che prende il nome di sinapsi. La sinapsi viene divisa in uno spazio presinaptico (la vescicola) e uno postsinaptico (lo spazio compreso tra la vescicola e la membrana nel neurone successivo). La sinapsi contiene solo i mediatori chimici e i mitocondri necessari alla produzione energetica; la sintesi dei mediatori avviene nel soma cellulare e viene trasportato alla sinapsi attraverso il \"flusso assonico\". Le sinapsi possono entrare in contatto sia con il soma sia con i dendriti di altre cellule nervose.L'assone si comporta come un conduttore elettrico; infatti grazie alla presenza di alcuni ioni come sodio, cloro, calcio e potassio, viene creato un flusso ionico che genera una corrente elettrica.\nQuando arriva un impulso elettrico, questo percorre l'assone. A livello delle sinapsi la depolarizzazione determinata dalla corrente determina l'apertura di canali per il calcio. Questo determina il rilascio di una sostanza chimica detta neurotrasmettitore (come l'acetilcolina, l'acido aminoglutammico, GABA, o altri) che, legandosi a specifici recettori, permette il passaggio dell'impulso elettrico da un neurone all'altro. L'assone quindi rappresenta l\"output\" del neurone che rilascia un impulso elettrico e allo stesso tempo l\"input\" per i neuroni riceventi.\nIl singolo assone ha un diametro microscopico di pochi micrometri, ma la sua lunghezza pu\u00f2 raggiungere lunghezze macroscopiche. Gli assoni pi\u00f9 lunghi del corpo umano sono quelli che costituiscono il nervo sciatico che dalla base del midollo spinale raggiungono l'alluce dei piedi e possono raggiungere lunghezze superiori al metro.\nTrasporto assonale.\nL'assoplasma \u00e8 l'equivalente del citoplasma cellulare. I microtubuli si formano nell'assoplasma del collicolo assonico. Sono disposti lungo l'assone, in sezioni sovrapposte, e puntano tutti nella stessa direzione, cio\u00e8 verso i terminali degli assoni. Studi sull'assoplasma hanno consentito di visualizzare il movimento di vescicole di tutte le dimensioni lungo i filamenti del citoscheletro, in entrambe le direzioni, tra l'assone, i suoi terminali e il corpo cellulare.\nIl trasporto anterogrado in uscita dal corpo cellulare lungo l'assone, trasporta i mitocondri e le proteine di membrana necessarie per la crescita fino al terminale assonale. Il trasporto retrogrado trasporta materiali di scarto dal terminale assonico al corpo cellulare. Il trasporto in uscita avviene grazie alle proteine dette chinesine quello in entrata dalle dineine. Esistono molte forme di chinesina e dineina e si pensa che ciascuna di esse abbia un carico diverso.\nMielinizzazione.\nNei vertebrati gli assoni possono essere rivestiti da una guaina mielinica, formando una fibra nervosa. La guaina mielinica \u00e8 uno strato isolante costituito da due tipi di cellule gliali: le cellule di Schwann per gli assoni periferici e gli oligodendrociti per il sistema nervoso centrale.\nLe fibre nervose possono quindi essere:\nLe cellule di Schwann mielinizzano un singolo assone. Un oligodendrocita pu\u00f2 mielinizzare fino a 50 assoni.\nNodi di Ranvier.\nI nodi di Ranvier sono brevi segmenti non mielinizzati che si trovano intervallati tra i segmenti della guaina mielinica dell'assone. Nel nodo di Ranvier, l'assone ha un diametro ridotto. I nodi sono aree in cui \u00e8 possibile generare potenziali di azione. Le correnti elettriche prodotte in ciascun nodo di Ranvier sono condotte con sul nodo successivo, dove generano un altro potenziale di azione. Quindi, in un assone mielinizzato, i potenziali d'azione saltano da un nodo all'altro, evitando i segmenti mielinizzati in mezzo, con una velocit\u00e0 di propagazione pi\u00f9 veloce rispetto agli assoni non mielinizzati pi\u00f9 veloci.\nTerminale assonale.\nUn assone pu\u00f2 dividersi in molti rami chiamati telodendri. Alla fine di ogni telodendro c'\u00e8 un terminale assonale (o bottone terminale). Nei terminali sono presenti delle vescicole sinaptiche che contengono il neurotrasmettitore che verr\u00e0 rilasciato alla sinapsi. Sono possibili pi\u00f9 connessioni sinaptiche con altri neuroni, e volte l'assone di un neurone pu\u00f2 agire sui dendriti dello stesso neurone.\nPotenziale d'azione.\nLa maggior parte degli assoni trasmette segnali sotto forma di potenziali d'azione, che sono impulsi elettrochimici che viaggiano rapidamente lungo l'assone, dal corpo cellulare al punto in cui l'assone effettua il contatto sinaptico con la cellula bersaglio. Il potenziale d'azione \u00e8 \"tutto o niente\", ovvero che ha la stessa dimensione e forma. Questa caratteristica consente di trasmettere i potenziali da un'estremit\u00e0 all'altra mantenendo intensit\u00e0 costante. Esistono, tuttavia, alcuni tipi di neuroni con assoni corti che trasmettono segnali elettrochimici graduati, di ampiezza variabile.\nQuando un potenziale d'azione raggiunge un terminale presinaptico, attiva il processo di trasmissione sinaptica. Il primo passo \u00e8 l'apertura rapida dei canali ionici del calcio nella membrana dell'assone, che consentono agli ioni calcio di fluire verso l'interno. Il conseguente aumento della concentrazione di calcio intracellulare causa la fusione delle vescicole sinaptiche contenenti il neurotrasmettitore con la membrana dell'assone e lo svuotamento del loro contenuto nello spazio extracellulare. Il neurotrasmettitore viene rilasciato attraverso esocitosi, e diffonde sui recettori situati sulla membrana della cellula bersaglio. Il neurotrasmettitore si lega ai recettori e li attiva. A seconda del tipo di recettori attivati, l'effetto sulla cellula bersaglio pu\u00f2 essere quello di eccitazione o inibizione. L'intera sequenza di eventi si svolge in meno di un millesimo di secondo. Infine all'interno del terminale presinaptico, viene posizionata una nuova serie di vescicole vicino alla membrana, pronta per essere rilasciata al successivo potenziale d'azione.\nOltre a propagare i potenziali d'azione, l'assone \u00e8 in grado di amplificarli, il che assicura la propagazione dei potenziali d'azione sequenziali verso il terminale assonale. In termini di meccanismi molecolari, ci\u00f2 avviene perch\u00e9 i canali del sodio voltaggio-dipendenti negli assoni possiedono una soglia pi\u00f9 bassa e un periodo refrattario pi\u00f9 breve in risposta agli impulsi a breve termine.\nSviluppo e crescita.\nSviluppo.\nLo sviluppo dell'assone \u00e8 uno dei principali stadi dello sviluppo complessivo del sistema nervoso. Studi condotti su neuroni ippocampali suggeriscono che i neuroni producano dei neuriti multipli, ma che solo uno di essi sia destinato a diventare l'assone. Non \u00e8 chiaro se la differenziazione degli assoni preceda l'allungamento degli assoni o viceversa, anche se gli studi recenti propendono per l'ultima spiegazione. Se un assone non completamente sviluppato viene reciso, altri neuriti possono trasformarsi in assone, ma ci\u00f2 si verifica solo quando l'assone viene tagliato almeno 10 \u00b5m pi\u00f9 corto rispetto agli altri neuriti. Dopo l'incisione, il neurita pi\u00f9 lungo diventer\u00e0 il futuro assone e tutti gli altri neuriti, incluso l'assone originale, si trasformeranno in dendriti. Agire dall'esterno su un neurite, facendolo allungare, lo far\u00e0 diventare un assone. Tuttavia, lo sviluppo assonale si ottiene attraverso una complessa interazione tra segnalazione extracellulare, segnalazione intracellulare e dinamica citoscheletrica.\nCrescita.\nGli assoni in crescita si muovono attraverso il cono di crescita nell'ambiente circostante. Il cono di crescita si estende tramite il lamellipodio, che contiene sporgenze dette filopodi, attraverso i quali l'intero processo aderisce alle superfici ed esplora l'ambiente. L'actina svolge un ruolo importante nella mobilit\u00e0 assonale. Ambienti con alte concentrazioni di molecole di adesione cellulare (CAM) creano un ambiente ideale per la crescita dell'assone. Esempi di CAM specifici per sistemi neurali comprendono N-CAM, la glicoproteina TAG-1, e le MAG, che fanno parte della superfamiglia delle immunoglobuline. Un altro insieme di molecole chiamate molecole di adesione della matrice extracellulare forniscono un substrato ideale affinch\u00e9 gli assoni crescano. Esempi di queste molecole includono laminina, fibronectina, tenascina e perlecano. Le cellule guida, cio\u00e8 neuroni non maturi, aiutano nella crescita degli assoni neuronali. Se gli assoni di un neurone sono danneggiati, si possono rigenerare fino a quando il soma (il corpo cellulare di un neurone) non viene a sua volta danneggiato. Gli assoni danneggiati possono ricostituire le connessioni sinaptiche con altri neuroni con l'aiuto di cellule guida. Questo processo \u00e8 noto come neurorigenerazione.\nIl Nogo-A \u00e8 una componente inibitoria della crescita dei neuriti presente nelle membrane mieliniche del sistema nervoso centrale. Ha un ruolo cruciale nel limitare la rigenerazione assonale nel sistema nervoso centrale dei mammiferi adulti. In studi recenti, se il Nogo-A \u00e8 bloccato e neutralizzato, \u00e8 possibile indurre una rigenerazione assonale a lunga distanza che porta al miglioramento del recupero funzionale nei ratti e nel midollo spinale del topo. Questo esperimento non \u00e8 stato ancora fatto sugli umani. Uno studio recente ha evidenziato che i macrofagi attivati attraverso una specifica via infiammatoria dal recettore Dectin-1 sono in grado di promuovere il recupero degli assoni, causando per\u00f2 neurotossicit\u00e0.\nClassificazione.\nGli assoni dei neuroni nel sistema nervoso periferico umano possono essere classificati in base alle loro caratteristiche fisiche e alle propriet\u00e0 di conduzione del segnale. Gli assoni sono noti per avere spessori diversi (da 0,1 a 20 \u00b5m) e si pensava che queste differenze fossero correlate alla velocit\u00e0 con cui un potenziale d'azione pu\u00f2 viaggiare lungo l'assone - la sua velocit\u00e0 di conduttanza. Erlanger e Gasser hanno dimostrato questa ipotesi e identificato diversi tipi di fibre nervose, stabilendo una relazione tra il diametro dell'assone e la sua velocit\u00e0 di conduzione nervosa. Pubblicarono le loro scoperte nel 1941 dando la prima classificazione degli assoni.\nGli assoni sono classificati in due sistemi. Il primo introdotto da Erlanger e Gasser, raggruppava le fibre in tre gruppi principali usando le lettere A, B e C. Questi gruppi, comprendono sia le fibre sensoriali (afferenti) che le fibre motorie (efferenti). Il gruppo A \u00e8 suddiviso in fibre alfa, beta, gamma e delta (A\u03b1, A\u03b2, A\u03b3 e A\u03b4). I motoneuroni delle fibre motorie, sono i neuroni motori inferiori - alfa motoneurone, beta motoneurone e motoneurone gamma con le fibre nervose A\u03b1, AC e A\u03b3 rispettivamente.\nSuccessive scoperte di altri ricercatori hanno identificato due gruppi di fibre Aa che sono fibre motorie. Poi \u00e8 stato introdotto in un sistema che includeva solo fibre sensoriali (anche se alcuni di questi sono nervi misti). Questo sistema utilizza i numeri romani, e comprende il Tipo Ia, Tipo Ib, Tipo II, Tipo III e Tipo IV.\nFibre motorie.\nI motoneuroni inferiori hanno due tipi di fibre:\nFibre sensoriali.\nDiversi recettori sensoriali innervano diversi tipi di fibre nervose. I propriocettori sono innervati dalle fibre sensoriali di tipo Ia, Ib e II, i meccanocettori da fibre sensoriali di tipo II e III, i nocicettori e i termocettori da fibre sensoriali di tipo III e IV.\nFibre autonomiche.\nIl sistema nervoso autonomo ha due tipi di fibre periferiche:\nModelli fisici di descrizione di un assone.\nA partire dai lavori pionieristici di Cole, Huxley, Curtis e Hodgkin si \u00e8 provato a descrivere gli assoni in termini di circuiti elettrici, rappresentando in termini di impedenze le caratteristiche elettriche delle cellule. Numerosi sono i modelli proposti. Quelli pi\u00f9 studiati e conosciuti sono il modello a cavo e il modello a linea di trasmissione\nPatologia.\nIn ordine di gravit\u00e0, la lesione a un nervo pu\u00f2 essere descritta come neuroaprassia, assonotmesi o neurotmesi.\nLa disfunzione degli assoni del sistema nervoso \u00e8 una delle cause di molti disturbi neurologici ereditari che colpiscono sia i neuroni periferici che i neuroni centrali.\nLa demielinizzazione degli assoni provoca la maggior parte dei sintomi neurologici riscontrati nella sclerosi multipla.\nLa dissielinizzazione \u00e8 la formazione anormale della guaina mielinica, implicata in diverse leucodistrofie e anche nella schizofrenia.\nUna lesione cerebrale traumatica pu\u00f2 causare danni alle vie nervose danneggiando gli assoni, e una condizione nota come danno assonale diffuso, che pu\u00f2 portare a uno stato vegetativo persistente. La commozione cerebrale \u00e8 considerata una forma lieve di danno assonale diffuso..\nStoria.\nL'anatomista tedesco Otto Friedrich Karl Deiters \u00e8 lo scopritore degli assoni e il primo a distinguerli dai dendriti. Lo svizzero R\u00fcdolf Albert von K\u00f6lliker e il tedesco Robert Remak furono i primi a identificare e caratterizzare il segmento iniziale degli assoni. K\u00f6lliker diede il nome all'assone nel 1896. Alan Hodgkin e Andrew Huxley studiarono l'assone gigante di calamaro (1939) e nel 1952 ottennero un'analisi quantitativa completa della base ionica del potenziale d'azione, portando alla formulazione dell modello di Hodgkin - Huxley, che valse ad entrambi il Premio Nobel nel 1963. Le formule che descrivono la conduttanza assonale furono estese ai vertebrati grazie alle equazioni di Frankenhaeuser-Huxley. Il primo a descrivere i nodi assonali fu Louis-Antoine Ranvier, che per questo motivo sono comunemente chiamati nodi di Ranvier. Santiago Ram\u00f3n y Cajal, un anatomista spagnolo, propose che gli assoni fossero i componenti in uscita dei neuroni, descrivendone la funzionalit\u00e0. Joseph Erlanger e Herbert Gasser svilupparono il sistema di classificazione delle fibre nervose periferiche, basato sulla velocit\u00e0 di conduzione assonale, sulla mielinizzazione, sulla dimensione delle fibre ecc. La comprensione delle basi biochimiche per la propagazione del potenziale d'azione \u00e8 ulteriormente progredita e include molti dettagli sui singoli canali ionici.\nAltri animali.\nGli assoni negli invertebrati sono stati ampiamente studiati. Il calamaro atlantico, usato come organismo modello, ha l'assone pi\u00f9 lungo conosciuto. Il calamaro gigante ha il pi\u00f9 grande assone conosciuto. Le sue dimensioni variano da un millimetro a mezzo millimetro di diametro. La velocit\u00e0 di conduzione pi\u00f9 veloce registrata \u00e8 di 210\u00a0m/s e si trova negli assoni di alcuni gamberetti pelagici, con un range usuale compreso tra 90 e 200\u00a0m/s (cfr. 100\u2013120\u00a0m/s per l'assone vertebrato mielinizzato pi\u00f9 veloce).\nIn altri casi, come osservato negli studi sui ratti, un assone pu\u00f2 avere origine da un dendrite. Alcuni assoni con origine dendritica hanno un segmento iniziale prossimale che inizia direttamente sull'origine dell'assone, mentre altri hanno un segmento iniziale distale, separato dall'origine dell'assone. In molte specie alcuni neuroni hanno assoni che partono dal dendrite e non dal corpo cellulare. In molti casi, l'assone ha origine sul soma. Alcuni assoni con origine somatica hanno un segmento iniziale prossimale adiacente al monticolo assonico, mentre altri hanno un segmento iniziale distale."}
{"id": "109321", "revid": "859666", "url": "https://it.wikipedia.org/wiki?curid=109321", "title": "Coppa Titano", "text": "La Coppa Titano \u00e8 la coppa nazionale calcistica di San Marino. Ha assunto ufficialmente questo nome nel 1965, ma solo dal 1974 \u00e8 stata disputata regolarmente tutti gli anni e, fino alla nascita del campionato sammarinese, lo ha sostituito in tutto e per tutto. Precedentemente venivano organizzati dalla Federazione Sammarinese Giuoco Calcio solo alcuni tornei estivi per le squadre locali, poi equiparati alla Coppa. Diventa ufficialmente la Coppa Nazionale di calcio dal 1985, anno della prima edizione del Campionato di calcio sammarinese, e tutti i tornei precedenti le sono stati equiparati.\nLa squadra vincitrice della Coppa Titano partecipa al primo turno preliminare della UEFA Europa League.\nFormula.\nLa formula \u00e8 stata modificata diverse volte: inizialmente era previsto un girone unico, dal 1970 al 1975 i gironi furono due (A e B), mentre nel 1976 divennero tre (A, B e C), per poi tornare due l'anno successivo, dall'edizione 1985 si torn\u00f2 al formato a tre gironi, mentre dall'edizione del 2015-2016 si \u00e8 passati al formato a quattro gironi (A, B, C e D)\nL'ultima e definitiva modifica nella struttura del torneo risale all'edizione del 2018-2019. Attualmente le quindici squadre partecipanti entrano a partire dagli ottavi di finale, ad esclusione della campione della stagione passata che parte dai quarti di finale."}
{"id": "109322", "revid": "1318658", "url": "https://it.wikipedia.org/wiki?curid=109322", "title": "Tarragona", "text": "Tarragona (o \"Tarracona\" in italiano arcaico ) \u00e8 una citt\u00e0 della Spagna orientale di 132 299 abitanti. \u00c8 situata nella comunit\u00e0 autonoma della Catalogna ed \u00e8 il capoluogo della provincia omonima e della comarca del Tarragon\u00e8s.\nL'insieme archeologico della citt\u00e0 di Tarragona \u00e8 stato inserito nell'anno 2000 tra i Patrimoni mondiali dell'umanit\u00e0 dell'UNESCO sotto la dizione di Complesso archeologico di Tarraco.\nGeografia fisica.\nLa citt\u00e0 si trova sulla costa del Mar Mediterraneo (\"Costa Daurada\"), su una altura rocciosa affacciata sul mare (altezza massima 167 m s.l.m.) Gode di un clima mediterraneo.\nIl territorio \u00e8 attraversato dai fiumi Francol\u00ed (lunghezza di 85\u00a0km e portata media di 1.390 l/s) e Gai\u00e0 (lunghezza di 85\u00a0km e portata di 390 l/s).\nStoria.\nA partire dalla fine del V secolo a.C. \u00e8 esistito un \"oppidum\" (centro fortificato) iberico (\"Kese\" o \"Kissa\" o \"Kissis\"), della trib\u00f9 dei Cessetani, ma le origini della citt\u00e0 risalgono alla seconda guerra punica. Nel 218 a.C. una spedizione romana, sbarcata nella citt\u00e0 greca di \"Emporion\" (oggi Ampurias) si dirige verso sud per controllare i territori a nord del fiume Ebro. La spedizione \u00e8 guidata da Gneo Cornelio Scipione, a cui pi\u00f9 tardi si aggiunger\u00e0 il fratello Publio Cornelio Scipione: una guarnigione si insedia nei pressi dell'antico \"oppidum\" indigeno, che si trasformer\u00e0 nella pi\u00f9 importante base militare romana in \"Hispania\", la citt\u00e0 di \"Tarraco\". Plinio testimonia che Tarragona nacque per opera degli Scipioni (\"Tarraco Scipionorum opus\") e dagli stessi venne fortificata con mura ciclopiche.\nLa \"via Heraclea\" collegava la citt\u00e0 ai Pirenei e prese pi\u00f9 tardi il nome di \"via Augusta\".\nIn et\u00e0 repubblicana la citt\u00e0 era probabilmente suddivisa in un accampamento militare nella parte alta e in una zona residenziale presso il villaggio iberico e il porto. La presenza militare si amplia con commercianti e cittadini romani che si stabiliscono nei nuovi territori conquistati. Di quest'epoca si conservano principalmente le mura, costruite probabilmente intorno al 197 a.C., data di istituzione della provincia romana di \"Hispania Citerior\". Intorno alla met\u00e0 dello stesso secolo le mura furono ampliate.\nNella guerra tra Cesare e Pompeo, si schier\u00f2 dalla parte di Cesare e ottenne lo status di colonia nel 45 a.C., con il nome di \"Colonia Iulia Urbs Triumphalis Tarraco\". Nel 27 a.C. divenne la capitale della provincia che prese il nome di \"Hispania Tarraconensis\". Negli anni 26-25 a.C. Augusto vi risiede dirigendo le campagne militari che completano la conquista in Cantabria e nelle Asturie. La citt\u00e0 ricevette un forte impulso urbanistico (costruzione del teatro e monumentalizzazione del foro cittadino).\nNel 73 d.C. alle province iberiche fu concessa la cittadinanza latina. In seguito alle trasformazioni amministrative, \"Tarraco\", capitale provinciale, fu dotata, in aggiunta al foro coloniale, il vecchio foro cittadino, di un nuovo immenso foro provinciale, a cui pochi anni dopo si aggiunse il circo. Nel corso del II secolo venne inoltre costruito un anfiteatro.\nLa citt\u00e0 subisce le conseguenze della generale insicurezza nel III secolo e viene saccheggiata nel 260 DC. Nel IV secolo si ha una ripresa, con la costruzione di nuovi edifici pubblici e il restauro di quelli gi\u00e0 esistenti. Si sviluppa il cristianesimo e sul luogo di sepoltura del vescovo Fruttuoso e dei suoi diaconi Augure e Eulogio, martirizzati nel 259 nell'anfiteatro, si installa a partire dal V secolo una grande basilica funeraria con un battistero: altri edifici ecclesiastici e una seconda basilica si aggiungono successivamente al complesso, intorno a cui si sviluppa un'ampia necropoli paleocristiana.\nNel tardo impero perse il ruolo di capitale, pur essendo sede saltuariamente del \"comes Hispaniarum\" . Dopo la conquista visigota rimane tuttavia citt\u00e0 di una certa importanza, come sede ecclesiastica arcivescovile e la conservazione delle installazioni portuali. Con la conquista araba nel 713 inizia invece un periodo di decadenza e abbandono.\nDopo la riconquista, la ripresa della citt\u00e0 deve attendere il XII secolo: nel 1129 l'arcivescovo di Tarragona, Oleguer Bonestruga, che risiedeva a Barcellona, cedette la citt\u00e0 in vassallaggio a Roberto Burdet, un cavaliere normanno che aveva servito agli ordini di Alfonso I d'Aragona, il quale ottenne il titolo di principe di Tarragona (\"Princeps Tarraconensis\"). Il principe restaura alcuni antichi edifici e fa di un'antica torre romana (oggi \"Torre del pretorio\") il proprio castello. Nel 1146 il nuovo arcivescovo Bernat Tort si trasfer\u00ec nella citt\u00e0, iniziando un periodo di conflitti giurisdizionali tra principe e arcivescovo, che culmin\u00f2 nell'assassinio dell'arcivescovo allora in carica Hug de Cervell\u00f3 nel 1171. I normanni furono esiliati a Maiorca e le loro propriet\u00e0 passarono al conte re di Barcellona Alfonso I il Casto.\nIn questo periodo la citt\u00e0 si era nuovamente sviluppata e vi era sorto un consiglio cittadino. A partire dalla fine del XII secolo l'area dell'antico foro provinciale venne interamente occupata dall'abitato, sorto in modo pianificato, su una rete di strade ortogonale. A partire dal 1171 si inizi\u00f2 a costruire la cattedrale, consacrata nel 1331. Al di fuori del recinto fortificato si svilupparono altri nuclei: sul circo sorse un borgo fortificato destinato soprattutto ad attivit\u00e0 commerciali, chiamato \"Corral\" e tra questo e la zona del porto, l'area della \"Vila Nova\" vedeva soprattutto orti e mulini.\nLa peste del 1348 segn\u00f2 una recessione demografica e un arresto dello sviluppo urbano. Nel 1368 furono tuttavia iniziati i lavori di restauro e rinnovamento delle mura: la costruzione della \"Muralleta\" o \"Mur Nou\" permette di incorporare il \"Corral\" nella citt\u00e0. Il conflitto della guerra civile catalana tra il re Giovanni II e la Generalit\u00e0, si ripropose nella citt\u00e0 tra l'arcivescovo, schierato con il re, e il consiglio municipale che appoggiava il parlamento. Nel 1462 la citt\u00e0 fu assediata da Giovanni II e si arrese: le mura e l'area del \"Corral\" avevano subito pesanti danni e la popolazione diminu\u00ec drasticamente.\nNel XVI secolo le difese vennero ricostruite contro gli attacchi dei pirati. La citt\u00e0 divenne un'importante piazzaforte militare e le mura bloccarono le sue possibilit\u00e0 di espansione urbanistica. Diverse epidemie continuavano inoltre a far diminuire la popolazione.\nDurante la guerra dei \"Segadors\" tra catalani e francesi da un lato e spagnoli dall'altro, la citt\u00e0 sub\u00ec due assedi, nel 1641 e nel 1644 che comportarono ulteriori distruzioni di edifici e decadenza economica. Il porto fu per diverso tempo abbandonato, mentre i commerci si svolsero nel porto di Salou. Durante la guerra di successione del 1702-1714 la citt\u00e0 fu difesa da una guarnigione inglese, che ampli\u00f2 il sistema difensivo con una serie di fortini e baluardi oggi in gran parte scomparsi.\nAlla fine del XVIII secolo si ebbe una ripresa: il porto fu ricostruito ed ebbe il permesso di commercio con le Americhe. Nel 1798 fu inoltre completato l'acquedotto, che portava in citt\u00e0 l'acqua dal Puigpelat, voluto dagli arcivescovi Joaquin de Santiyan e Francesc Arma\u00f1\u00e1.\nNel 1811 la citt\u00e0 fu presa dalle truppe napoleoniche e per oltre due anni, dal 26 gennaio 1812 al 10 marzo 1814, fu annessa al primo impero francese, all'interno del quale divenne una sottoprefettura del dipartimento delle Bocche dell'Ebro. Finita l'occupazione francese, il recupero e la ricostruzione fu aiutato dal governo centrale con l'esenzione dalle imposte tra il 1816 e il 1826. Fu ripristinato il porto e si favor\u00ec l'insediamento di commercianti stranieri, che contribuirono alla formazione di una piccola borghesia e alla modernizzazione della citt\u00e0.\nL'attivit\u00e0 economica si orienta all'esportazione di vino e liquori, comportando una grande estensione delle vigne. Si sviluppa una classe di operai e artigiani e la borghesia avvia diverse imprese. Nella seconda met\u00e0 del XIX secolo gli alti e bassi dei prezzi condizionano l'economia cittadina e l'espansione urbana.\nDal 1868 la citt\u00e0 non fu pi\u00f9 piazzaforte militare e si iniziarono a smantellare le mura, ormai inutili di fronte agli sviluppi delle tecniche militari, favorendo il collegamento tra il nucleo pi\u00f9 antico e la zona del porto: la prima rest\u00f2 residenza della nobilt\u00e0 e degli ecclesiastici, mentre la seconda, pi\u00f9 dinamica ospitava la borghesia commerciale e gli artigiani. Le opere per la costruzione del porto e lo sviluppo urbanistico portarono alle prime scoperte archeologiche e alla formazione di un Museo archeologico.\nNella prima met\u00e0 del XX secolo la guerra civile spagnola del 1936-1939 comport\u00f2 diversi bombardamenti della citt\u00e0, che fecero numerose vittime e causarono distruzioni. Dalla fine degli anni 1950 si installarono nella citt\u00e0 delle industrie chimiche e nel 1975 una raffineria petrolifera. La citt\u00e0 diviene una sede industriale petrolchimica e il porto diviene il secondo della Spagna per volume commerciale, La maggiore crescita della popolazione, pi\u00f9 che raddoppiata, si \u00e8 avuta tra il 1960 e il 1975. L'aumento della popolazione provoca la creazione di diversi nuclei periferici, soprattutto sulla strada verso Valencia (Torreforta, Campclar, Bonavista, Icomar, Riuclar, La Foresta, La Granja) e verso nord (Sant Salvador, Sant Pere e Sant Pau).\nMonumenti e luoghi d'interesse.\nLe mura urbane furono edificate tra il 217 e il 197 a.C. Furono costruite in opera poligonale ed erano alte circa 6 m. Avevano un muro esterno e un muro interno, con un riempimento di terra e pietrame, fino a raggiungere uno spessore complessivo di 4,50 m. Erano rinforzate da torri quadrate, di cui restano oggi quelle di Cabiscol o del Seminario, di Minerva o di Sant Mag\u00ed e dell'Arcivescovo (quest'ultima, ricostruita nel XIV secolo per un'altezza complessiva di 25 m e coronata da merli, fa parte del Palazzo arcivescovile).\nNella torre della Minerva era stato murato un bassorilievo frammentario raffigurante Minerva e all'interno \u00e8 stato rinvenuta graffita in latino arcaico, la pi\u00f9 antica iscrizione latina fuori dall'Italia, un'invocazione alla dea. La torre conserva inoltre una serie di teste sommariamente scolpite nei blocchi, che rappresentano forse simboli dei nemici uccisi e la testimonianza dell'assimilazione degli usi locali da parte dei Romani. Presso la torre si conserva la principale porta di accesso, da cui entrava in citt\u00e0 la \"via Heraclea\".\nLe mura furono probabilmente ampliate intorno alla met\u00e0 del II secolo a.C., inglobando anche il porto e svolgendo, oltre che una funzione puramente difensiva per la guarnigione militare, quella di definizione dello spazio urbano, raggiungendo un perimetro di circa 4,5\u00a0km.\nIn questa seconda fase le mura raggiunsero un'altezza di 12 m e uno spessore complessivo di 6 m. Erano costituite da un basamento in grandi blocchi, alto tra 1,50 e 2 m, con due filari di blocchi, sopra il quale la costruzione proseguiva con blocchi pi\u00f9 piccoli. Il riempimento tra il muro esterno e quello interno era in alcuni casi costituito da mattoni crudi. I blocchi recano sigle in alfabeto iberico, legate all'organizzazione del lavoro di costruzione. Nella parte inferiore si aprivano alcune piccole porte, dette \"ciclopiche\" a causa delle grandi dimensioni dei blocchi di pietra utilizzati.\nNella vita successiva della citt\u00e0 le mura subirono rifacimenti e trasformazioni, compresa l'apertura di nuove porte, come quella di Sant Antoni del XVIII secolo. Delle rampe sul lato interno delle mura permettevano di raggiungere il cammino di ronda. Grazie al mantenimento della funzione difensiva le mura che circondavano la parte alta della citt\u00e0 si sono parzialmente conservate, mentre nulla resta dell'ampliamento nella parte bassa.\nLa funzione di \"Tarraco\" come capitale provinciale e sede del \"Consilium Provinciae Hispaniae Citerioris\", determin\u00f2 la necessit\u00e0 di costruire un'adeguata sede amministrativa, rappresentata da complesso monumentale del Foro provinciale costruito a partire dal 73 d.C., sotto l'imperatore Vespasiano, nella parte alta della citt\u00e0, che dall'epoca della fondazione era stato di propriet\u00e0 statale, probabilmente come sede della guarnigione militare.\nApprofittando del naturale dislivello del terreno, il complesso fu articolato su due terrazze: quella superiore ospitava il recinto del culto imperiale, mentre quella sottostante era la vera e propria piazza forense. In una terza terrazza sottostante si impiant\u00f2 successivamente il circo.\nIl recinto di culto era a pianta rettangolare (153 m per 136 m) ed era costituito da una piazza con portici sui tre lati, dominata da un tempio dedicato al culto dell'imperatore e della dea Roma. Al recinto si accedeva per mezzo di un'ampia scalinata centrale. La piazza \u00e8 attualmente occupata dalla Cattedrale.\nLa piazza del foro vera e propria sulla seconda terrazza, disposta in asse con quella superiore, era di straordinaria ampiezza (318 m per 175 m). Era circondata su tre lati da portici e la zona centrale era probabilmente sistemata a giardino: qui venivano erette le statue in onore dei personaggi pi\u00f9 influenti della provincia e in particolare dei \"flamines\", sacerdoti ufficiali della provincia per il culto imperiale.\nDietro i portici che circondavano la piazza erano ospitati il \"tabularium\", o archivio, e l'\"arca\", o cassa, e gli altri edifici amministrativi. Per la naturale pendenza del terreno i portici laterali erano in parte costruiti su sostruzioni accessibili; delle torri scalarie alle estremit\u00e0 collegavano i diversi livelli di questo complesso amministrativo.\nUna di queste torri, tuttora conservata, \u00e8 il cosiddetto \"Pretorio romano\" (o anche \"Castello del re\", \"Palazzo di Augusto\" o \"Torre di Pilato\"). La torre, sub\u00ec trasformazioni in epoca medioevale (testimoniate dalle attuali finestre gotiche) e in particolare nel XIV secolo ed era destinata a sede dei re di Catalogna nelle loro visite in citt\u00e0. In epoca moderna fu utilizzata come caserma fino al 1954 e successivamente fu restaurata e aperta al pubblico come sede del Museo di Storia della citt\u00e0.\nIl complesso cess\u00f2 di funzionare agli inizi del V secolo e venne progressivamente smantellato per il riutilizzo dei materiali, mentre la sede amministrativa, probabilmente ridotta, dovette spostarsi in un altro luogo.\nL'edificio, nel quale si tenevano le corse delle bighe o delle quadrighe, fu integrato nel complesso monumentale del Foro provinciale alla fine del I secolo d.C., sotto il regno dell'imperatore Domiziano, occupando una terza terrazza inferiore.\nAveva una lunghezza di 325 m per una larghezza di 115 m. Le volte in muratura che sostenevano la cavea con i sedili, ospitavano i corridoi che permettevano l'afflusso e il deflusso degli spettatori e che si collegavano alle sostruzioni della soprastante piazza del Foro.\nLa cavea era separata dall'arena da un muro alto circa 2 m, che proteggeva gli spettatori dagli incidenti che accadevano durante le gare, ed era interrotta, in asse con il complesso superiore, dal \"pulvinar\", tribuna delle autorit\u00e0. Su uno dei lati corti erano i \"carceres\", strutture di partenza per le gare.\nAnche il circo sembra cessasse di essere utilizzato nel corso del V secolo, quando alcune abitazioni iniziarono ad installarsi sulle sue strutture.\nIn epoca medioevale il circo, inizialmente occupato da un piccolo borgo extraurbano (XII secolo), fu inglobato nelle fortificazioni cittadine, che si ampliano riutilizzandone la facciata (XIV secolo).\nAll'inizio del II secolo uno dei \"flamines provinciales\", sacerdoti incaricati del culto imperiale ufficiale della provincia, fece costruire il terzo edificio per spettacoli che insieme al teatro e al circo caratterizzava le citt\u00e0 romane pi\u00f9 importanti, dedicato ai combattimenti dei gladiatori o tra gli animali.\nL'edificio sorse al di fuori del nucleo urbano, in prossimit\u00e0 della via Augusta al suo ingresso in citt\u00e0. Di pianta ellittica aveva un'estensione di 109,50 m per 86,50 m di ampiezza (l'arena era di 62,50 m per 38,50).\nLa cavea con le gradinate per gli spettatori era appoggiate alla roccia sul lato nord e sostenute da volte sugli altri lati. Era suddivisa in tre \"meniana\": quello inferiore di tre file, quello intermedio di due file e quello superiore di 11 file.\nLa cavea era separata dall'arena da un podio di 3,25 m di altezza, costituito da grandi blocchi disposti in verticale, in origine probabilmente dipinti in rosso. Alle spalle del podio correva un corridoio coperto che permetteva la circolazione del personale di servizio. Nell'arena era scavata una \"fossa\", con due bracci disposti a croce, utilizzata per le attrezzature e le scene. Ad una delle estremit\u00e0 della fossa trasversale un sacello era dedicato alla dea Nemesi, protettrice dei gladiatori, ornato da un affresco che raffigurava la dea.\nAlle estremit\u00e0 dell'ellisse due porte consentivano di accedere direttamente nell'arena. Al centro delle gradinate sul lato rivolto al mare, una piattaforma che interrompeva le gradinate della cavea costituiva il \"pulpitum\", tribuna per le autorit\u00e0.\nL'anfiteatro fu restaurato nel 221 sotto il regno di Eliogabalo: il podio venne rivestito da lastre in marmo e in calcare, con una lunghissima iscrizione per commemorare l'avvenimento.\nIl 21 gennaio del 259 vi subirono il martirio il vescovo Fruttuoso e i suoi diaconi. Nel VI secolo venne costruita in memoria dei martiri sull'arena dell'anfiteatro abbandonato una basilica, visigota. Questa aveva 22,75 m di lunghezza per 13 m di larghezza ed era suddivisa in tre navate da due file di sei colonne, con abside al termine della navata centrale. Sul lato sinistro era annesso un piccolo ambiente di funzione incerta. L'altare si trovava al centro della navata centrale, delimitato da un recinto costituito da muretti rivesti da lastre in pietra.\nLe colonne che dividevano le navate poggiavano su un basamento in blocchi di reimpiego, tra i quali sono state rinvenute diverse statue di epoca imperiale. Anche l'abside fu costruita con blocchi di reimpiego, in particolare diversi con l'iscrizione del podio.\nPresso la basilica si trova una piccola necropoli di 48 tombe, i cui recinti funerari si addossavano alle mura della chiesa.\nDopo la riconquista nel XII secolo sulle rovine della basilica pi\u00f9 antica venne ricostruita la chiesa di Santa Maria del Miracle, in stile romanico. La chiesa aveva pianta a croce latina, con uno dei bracci appena pi\u00f9 corto dell'altro. Il braccio meridionale aveva inoltre una piccola abside a pianta semicircolare, mentre l'abside principale era a pianta quadrangolare, forse per influenza delle chiese cistercensi. L'unica navata era decorata con sottili colonne addossate ai muri.\nLa chiesa divenne un convento nel 1576 e fu abbandonata nel 1780. Dal 1801 agli inizi del XX secolo ospit\u00f2 i lavoratori impegnati nella ricostruzione del porto.\nCostruito agli inizi del I secolo d.C., ne sono visibili pochi resti della cavea e dell'orchestra, con al centro altare dedicato al \"numen\" di Augusto. Gran parte degli elementi architettonici della scena e le sculture che la decoravano, rinvenuti negli scavi, sono conservati nel Museo Archeologico Nazionale.\nLa citt\u00e0 aveva anche un proprio foro, utilizzato come sede amministrativa cittadina e centro commerciale. Il foro pi\u00f9 antico fu creato in epoca repubblicana e fu poi monumentalizzato sotto Augusto.\nSu uno dei lati lunghi della piazza si apre la Basilica civile, di epoca augustea, con una navata centrale pi\u00f9 alta circondata sui quattro lati dalle navate laterali, da cui era separata da colonne con capitelli corinzi (in totale 60, 14 sui lati lunghi e 4 sui lati corti). A causa forse di problemi di stabilit\u00e0 alle colonne angolari vennero addossate delle semicolonne.\nSul fondo della Basilica si aprivano una serie di 13 ambienti: quello centrale aveva maggiori dimensioni (13,07 m per 11,20 m) e ingresso ornato da due colonne. Si trattava probabilmente del tribunale nel quale si amministrava la giustizia. Sul fondo della sala un basamento doveva ospitare una statua dell'imperatore e la sala era probabilmente dedicata anche al culto imperiale. La pavimentazione era in lastre di marmo, con almeno due rifacimenti successivi. Gli altri ambienti pi\u00f9 piccoli (3,90 m per 2,90 m) erano probabilmente utilizzati per le varie funzioni amministrative.\nAlle spalle della Basilica si trovano le tracce di una cisterna precedente, non pi\u00f9 utilizzata dopo la costruzione dell'edificio.\nAlla fine del I secolo d.C venne addossato al lato della piazza del Foro opposto alla Basilica un mercato, costituito da una piazza circondata da taberne (spazi commerciali). Alla fine del II secolo alcune delle taberne vennero chiuse dalla realizzazione di un grande ninfeo (fontana). Il mercato venne abbandonato nella seconda met\u00e0 del IV secolo e utilizzato come cava di materiale da costruzione di reimpiego.\nLa parte restante del Foro non \u00e8 ancora completamente scavata: si tratta di una piazza pi\u00f9 piccola annessa al foro vero e proprio, da dove sono stati rinvenuti i resti di alcune piattaforme con piedistalli di statue, che dovevano ospitare sculture di membri della famiglia imperiale e di una grande fondazione forse pertinente ad un tempio.\nNell'area archeologica attualmente messa in luce si trova inoltre una strada antica che porta alla piazza annessa al Foro, fiancheggiata da abitazioni disposte secondo un reticolo ortogonale.\nDalla piazza del Foro provengono basamenti di statue con iscrizioni, sculture in marmo e alcuni ritratti imperiali, attualmente conservati nel Museo Nazionale Archeologico.\nIl Foro fu distrutto da un incendio, forse in seguito ad un'incursione di barbari, intorno all'anno 360 d.C.\nIn occasione della costruzione della manifattura dei tabacchi fu rinvenuta una vasta necropoli paleocristiana, con oltre 2.000 sepolture. Gli scavi proseguirono tra il 1926 e il 1933 e venne realizzato sul posto un museo tra il 1929 e il 1930.\nLa necropoli era una delle molte che in epoca romana si erano sviluppate lungo la \"via Augusta\" e si svilupp\u00f2 grandemente in epoca paleocristiana, tra il III e il VI secolo, probabilmente presso il luogo di sepoltura dei martiri Fruttuoso, Augure e Eulogio. Le sepolture hanno varie tipologie, dalle pi\u00f9 semplici in anfore o in fosse rivestite da tegole, ai sarcofagi scolpiti, ai mausolei e cripte ornati di mosaici.\nLa chiesa (\"la Seu\"), iniziata nell 1171 e consacrata nel 1331, ha una facciata romanica, al quale si aggiunge un portale gotico, con sculture (Giudizio universale, 23 apostoli e profeti, Madonna con bambino). La facciata rest\u00f2 incompleta nella parte alta, a causa della crisi cittadina dopo la peste del 1348. Vi si trova anche un sarcofago paleocristiano del IV secolo con scene della vita di Cristo. Il rosone della facciata e le sue vetrate trovano confronti in quelli del transetto della cattedrale di Notre Dame di Parigi.\nAll'interno la chiesa presenta le cappelle di Santa Tecla, dell'Immacolata Concezione, del Santo Sepolcro, delle Undicimila Vergini, di Santa Maria dei Sastri e del Santissimo Sacramento. Notevole \u00e8 il sarcofago dell'arcivescovo Giovanni d'Aragona e l'altare maggiore con il suo retablo.\nAlla chiesa \u00e8 annesso un chiostro, costruito dal 1214, dove si svolgeva la vita comunitaria dei canonici della cattedrale, con arcate gotiche occupate da trifore sostenute da colonnine, i cui capitelli sono scolpiti con scene figurate. Successivamente vi furono aggiunti ambienti e cappelle.\nLa chiesa ricevette nel 1894 il titolo di basilica e fu dichiarata nel 1905 monumento storico artistico.\nUn primo palazzo si impiant\u00f2 sulle mura romane alle met\u00e0 del XV secolo e se ne conservano porte, cisterne e le inquadrature delle finestre, in stile gotico. Nel XVI secolo l'edificio fu radicalmente trasformato (riduzione degli spazi e nuove pavimentazioni), ma venne distrutto durante \"la guerra dei Segadors\" nel XVII secolo.\nNel 1802 alcune case che erano sorte nella zona furono riunite per ospitare il re Carlo IV in occasione dell'inaugurazione del porto. Il palazzo era di propriet\u00e0 della famiglia Canals, della piccola nobilt\u00e0 locale.\nLa casa fu acquistata negli anni 1990 dalla Generalit\u00e0 della Catalogna, che la trasfer\u00ec quindi al municipio per essere adibita, dopo il restauro, ad usi culturali.\nLa casa conserva una cappella, una sala da ballo, un soggiorno da ricevimento e uno privato e camere da letto. Gli arredi tuttora conservati risalgono in gran parte alla met\u00e0 del XIX secolo.\nMusei.\nIl \"Museu nacional arqueol\u00f2gic\" fu fondato dalla \"Societat econ\u00f2mica d'amics del pa\u00eds de Tarragona\" come museo di antichit\u00e0 nel 1832 in una sede di sua propriet\u00e0. Passato nel 1844 alla appena costituita Commissione provinciale dei monumenti, nel 1853 era stato trasferito in alcuni locali del municipio. Un nuovo museo venne progettato nel 1929, ma un nuovo edificio, progettato dall'architetto Francesc Monrav\u00e0 i Soler, fu inaugurato solo nel 1960. Dal 1982 il museo dipende dal dipartimento della cultura della generalit\u00e0 della Catalogna.\nAttualmente comprende oltre al Museo archeologico, la necropoli e il Museo paleocristiani e le aree archeologiche delle ville di Centcelles e di El Munts.\nI materiali provengono principalmente dai lavori di urbanizzazione pubblici e privati e dai primi scavi sistematici nel Foro coloniale e nella Necropoli paleocristiana negli anni 1920 e 1930. La rapida crescita della citt\u00e0 port\u00f2 ancora a numerosi rinvenimenti casuali che si affiancavano agli scavi archeologici in zone ristrette.\nIl museo dipende dal comune di Tarragona e si trova nel palazzo Castellamau, residenza nobiliare degli inizi del XV secolo, costruita sulle volte dell'antico circo in stile gotico, rimaneggiata nel XVIII secolo. La casa conserva parte dell'arredamento originario e ospita una collezione di pezzi archeologici ed etnografici delle collezioni Molas, Quintana e del fondo del filologo e S\u00e1nchez Camargo.\nDal museo dipendono i monumenti di propriet\u00e0 comunale della citt\u00e0 e nei dintorni (resti delle mura romane, del Foro provinciale, del Circo, dell'Anfiteatro, del Foro coloniale, della Cava romana del M\u00e9dol, dell'acquedotto de \"Les Ferrere\"), per i quali costituisce un centro di documentazione e gestione.\nSport.\nLa squadra di calcio locale \u00e8 il Club Gimn\u00e0stic de Tarragona."}
{"id": "109323", "revid": "3611", "url": "https://it.wikipedia.org/wiki?curid=109323", "title": "Gherusi", "text": ""}
{"id": "109324", "revid": "486946", "url": "https://it.wikipedia.org/wiki?curid=109324", "title": "Trofeo Federale", "text": ""}
{"id": "109326", "revid": "394", "url": "https://it.wikipedia.org/wiki?curid=109326", "title": "Ciullo d'Alcamo", "text": ""}
{"id": "109327", "revid": "599013", "url": "https://it.wikipedia.org/wiki?curid=109327", "title": "Califfo (disambigua)", "text": ""}
{"id": "109329", "revid": "83531", "url": "https://it.wikipedia.org/wiki?curid=109329", "title": "Bauso", "text": "Bauso \u00e8 stato un comune italiano.\nLe prime notizie documentate risalgono al 1271 quando re Carlo d'Angi\u00f2 assegn\u00f2 a Pierre Gruyer il feudo B\u00e0usus, precedentemente appartenuto a Enrico de Dissinto. In epoca aragonese il feudo Bauso insieme al vicino Calvaruso appartennero a varie famiglie nobili (Manna, Gioeni, Giovanni da Taranto) fino ad arrivare al 1399 al tesoriere del Regno Nicol\u00f2 Castagna, alla morte del quale i feudi andarono in dote alla nipote Pina e per via femminile passarono prima ai Bonifacio e poi ai Ventimiglia, La Grua, Pollicino, Merulla e Spadafora. Nel 1548, la baronia di Bauso, fu acquistata da Giovanni Nicola Cottone. Nel 1590 Stefano Cottone vi fece ricostruire il castello, nel 1591, l'imperatore Filippo II elev\u00f2 il feudo di Bauso a contea e nel 1623 Filippo IV di Spagna invest\u00ec Giuseppe Cottone del titolo di principe di Castelnuovo (altro nome del contado di Bauso). Nel Settecento, l'Abate Vito Amico ci informa che il territorio di Bauso era coltivato a frutteti e a gelso. e che l'aria era malsana. Da altri documenti sappiamo che il paese, col suo fondaco situato nell'attuale Piazza Dante, all'epoca Piazza del Fondaco, attivo gi\u00e0 nel sec. XVI, era punto di sosta lungo la strada Palermo-Messina. Nel 1819, la terra di Bauso e il castello con l'annesso titolo di principe di Castelnuovo, furono venduti da Carlo Cottone Cedronio a Domenico Marcello Pettini, ex giudice della Gran Corte Civile di Palermo, il quale l'acquisto per 9.000 onze. Bauso divenne comune autonomo nel 1825.\nNel 1929 fu soppresso in seguito alla fusione con i vicini comuni di Calvaruso e Saponara Villafranca, creando il nuovo comune di Villafranca Tirrena, del quale rimase capoluogo."}
{"id": "109330", "revid": "339392", "url": "https://it.wikipedia.org/wiki?curid=109330", "title": "Oi! Punk", "text": ""}
{"id": "109332", "revid": "188116", "url": "https://it.wikipedia.org/wiki?curid=109332", "title": "Forze speciali", "text": "Le forze speciali sono delle unit\u00e0 militari addestrate a condurre operazioni militari ad alto rischio.\n I loro appartenenti vengono definiti incursori.\nLe forze speciali emergono all'inizio del XX secolo, con una crescita significativa sul campo durante la seconda guerra mondiale, quando le parti coinvolte crearono formazioni dedicate alle operazioni speciali dietro le linee nemiche.\nNegli Stati Uniti il termine \"forze speciali\" \u00e8 generalmente impiegato per riferirsi alle United States Army Special Forces (\"berretti verdi\"), mentre il termine \"forze di operazioni speciali\" (\"special operations forces\" - SOF) \u00e8 generalmente utilizzato negli altri paesi per definire questi tipi di unit\u00e0. Nei paesi russofoni, le forze speciali di qualunque paese sono tipicamente chiamate (che letteralmente significa \"uso speciale\").\nStoria.\nLe origini di queste unit\u00e0 speciali vanno ricercate nelle truppe d'assalto, costituite nel corso della prima guerra mondiale, prima dai tedeschi nel 1915 (Sto\u00dftrupp) e nel 1917 dagli italiani (Arditi).\nLa seconda guerra mondiale.\nIl 1\u00ba luglio 1939, in Italia a La Spezia, nacque la \"I\u00aa Flottiglia MAS\", nel 1941 ridenominata X\u00aa Flottiglia MAS, uno dei primi tipi di tali unit\u00e0 al mondo, mentre nel giugno 1940 furono creati i British Commandos.\nAltri reparti speciali nascono nel corso della seconda guerra mondiale: i SAS inglesi nel 1941, i \"Friedenthaler Jagdverb\u00e4nde\" di Otto Skorzeny o gli Spetsnaz della Marina sovietica. \nSebbene nel 1942 fossero nati i primi Marine Raiders statunitensi, solo nel 1952, a Fort Bragg, North Carolina, (USA) nasce il primo centro di addestramento per \"SOC\", con la costituzione dei \"Berretti verdi\", cui nei primi anni '60 seguono i \"Seals\" della Marina Usa, mentre la Delta Force venne creata successivamente, nel 1977.\nIl secondo dopoguerra e la guerra fredda.\nDurante la seconda met\u00e0 del XX secolo, le forze speciali sono diventate pi\u00f9 importanti, poich\u00e9 i governi hanno scoperto che a volte gli obiettivi possono essere meglio raggiunti da un piccolo gruppo di specialisti anonimi, invece che da un dispiegamento convenzionale pi\u00f9 ampio e molto pi\u00f9 politicamente controverso. \nHanno preso parte ad operazioni militari sia in tempo di guerra che in tempo di pace. Le forze speciali belghe dalla fine degli anni '50 sono intervenuti nella lunga crisi del Congo e in Africa centrale.\nA seguire queste unit\u00e0 hanno condotto famose operazioni speciali e operato in diversi conflitti: la guerra civile in Laos, la guerra indo-pakistana del 1971, la guerra del Vietnam, la guerra coloniale portoghese, l'Operazione Entebbe, la guerra di frontiera sudafricana, la guerra delle Falkland, il conflitto nordirlandese, la prima e la seconda Guerra del Golfo, la guerra in Afghanistan, guerra d'indipendenza croata, la guerra del Kosovo, la guerra in Bosnia ed Erzegovina, la prima e la seconda guerra cecena, l'assedio dell'ambasciata iraniana (Londra), il dirottamento del volo Air France 8969, l'operazione Scudo difensivo, l'operazione Khukri, la crisi degli ostaggi al teatro di Mosca, l'Operazione Orchard, la crisi degli ostaggi dell'ambasciata giapponese (Lima), nello Sri Lanka contro le LTTE.\nXXI secolo.\nL'invasione statunitense dell'Afghanistan ha coinvolto le forze speciali di diverse nazioni della coalizione, che hanno svolto un ruolo importante nel rimuovere i talebani dal potere nel 2001-2002. Le forze speciali hanno continuato a svolgere un ruolo nella lotta contro i talebani nelle operazioni successive (Guerra in Afghanistan (2001-2021)).\nL'ammiraglio William H. McRaven, ex nono comandante nono del \"United States Special Operations Command\" (2011-2014) ha descritto i due approcci alle operazioni delle forze speciali nella dichiarazione sulla postura del 2012 al \"United States Senate Committee on Armed Services\": \"l'approccio diretto si caratterizza da una piccola unit\u00e0 tecnologicamente abilitata con letalit\u00e0 di precisione, intelligence focalizzata e cooperazione inter-agenzia integrata su un campo di battaglia digitalmente collegato\", mentre \"l'approccio indiretto include il rafforzamento delle forze delle nazioni ospitanti, fornendo assistenza adeguata alle agenzie umanitarie e coinvolgendo le popolazioni chiave.\"\nElementi del potere nazionale devono essere schierati di concerto senza fare eccessivo affidamento su una singola capacit\u00e0, come le forze speciali, che lascia l'intera forza impreparata e vuota nello spettro delle operazioni militari.\nPoich\u00e9 le limitazioni di genere sono state rimosse in molte parti del mondo, le donne possono partecipare alle selezioni per le unit\u00e0 di forze speciali, e nel 2014 il \"Forsvarets spesialkommando\" norvegese ha creato una unit\u00e0 di sole donne, la \"Jegertroppen\".\nDefinizioni.\nSecondo la definizione NATO, le operazioni speciali sono \"attivit\u00e0 militari condotte da forze specialmente designate, organizzate, selezionate, addestrate e equipaggiate, utilizzanti delle tecniche e dei modi d'azione non convenzionali\".\nSecondo il glossario NATO-Russia del 2001:\nSecondo il glossario del DOD:\nEsse sono quindi distine dalle \"unit\u00e0 d'\u00e9lite\", anche se vi sono alcune unit\u00e0 d'\u00e9lite che sono capaci di compiere operazioni speciali. Come ad esempio le \"unit\u00e0 tattiche di polizia\" (gendarmeria, polizia o polizia militare) della SWAT, dell'Organizzazione Atlas (tra cui le francesi GIGN e RAID e le italiane GIS e NOCS) o di altre unit\u00e0 militari, paramilitari o di polizia (\"teste di cuoio\"). Ad esempio, la \"11e brigade parachutiste\", la \"L\u00e9gion \u00e9trang\u00e8re\", i \"Marines\", i \"Royal Marines\", la \"Brigata paracadutisti \"Folgore\"\", la \"Brigata marina \"San Marco\"\", non sono considerate come unit\u00e0 di forze speciali secondo la definizione della NATO; anche se, in alcuni casi, queste integrano una componente che pu\u00f2 svolgere operazioni speciali limitate.\nCaratteristiche.\nDescrizione.\nEsse sono unit\u00e0 appositamente designate delle forze armate a condurre delle operazioni militari speciali. A unit\u00e0 di questo tipo sono demandati i compiti pi\u00f9 difficili, che i militari o agenti del resto del corpo non sono addestrati ad affrontare. Per questo motivo l'accesso alle unit\u00e0 d'\u00e9lite \u00e8 generalmente subordinato ad una severa selezione e ad un addestramento impegnativo.\nGli operatori delle unit\u00e0 di forze speciali sono solitamente impiegati in piccole unit\u00e0, anche di tipo \"commando\", dedicate ad operazioni caratterizzate da alto rischio ed elevato livello di tecnica ed addestrati alla singola missione che viene preventivamente pianificata, provata (eventualmente con simulazione della situazione e delle prevedibili evoluzioni) e discussa.\nAddestramento ed attivit\u00e0.\nGli addestramenti comprendono in genere corsi di roccia, armamento, topografia, combattimento corpo a corpo, paracadutismo, discesa in corsa da veicoli e da elicotteri, guida veloce, psicologia, criminologia, medicina, lingue e spionaggio. A seconda dei teatri e dei contesti operativi, le forze speciali possono realizzare funzioni includenti guerriglia e controguerriglia, antiterrorismo, intelligence, covert operations, azione diretta, liberazione ostaggi, ricerca-cattura-eliminazione di obiettivi ad alto valore, operazioni di tipo C4ISTAR, operazioni mobili e guerra non convenzionale.\nSolitamente le azioni dei corpi speciali sono eseguite da appositi gruppi operativi addestrati alla singola missione che viene preventivamente pianificata, provata (eventualmente con simulazione della situazione e delle prevedibili evoluzioni) e discussa. Esempi di attivit\u00e0 possono essere:\nContesto operativo.\nOperano generalmente in ambienti e contesti particolarmente ostili anche a grande distanza dalle unit\u00e0 amiche. Esse consistono in un complesso di movimenti e trasferimenti intermodali, multiambientali e normalmente non palesi o discreti, nonch\u00e9 in comunicazioni, attivit\u00e0 logistiche e azioni sull'obiettivo con cui un'unit\u00e0 di limitata consistenza organica ma di elevato profilo operativo si infiltra in un'area obiettivo, consegue nella stessa risultati di rilevanza strategica e successivamente rientra alla propria base.\nTattiche militari.\nLa maggior parte delle forze armate convenzionali, e dei rispettivi ufficiali, sono riluttanti ad impiegare forze militari irregolari, viste come inaffidabili, di dubbia utilit\u00e0 militare, e inclini a commettere atrocit\u00e0 che suscitano reazioni della stessa natura. Di norma tali forze sono istituite al di fuori dell'esercito regolare, per esempio il SOE britannico nella seconda guerra mondiale, o la Special Activities Division della CIA in tempi pi\u00f9 recenti. Tuttavia in alcuni casi, e talvolta per disperazione, forze armate convenzionali fanno ricorso a tattiche di guerriglia, di solito per concedersi spazio e tempo di respirare, nell'imbrigliare le forze nemiche insidiandone le linee di comunicazione e retrovie, come ad esempio il 43rd Battalion, Virginia Cavalry (Guerra di secessione americana) e i Chindits.\nBench\u00e9 appartengano ad un esercito regolare, le United States Army Special Forces sono addestrate, fra l'altro, anche ad applicare le tattiche delle forze irregolari. Tuttavia, al di fuori degli Stati Uniti il termine \"forze speciali\" non implica generalmente una forza addestrata a combattere come i guerriglieri e gli insorgenti. In origine, le United States Special Forces erano state create per costituire l'ossatura su cui costruire forze di resistenza stay-behind nel caso di vittoria comunista in Europa ed altrove. Le United States Special Forces e la Special Activities Division della CIA possano vantare la discendenza dagli operatori OSS nella Seconda guerra mondiale, incaricati di ispirare, addestrare, armare ed istruire i movimenti di resistenza ai nazisti che occupavano l'Europa e ai giapponesi che occupavano l'Asia.\nIn Finlandia, le ben addestrate unit\u00e0 di fanteria leggera Sissi usano tattiche irregolari come ricognizione, sabotaggio e operazioni di guerriglia dietro le linee nemiche.\nNel mondo.\nFrancia.\nLe forze speciali francesi sono organizzate sotto il \"Commandement des op\u00e9rations sp\u00e9ciales\" (COS). Di seguito, le tre unit\u00e0 di comando delle forze speciali (in grassetto) e le differenti unit\u00e0 ad esse subordinate:\nL'intelligence francese utilizza per le sue operazioni all'estero anche unit\u00e0 di forze speciali:\nItalia.\nLe forze speciali italiane sono organizzate sotto il \"Comando interforze per le operazioni delle forze speciali\" (COFS). Le unit\u00e0 di forze speciali sono:\nQueste operano in stretto contatto con le forze di supporto operativo per operazioni speciali (SOOS):\nRegno Unito.\nLe forze speciali britanniche sono organizzate sotto l\"United Kingdom Special Forces\" (UKSF). Le unit\u00e0 di forze speciali sono:\nRussia.\nLe forze speciali russe sono le Truppe per usi speciali della Federazione Russa (), dette, nel gergo militare e nel linguaggio comune, Specnaz. Esse sono inquadrate in diversi comandi:\nStati Uniti d'America.\nLe forze speciali statunitensi sono organizzate sotto l\"United States Special Operations Command\" (USSOCOM). Le unit\u00e0 di comando delle forze speciali sono:"}
{"id": "109333", "revid": "6923", "url": "https://it.wikipedia.org/wiki?curid=109333", "title": "Urali", "text": "I monti Urali (in russo: \u0423\u0440\u0430\u0301\u043b\u044c\u0441\u043a\u0438\u0435 \u0433\u043e\u0301\u0440\u044b, \"Ur\u00e1l'skie g\u00f3ry\", : ; o anche solo \u0423\u0440\u0430\u0301\u043b, \"Ur\u00e1l\"), noti semplicemente anche come \"Urali\", sono una catena montuosa, lunga 2.500 km, che attraversa approssimativamente da nord a sud la Russia, dalla costa del Mar Glaciale Artico fino al fiume Ural e al Kazakistan nord-occidentale, la pi\u00f9 lunga d'Europa e la terza al mondo dopo le Ande e le Montagne Rocciose. Segna convenzionalmente uno dei confini fra Europa e Asia. Anche l'isola di Vajga\u010d e l'arcipelago di Novaja Zemlja possono essere considerate una continuazione della catena che si estende entro il bacino del mar Glaciale Artico.\nSi trova al centro dell'omonima regione geografica che quasi si sovrappone al circondario federale degli Urali, il cui capoluogo \u00e8 Ekaterinburg, ma ha anche larghe aree di sovrapposizione con la Regione economica degli Urali. Ha grandi ricchezze forestali e soprattutto minerarie. I centri principali sono Ekaterinburg, \u010celjabinsk, Perm', Ni\u017enij Tagil e Magnitogorsk.\nEtimologia.\nCome testimoniato da Sigismund von Herberstein, nel XVI secolo i russi chiamavano la catena con una variet\u00e0 di nomi locali derivati dalle parole russe per \"roccia\" e \"cintura\". Il nome moderno russo di Urali (\u0423\u0440\u0430\u043b, Ural), appare per la prima volta tra il XVI e XVII secolo quando la conquista russa della Siberia \u00e8 nella sua fase eroica; il nome fu assegnato all'area meridionale e si guadagn\u00f2 prestigio fino ad estendersi all'intera catena nel XVIII secolo.\nPotrebbe essere un prestito dalla lingua baschira, dove lo stesso nome \u00e8 usato per la catena montuosa, o dalle lingue obugriche. Fin dal XIII secolo in Baschiria una leggenda narra di un eroe chiamato Ural. Sacrific\u00f2 la vita per la salvezza della sua gente che in sua memoria pose sulla sua tomba un mucchio di pietre, che in seguito si trasform\u00f2 nei monti Urali.\nGeografia.\nGli Urali si estendono per 2.500\u00a0km (larghezza massima 160\u00a0km) dalle steppe kazake, lungo il confine settentrionale del Kazakistan, fino alla costa del mar Glaciale Artico. L'isola di Novaja Zemlja costituisce un'ulteriore continuazione della catena. Geograficamente questa catena divide il bassopiano sarmatico dal bassopiano della Siberia occidentale e segna la parte settentrionale del confine tradizionale tra l'Europa e l'Asia. La sua vetta pi\u00f9 alta \u00e8 il monte Narodnaja (o Poznurr, 1895\u00a0m). I monti Jamantau e Iremel' sono le vette principali della sezione meridionale, alti rispettivamente 1640\u00a0m e 1589\u00a0m. L'erosione ha esposto considerevoli risorse minerarie, tra cui gemme come il topazio e il berillo. La foresta vergine di Komi, negli Urali settentrionali, \u00e8 riconosciuta come patrimonio dell'umanit\u00e0.\nDal punto di vista geografico, \u00e8 possibile suddividere gli Urali in cinque regioni: \nGeologia.\nGli Urali sono tra le pi\u00f9 antiche catene montuose esistenti al mondo. Si formarono nel tardo Carbonifero, quando il continente Kazakhstania, formato dall'attuale Siberia occidentale e dal Kazakistan, si scontr\u00f2 con il supercontinente Euramerica che racchiudeva gran parte delle terre di quell'era: una combinazione di Laurussia (Europa e Nord America) e Gondwana. Europa e Siberia sono rimaste attaccate da allora. La collisione dur\u00f2 per circa 90 milioni di anni, dalla fine del Carbonifero all'inizio del Triassico.\nSe si considera che la loro et\u00e0 \u00e8 di 250-300 milioni di anni, l'altezza delle montagne \u00e8 inusualmente elevata.\nA differenza di altri orogeni importanti del Paleozoico (come i monti Appalachi o la orogenesi caledoniana), gli Urali non hanno sofferto di un collasso estensionale post orogenetico. Nella zona est gli orogeni si trovano sotto sedimenti posteriori che risalgono al Mesozoico e al Cenozoico. La cresta di Paj-Choj, a nord, non corrisponde agli stessi orogeni degli Urali e si \u00e8 formata in seguito.\nNegli Urali affiorano numerose rocce che hanno subito un processo di metamorfosi nel Paleozoico. Gli strati sedimentari e basaltici si incontrano a meridione. Gli strati sedimentari dell'ovest sono formati da calcare, dolomite e arenaria provenienti da depositi di antichi e poco profondi fondali marini. Sui versanti occidentali predomina un paesaggio carsico, in particolare nella valle del fiume Sylva, un tributario del \u010cusovaja. L'erosione ha ivi creato numerose grotte carsiche percorse da fiumi sotterranei.\nA est domina il basalto proveniente da fondi marini recenti.\nL'area \u00e8 relativamente pianeggiante, con colline e affioramenti rocciosi, con strati di origine vulcanica che si alternano a strati sedimentari che rimontano al Paleozoico medio. La maggioranza delle montagne elevate sono costituite da rocce resistenti all'erosione, come la quarzite, scisto e gabbro con et\u00e0 comprese fra 395 e 570 milioni di anni.\nLaghi.\nNegli Urali sono presenti numerosi laghi, anche profondi, soprattutto nei versanti orientali della parte centrale e meridionale.\nI pi\u00f9 estesi sono i laghi Uvil'dy, Itkul, Turgojak e Tavatuj, quest'ultimo situato circa 50 km a nord di Ekaterinburg. Il pi\u00f9 profondo \u00e8 il lago Bol'\u0161oe \u0160\u010du\u010d'e: 136 metri.\nNell'\u00f2blast' di \u010celjabinsk ci sono 3.748 laghi, dei quali 53 hanno un'estensione superiore ai 10\u00a0km2. I laghi sui versanti occidentali della catena sono meno numerosi e pi\u00f9 piccoli. Su alcuni sono stati costruiti sanatori o come terme, per sfruttare l'effetto benefico dei fanghi termali presenti.\nAmbiente.\nFlora.\nSono diffuse foreste di conifere come abeti bianchi, abeti rossi e larici. Si trovano anche foreste di faggi e betulle.\nFauna.\nLungo gli argini dei fiumi nelle vallate ci sono i visoni europei mentre nelle foreste vivono alci, cervi, orsi e lupi."}
{"id": "109334", "revid": "767487", "url": "https://it.wikipedia.org/wiki?curid=109334", "title": "Giorno di paga (film 1922)", "text": "Giorno di paga \u00e8 un film interpretato, diretto e prodotto da Charlie Chaplin; fu proiettato la prima volta il 2 aprile 1922. Il corto preferito da Chaplin stesso, e anche il suo ultimo due bobine. Per la prima volta viene impiegata sul set l'illuminazione artificiale per girare scene in notturna.\nTrama.\nOperaio in un cantiere edile, maldestro come sempre, dimostra invece straordinaria abilit\u00e0 nel ricevere i mattoni lanciatigli dal basso dai colleghi (in realt\u00e0 la scena \u00e8 girata al contrario, \u00e8 lui che li getta ai colleghi di sotto e poi riprodotta al contrario); la pausa pranzo: un montacarichi e la distrazione dei colleghi che alternativamente e distrattamente posano le loro pietanze su questo in movimento, suppliscono alla magra colazione di Charlot, che si ritrover\u00e0, inspiegabilmente (per lui), il secondo e la frutta serviti nel piatto e che senza star troppo a chiedersene la provenienza, consumer\u00e0 con soddisfazione.\nAlla fine della giornata lavorativa finalmente la paga, giusta ricompensa alle fatiche sopportate, giusta non proprio, secondo i calcoli di Charlot parrebbe che manchino dei soldi, alla fine della discussione col capomastro gli verr\u00e0 sottratta una banconota e allora s\u00ec che i conti gli tornano. Previdente trattiene per s\u00e9 una certa somma nascondendola all'interno del proprio cappello, ma la manovra non sfugge alla vista della sua terrificante consorte che l'ha raggiunto sul cantiere con l'evidente scopo di impossessarsi della paga. Charlot non si accorge della sua signora che lo segue allontanandosi dal cantiere, anzi, incrociata una bella ragazza, accantona una banconota in pi\u00f9 prevedendo di concedersi ulteriori soddisfazioni, ma la moglie, piantandosi dinanzi al poveraccio, pretende la consegna di tutto il denaro; con un gioco d'abilit\u00e0 Charlot mentre gli consegna la paga con una mano riesce, con l'altra, a sottrarle ugualmente qualche spicciolo dileguandosi alla volta dell'osteria, dalla quale uscir\u00e0 solo a notte fonda, provato ma felice, per intrattenersi coi compagni di bevuta in un improvvisato quanto strampalato coro, per la disperazione dei vicini costretti a cacciarli a secchiate d'acqua.\nL'ora del rientro \u00e8 matura, ma la direzione da prendere incerta, l'assalto all'ultimo tram diretto a casa, straripante di passeggeri, fallisce; la sua mente offuscata dall'alcool scambia un chiosco ambulante di salsicce per il tram: aggrappato alle salsicce come ci si aggrappa, appunto sul tram, resiste alle rimostranze dello sbigottito proprietario a cui non riesce di cacciarlo se non rimettendoci una fila di salami; a piedi, col salame in tasca, il povero diavolo rientra nella propria abitazione procurando di oliare per bene le scarpe onde evitare di svegliare la moglie addormentatasi col matterello in grembo pronta a giustiziare.\nGiusto il tempo di spogliare la giacca, intenzionato a coricarsi, che la sveglia, inflessibile, alle 5,30 si mette a trillare svegliando la strega, costringendo ad un balzo Charlot e a fingere l'approntarsi al lavoro: un bacio sulla guancia alla consorte e via\u2026ma appena varcata la porta della camera da letto si dirige in bagno con l'intenzione di sdraiarsi a riposare nella vasca, che raggiunge con un tuffo, ignorando per\u00f2 essere piena d'acqua fredda.\nFacendo buon viso a cattiva sorte, sistemandosi degli indumenti inzuppati come cuscino e coprendosi con un panno, calatosi l'immancabile bombetta sugli occhi si concede all'agognato riposo."}
{"id": "109341", "revid": "34392", "url": "https://it.wikipedia.org/wiki?curid=109341", "title": "Pergusa", "text": ""}
{"id": "109345", "revid": "6923", "url": "https://it.wikipedia.org/wiki?curid=109345", "title": "BMW K1200 LT", "text": "La BMW K1200LT \u00e8 stata sino al 2010 la versione di punta delle moto bavaresi dedicate ai grandi viaggi, come si evince anche dalla sigla \"Luxury Touring\".\nDescrizione.\nUscita nel 1999 in sostituzione del modello BMW K1100 LT, ne ha ereditato l'architettura del motore in linea a 4 cilindri, con un aumento della cilindrata e della coppia disponibile. Nel 2004 la moto ha subito una rivisitazione. La versione pi\u00f9 recente ha beneficiato anche di un aumento dei cavalli disponibili.\nSotto il punto di vista estetico le modifiche sono state radicali rispetto al modello precedente, la K1100 LT, con un aumento della larghezza di oltre 10\u00a0cm e un aumento generale nelle dimensioni frontali che, a fronte di una maggiore protettivit\u00e0, possono provocare problemi in presenza di vento perpendicolare alla direzione di marcia.\nLa vista laterale mette in mostra una nuova carenatura molto avvolgente e raccordata con le borse laterali e il bauletto posteriore. In questo modo si \u00e8 ottenuto sicuramente un risultato estetico gradevole, sacrificando per\u00f2 la comodit\u00e0 di carico visto che le borse del nuovo modello non sono pi\u00f9 rimovibili e pertanto pi\u00f9 difficilmente sfruttabili. Questo \u00e8 stato rimediato con la creazione di borse morbide da inserire nelle valigie rigide, disponibili come optional a pagamento.\nAnche la sella ha subito una rivisitazione, con un abbassamento della posizione di guida, molto apprezzabile per poter meglio sostenere una motocicletta con un peso in ordine di marcia di poco inferiore ai 400 kg. Per agevolare le manovre \u00e8 stata accessoriata di retromarcia e, dal modello in produzione dal 2004, anche di cavalletto centrale elettrico. La versione del 2004 ha inoltre un differente angolo di inclinazione della forcella anteriore e una sella pi\u00f9 stretta, che ne agevola la manovrabilit\u00e0 da ferma.\nRispetto al modello che l'ha preceduta ha mantenuto tutta la notevole accessoristica gi\u00e0 presente, in parte di serie ed in parte fornibile come optional a pagamento, sia di sicurezza con l'impianto frenante fornito di ABS, sia di comodit\u00e0 di viaggio con sella e manopole riscaldate, parabrezza regolabile in altezza e computer di bordo.\nLa versione precedente aveva come optional una radio con riproduttore di audiocassette, la K1200LT nasce con questo dispositivo di serie, con i comandi integrati nella plancia e sul manubrio. Era anche disponibile un caricatore di CD da alloggiare in una delle borse laterali, e un navigatore GPS, di derivazione automobilistica, abbastanza ingombrante, da alloggiare nell'altra borsa laterale. Nella versione del 2004 viene sostituito il lettore di audiocassette con un lettore di CD, e viene reso disponibile un navigatore satellitare pensato per l'uso motociclistico, di dimensioni molto pi\u00f9 ridotte.\nDa sempre \u00e8 disponibile come optional a pagamento un sofisticato impianto interfonico, interfacciabile con telefono cellulare e con una radiotrasmittente portatile. Nell'ultima versione si interfaccia inoltre con il sistema di navigazione satellitare.\nAnche questa moto \u00e8 nata per lunghi viaggi soprattutto autostradali e per le sue caratteristiche, anche di prezzo non a portata di tutte le tasche, si confronta sul mercato soprattutto con la Honda Goldwing e alcuni modelli di Harley Davidson.\nNel 2010 \u00e8 uscita dai cataloghi della casa, dopo la presentazione della sua erede, la BMW K1600 GTL."}
{"id": "109346", "revid": "120010667", "url": "https://it.wikipedia.org/wiki?curid=109346", "title": "Lago Pergusa", "text": "Pergusa \u00e8 un lago della Sicilia che si trova nelle vicinanze di Enna.\nNonostante le relativamente modeste dimensioni riveste grande importanza geologica, faunistica e culturale e in ragione di ci\u00f2 vi fu istituita una riserva naturale speciale, mentre l'Unione europea ha promosso il lago a sito di interesse comunitario.\nMorfologia.\nIl lago di Pergusa, conosciuto fin dalla remota antichit\u00e0, \u00e8 posto tra un gruppo di alture appartenenti ai monti Erei, che cingono quasi interamente la conca di forma sub-ellittica che accoglie l'invaso. Il Lago si trova nel territorio del villaggio di Pergusa, frazione di Enna e posto a pochi chilometri dal capoluogo. Il bacino risulta essere di modeste dimensioni ma ha una grande importanza geologica, faunistica e culturale e per questo vi \u00e8 stata istituita la prima Riserva Naturale Speciale della Regione Siciliana, ed inoltre \u00e8 stata individuata come Zona di Protezione Speciale (ZPS).\nIl lago \u00e8 di origine tettonica e ha acque salmastre, nonostante si trovi al centro dell'isola. Il fatto \u00e8 dovuto soprattutto alla mancanza di emissari e l'acqua che nei millenni ha riempito il bacino lacustre, ne \u00e8 uscita solamente per evaporazione lasciandovi i sali che nel tempo si erano disciolti dal terreno.\nIl lago di Pergusa \u00e8 endoreico e non possedendo emissari o immissari, si alimenta ancora oggi di acque piovane e di falda. Le sue acque si raccolgono al centro di una conca lacustre che un tempo doveva essere ben pi\u00f9 ampia.\nVerso la fine del XX secolo, sia per il clima sempre pi\u00f9 torrido che per la pressione antropica (soprattutto i pozzi aperti nella zona), le sue condizioni erano peggiorate a tal punto da determinare l'abbassamento del livello delle acque e il parziale interramento.\nProvvedimenti recenti stanno ottenendo una certa ripresa. Oggi il lago \u00e8 particolarmente vivo, con un'estensione di 1,8\u00a0km\u00b2 (contro i 1,2 di prima del 2000), una profondit\u00e0 media di 3,50\u00a0m. e massima di 12\u00a0m.\nIl bacino afferente ha una superficie di circa 12\u00a0km\u00b2 e si estende su altezze che vanno dai 911 metri sul livello del mare di monte Carangiaro ai 667 metri della media del livello del lago. Le aste torrentizie di maggiore afferenza sono il Piano dei Mondelli ed il vallone Carangiaro, oggi pi\u00f9 conosciuto come vallone Amaradio. Il piccolo bacino \u00e8 incastonato lungo lo spartiacque dei bacini del Simeto ad est e del Salso ad ovest.\nIl sito del lago di Pergusa e i suoi immediati dintorni, per le sue caratteristiche, \u00e8 da identificare con l'antica denominazione di Saline di Castrogiovanni note sin dal secolo XIV, il cui titolo feudale appartenne tra le altre alle famiglie Intorrella, Ventimiglia, Campolo e Stagno.\nMitologia.\nIl lago di Pergusa rappresenta un ambiente di notevole interesse naturalistico che ha stimolato, fin dalle epoche pi\u00f9 remote, la fantasia di scrittori d'ogni tempo: da Claudiano, Ovidio, Cicerone, Livio e Diodoro Siculo al poeta inglese John Milton e molti altri. Nel mondo classico fu celebrato da alcuni di loro \u201cIl ratto di Persefone\" (Proserpina per i romani), uno degli episodi mitologici pi\u00f9 affascinanti, che a Pergusa si sarebbe svolto nella notte dei tempi. \nLa leggenda narra di Persefone, figlia di Demetra, che, mentre raccoglieva fiori nei pressi del Lago, fu rapita dal dio degli Inferi, Ade, e fatta sua sposa. Demetra la cerc\u00f2 in lungo e largo per nove giorni; la dea della Fertilit\u00e0 trascur\u00f2 cos\u00ec il suo dovere e le messi cominciarono a venir meno. Il decimo giorno, Zeus, preoccupato per la carestia cui poteva essere soggetto il genere umano, fece svelare a Demetra il luogo dove l'amata figlia era stata violentemente trascinata. In seguito alle disperate suppliche della madre, il padre degli dei acconsent\u00ec che madre e figlia potessero vivere insieme, ma solo per un periodo dell'anno (secondo il mito omerico, Persefone ritornava sulla terra, al fianco della madre, per sei mesi l'anno, mentre per i restanti sei tornava nell'Ade assieme al marito; il mito orfico, invece, ci racconta di quattro mesi trascorsi nel regno dei morti e di otto nel regno dei vivi).\nDemetra accett\u00f2 la decisione, ma anche lei eman\u00f2 una sentenza: quando il suo sguardo fosse stato lontano dall'amata figlia, il sorriso avesse abbandonato le sue labbra e la tristezza riempito il suo cuore, allora la stessa sorte sarebbe toccata alla terra, dando cos\u00ec origine all'autunno ed all'inverno; con il ritorno di Persefone, invece, anche la terra avrebbe esultato della sua presenza, la vegetazione e la fertilit\u00e0 sarebbero riapparsi, sarebbero sbocciati cos\u00ec i fiori, gli uccelli sarebbero tornati ai loro nidi, gli alberi avrebbero dato i loro frutti e gli uomini avrebbero giovato di tale ricchezza, dando origine, in tal modo, alla primavera e all'estate.\nSport.\nLungo la costa del lago si sviluppa l'Autodromo di Pergusa un autodromo molto importante lungo circa 5\u00a0km. Costruito nel 1951, \u00e8 stato scenario di prestigiosi eventi internazionali tra cui la Formula 1, il Campionato mondiale Superbike e la Targa Florio, cui hanno preso parte molti leggendari nomi del motorsport internazionale.\nTurismo.\nIl lago \u00e8 circondato da diversi hotel, agriturismi e bed and breakfast; la capacit\u00e0 ricettiva esclusivamente alberghiera della localit\u00e0 \u00e8 pari a circa 300 posti letto, vale a dire i tre quinti dei posti letto solo alberghieri disponibili a Enna.\nFauna.\nIl bacino afferente ha una superficie di circa 12\u00a0km\u00b2 e si estende a 667 metri di altezze sul livello del mare. Lo specchio d'acqua \u00e8 un'area nevralgica per la corrente migratoria paleoartica degli uccelli per la sua posizione geografica e per il fatto di essere un'oasi umida in un paesaggio per lunghi mesi dominato dalla siccit\u00e0, rappresenta un'area nevralgica nella corrente migratoria di molte specie di uccelli, in quanto \u00e8 situato lungo una delle principali rotte migratorie della regione paleartica occidentale. Il lago \u00e8 l'habitat ideale per gli uccelli che compiono lunghe ore di volo ininterrotto sul mare da e verso l'Africa e durante la migrazione esso rappresenta un ottimo luogo di sosta per migliaia di uccelli acquatici. Nei mesi primaverili si possono ammirare garzette e aironi cenerini, nitticore e mignattai. Nel periodo invernale arrivano a svernare grossi gruppi di Anatidi tra cui l'alzavola, il mestolone e il fischione, nonch\u00e9 altri uccelli acquatici quali il moriglione e la folaga. Nelle zone fangose limitrofe alla riva si trovano spesso il chiurlo maggiore, il totano moro, la pettegola, la pavoncella e il beccaccino. Vi si trovano anche specie rare come il falco di palude e la moretta tabaccata ed \u00e8 area di nidificazione della coturnice sicula. Oltre agli uccelli vi si trovano anche mammiferi (Istrice e Donnola), rettili (le tartarughe palustri) e anfibi (Bufo bufo e gli endemici Bufo siculus e Discoglossus pictus). Sensazionali avvistamenti recenti hanno confermato la presenza rarissima a Pergusa di esemplari in via d'estinzione in Italia come l'airone rosso, nell'ambito delle attivit\u00e0 di \"birdwatching\" che hanno in questa riserva una delle oasi privilegiate a livello nazionale.\nLo specchio lacustre \u00e8, inoltre, luogo di interessanti endemismi della microflora e della microfauna. Periodicamente il lago, per una sinergia tra alcuni degli organismi microscopici che in esso vivono, fa registrare un fenomeno unico al mondo: le sue acque si tingono di rosso sangue conferendo al paesaggio un aspetto di grande particolarit\u00e0. Il protagonista \u00e8 un copepode, (Arctodiaptomus salinus) un piccolo \u201cgambero\u201d che, per difendersi dai raggi del sole estivo, si tinge di un pigmento rosso e si insedia in foltissime colonie sotto le piante acquatiche. Il pigmento si trasferisce poi all'acqua ai batteri che in essa vivono sino a trasformare lo specchio del lago in una sorta di vinaccia color mosto. Nel 2008 il lago \u00e8 stato protagonista di una moria di pesci, in particolare la carpa, centinaia di pesci sono rimasti arenati sulle rive del lago. I risultati sugli esami compiuti dall'istituto Zooprofilattico di Palermo sulle carpe morte al lago di Pergusa parlano di lesioni interne causate dalle biotossine di un'alga. Tale fenomeno, probabilmente manifestatosi in altri momenti nella storia del lago, non \u00e8 altro che uno squilibrio delle condizioni ecologiche del lago stesso a dimostrazione della grande fragilit\u00e0 dell'ambiente.\nFlora.\nAttorno al lago si stende la Selva Pergusina, gestita dall'Azienda regionale demaniale delle Foreste. Questa area, costituita inizialmente su un demanio feudale di propriet\u00e0 della famiglia Militello, venne coltivata a bosco con la messa a dimora di specie alloctone e di conifere, alternate per formare le lettere DUX, in onore di Benito Mussolini, che del lago Pergusa aveva voluto la bonifica e che tra il 1936 e il 1937, ordin\u00f2 la creazione dell'omonimo villaggio.\nOggi sotto le vecchie piante, gi\u00e0 settantenni, crescono querce caducifoglie (come le roverelle) e sempreverdi (come i lecci), ed un corteggio floristico estremamente vario con alaterni, perastri, e altri componenti della flora della foresta sempreverde mediterranea.\nAnche altre aree risparmiate dalla densa utilizzazione umana della conca, quali l'ex demanio Geracello di Zagaria, ultimamente acquisito dalla Provincia di Enna, presentano aspetti abbastanza complessi della flora originaria mentre attorno al lago si \u00e8 mantenuta una serie di fasce concentriche di formazioni pi\u00f9 o meno igrofile che vedono crescere la Cannuccia palustre, il Giunco, la Calistegia etc.\nIl lago di Pergusa \u00e8 stato oggetto di studi da parte di grandi nomi della cultura italiana che hanno fatto questo passo verso l'adozione dei luoghi: Ruggero Leonardi, giornalista, gi\u00e0 direttore di \u201cOasis\u201d e di \u201cRendez-Vous Italia\u201d ha scritto la fiaba \u201cIl lago che diventava rosso\u201d; l'entomologo Giorgio Celli ha curato una scheda di presentazione della fauna presente nel lago, mentre il simbolo della riserva \u00e8 stato disegnato da un artista ennese di gran fama e di \u201cfede\u201d ambientalista, Alberto Cacciato, a quattro mani con il grafico Alessandro Amato (rappresenta un uomo - uccello nella cui sagoma si intravede il rosso del \u201clago di sangue\u201d). In ultimo, il geografo e cartografo De Agostini sta lavorando ad una carta della riserva. Adesso della gestione della Riserva naturale speciale Lago di Pergusa se ne occupa la Provincia Regionale di Enna VIII settore Ambiente Territorio e Protezione civile Servizio Pianificazione del Territorio e Gestione Riserve Naturali"}
{"id": "109347", "revid": "198277", "url": "https://it.wikipedia.org/wiki?curid=109347", "title": "Fabrizio Ravanelli", "text": "Dopo diverse esperienze tra Serie C2, C1 e B, salendo alla ribalta con le maglie di e , ha vissuto la fase pi\u00f9 brillante della propria carriera tra le file della , club in cui ha vinto una Coppa UEFA, uno scudetto, una Coppa Italia, una Supercoppa italiana e una Champions League. Trasferitosi al prima e all' poi, \u00e8 rientrato in Italia nel 2000, ingaggiato dalla , dove ha nuovamente conquistato scudetto, Coppa Italia e Supercoppa nazionale. Ultratrentenne, ha vestito le casacche di , e nuovamente Perugia, con cui ha chiuso la carriera nel 2005.\nSoprannominato \"Penna Bianca\" o \"Silver Fox\" a causa del candore precocemente assunto dalla sua capigliatura, viene ricordato anche per la particolare esultanza dopo ogni suo gol, da lui personalmente inventata, che consisteva nel coprirsi la testa con la maglia di gioco e continuare a correre con le braccia divaricate.\n\u00c8 stato candidato al Pallone d'oro nel 1995 e nel 1996, classificandosi rispettivamente 12\u00ba e 16\u00ba.\nCaratteristiche tecniche.\nGiocatore.\nMancino, ma abile anche con il destro, pur non vantando una grande eleganza nei movimenti \u2014 era caratteristica la sua corsa con \u00abquella schiena un po' curva\u00bb \u2014 spiccava sul terreno di gioco per carattere, dinamismo, forza fisica e senso del gol, oltrech\u00e9 per una notevole propensione alla fase difensiva grazie a costanti ripiegamenti. Agiva generalmente da seconda punta, ruolo in cui era solito fare da \u00abtorre\u00bb per i compagni di reparto \u2014 sebbene il colpo di testa non fosse il pezzo migliore del suo repertorio \u2014, risultando altres\u00ec efficace nella finalizzazione. A queste doti un\u00ec progressivi miglioramenti nella tecnica di base: gi\u00e0 molto abile nel dribbling, talvolta si incaricava anche della battuta dei calci di punizione, prediligendo una traiettoria a effetto.\nCarriera.\nGiocatore.\nClub.\nPerugia, Casertana e Reggiana.\nCresce nelle giovanili del principale club della sua citt\u00e0, il , con cui debutta in prima squadra nella stagione 1986-1987, in Serie C2, guadagnandosi sempre pi\u00f9 spazio nella parte finale del campionato grazie alla fiducia del tecnico Mario Colautti. L'annata seguente, neanche ventenne, s'impone tra i protagonisti di una compagine ricordata tra le migliori della storia biancorossa, per via dei numerosi record societari stabiliti: in questo contesto Ravanelli mette a segno 23 reti che ne fanno il capocannoniere del campionato, dando un notevole apporto nella vittoria del girone e annessa promozione dei grifoni in Serie C1.\nNel triennio iniziale in Umbria, in cui ha peraltro tra i suoi rifinitori un altro promettente giovane, Angelo Di Livio, che ritrover\u00e0 in seguito nei vittoriosi anni juventini, l'attaccante realizza un totale di 41 gol, cifra che desta le attenzioni dell', in Serie B, dove approda nell'estate 1989. L'esperienza con gli irpini non \u00e8 per\u00f2 delle pi\u00f9 positive: all'inizio della stagione 1989-1990 ha modo di collezionare appena 7 presenze in maglia biancoverde prima di venire ceduto in prestito, in ottobre, alla dove ritrova parzialmente il \"feeling\" con la rete mettendo a referto 12 reti nel campionato di C1.\nTornato ad Avellino nell'estate 1990, si ritrova nuovamente chiuso tra le file dei campani con cui gioca soltanto il precampionato e due gare di Coppa Italia, sicch\u00e9 a settembre \u00e8 acquistato dai pari categoria della . Qui emerge perentoriamente disputando due buoni campionati di Serie B, in particolar modo il primo, 1990-1991, dove con 16 centri porta gli emiliani a sfiorare quella che sarebbe stata una storica promozione in Serie A, al tempo mai raggiunta prima dal club granata.\nLe prove offerte a Reggio Emilia fanno convergere su Ravanelli le attenzioni della Juventus che cerca di portarlo in Piemonte gi\u00e0 sul finire del 1991, rimandando poi il trasferimento all'anno seguente anche per la prospettiva di prelevarlo da svincolato, negli anni immediatamente precedenti la sentenza Bosman, con un minor esborso economico. Tale \"querelle\" di mercato finisce tuttavia per porre il giocatore in aperto contrasto con la tifoseria della \"Regia\", influendo negativamente anche sul rendimento in campo nell'annata 1991-1992, in cui dimezza il bottino sottoporta.\nJuventus.\n1992-1994.\nNell'estate 1992 Ravanelli approda come da programmi alla , squadra per cui ha sempre tifato fin da bambino, che lo acquista per 3 miliardi di lire portandolo cos\u00ec a esordire in Serie A. Inizialmente relegato dall'allenatore bianconero Giovanni Trapattoni a quinta scelta in un parco attaccanti che gli vede davanti elementi quali Roberto Baggio, Casiraghi, M\u00f6ller e Vialli, nella sua prima stagione a Torino ha comunque modo di contribuire con gol importanti alla vittoria della Coppa UEFA, conquistata dopo aver sconfitto nella doppia finale i tedeschi del . Ci\u00f2 gli vale la riconferma per l'annata seguente in cui, anche sfruttando la sopravvenuta cessione di Casiraghi, aumenta via via minutaggio e reti pur senza riuscire, fin qui, a convincere appieno l'ambiente juventino che lo vede ancora come un \u00abbuon gregario\u00bb e nulla pi\u00f9.\nLa svolta avviene nell'estate 1994 quando sulla panchina dei piemontesi, nel frattempo profondamente rinnovatisi a livello societario e di organico, arriva Marcello Lippi. Il nuovo tecnico, in coincidenza con l'inizio del primo torneo di massima serie a vedere assegnati i tre punti a vittoria, sceglie di varare un offensivo modulo a tre punte: \u00abl'idea partiva dalla constatazione che, ceduto Dino Baggio, non avevamo centrocampisti abili nell'inserimento da dietro. Le tre punte potevano essere una buona soluzione [...] Tre attaccanti veri, di ruolo. Vialli, il sottoscritto e Baggio o Alex Del Piero\u00bb. Tale impostazione tattica, che prevede grande dispendio atletico e spirito di sacrificio \u2014 \u00abpotevamo garantire molte soluzioni d'attacco ed eravamo i primi a difendere\u00bb \u2014, esalta le doti del \u00ab\"panzer\"\u00bb umbro il quale si afferma definitivamente ad alti livelli, confermando il suo altruismo a tutto campo ma riscoprendosi anche prolifico sottorete.\n1994-1996.\nLa stagione 1994-1995, la pi\u00f9 usurante della carriera con 53 partite giocate, lo vede sfondare quota 30 gol, bottino che aiuta la \"Vecchia Signora\" a fare proprio il \"double\" composto dallo scudetto, tornato sulle casacche bianconere dopo nove anni, e dalla Coppa Italia; l'attaccante \u00e8 assoluto protagonista nelle sfide contro il , nel dualismo sportivo che monopolizza il calcio italiano ed europeo dell'annata, siglando loro in campionato una doppietta sia all'andata sia al ritorno \u2014 gara, quest'ultima, che il 21 maggio 1995 consegna matematicamente ai bianconeri il tricolore \u2014, e realizzando un'altra rete ai ducali il successivo 11 giugno, nella finale di ritorno che porta i torinesi a fregiarsi della coccarda tricolore.\nCon la Juventus raggiunge inoltre nel 1995 la sua seconda finale di Coppa UEFA, stavolta persa contro i rivali parmensi, competizione nella quale il 27 settembre 1994 mette a referto una cinquina nel 5-1 interno ai bulgari del , record per un giocatore bianconero nelle coppe europee e, all'epoca, 8\u00ba di sempre a timbrare un \"pokerissimo\" nella storia della manifestazione.\nL'annata successiva, l'ultima delle quattro trascorse a Torino, \"Penna Bianca\" \u00e8 ormai uno dei \"senatori\" dello spogliatoio juventino, indossando all'occorrenza anche la fascia di capitano ogni qual volta non \u00e8 in campo Vialli (come \u00abnel ventre di un Bernab\u00e9u stracolmo, contro il \u00bb, nei quarti di Champions League); sempre a livello personale, sintomo di una sopraggiunta notoriet\u00e0 ormai internazionale, sul finire dell'anno solare si classifica inoltre al 12\u00ba posto nel Pallone d'oro della rivista francese \"France Football\" e al 9\u00ba nel World Player of the Year dell'inglese \"World Soccer\".\nNel gennaio 1996 partecipa alla vittoria della Supercoppa italiana, l'ultimo trofeo nazionale che ancora mancava alla bacheca bianconera, conquistata nuovamente a spese del Parma. Soprattutto, a fine stagione \u00e8 tra i protagonisti della squadra vincitrice della Champions League: nella finale di Roma contro i detentori del trofeo, gli olandesi dell', Ravanelli realizz\u00f2 da \u00abposizione impossibile\u00bb il gol del momentaneo vantaggio \u2014 \u00abavevo notato che i due fratelli De Boer spesso erano leggerini, per non dire presuntuosi, quando giocavano con il portiere. Me lo sono ricordato quando vidi quel pallone in area. Con la suola del sinistro me lo sono portato avanti e ho calciato con il destro. [...] La porta era strettissima. Silooy tent\u00f2 un salvataggio in scivolata, ma non serv\u00ec\u00bb \u2014, poi pareggiato da Litmanen, in una partita infine vinta dai piemontesi ai tiri di rigore.\nAlla fine di questa stagione, che gli varr\u00e0 una seconda candidatura al Pallone d'oro (16\u00ba), avviene tuttavia la brusca interruzione del rapporto con la squadra torinese: \u00absuccesse tutto all'improvviso, dopo la finale. La Juventus aveva deciso di cedermi. Non ci potevo credere. Per me fu una pugnalata. Mi sono sentito tradito [...] Penso di aver ricevuto meno di quanto ho dato [...] Mi sentivo il futuro di quella squadra\u00bb. Ravanelli sveste la maglia bianconera dopo 160 partite e 68 reti, e aver messo in bacheca tre titoli nazionali e due internazionali.\nMiddlesbrough e Olympique Marsiglia.\nNell'estate 1996, per la somma di 18 miliardi di lire, pur con qualche titubanza iniziale Ravanelli si trasferisce in Inghilterra, nell'ambizioso di Bryan Robson, dove l'italiano, in quel momento il calciatore pi\u00f9 pagato della Premier League, va a formare un'affiatata coppia d'attacco con il brasiliano Juninho Paulista. Questo tandem offensivo contribuisce a portare il \"Boro\" a traguardi mai toccati nei precedenti centoventi anni di storia del club, raggiungendo nella stagione 1996-1997 le finali delle due coppe nazionali, la League Cup e la FA Cup, tuttavia perse, rispettivamente, contro il (alla ripetizione, dopo che Ravanelli aveva aperto le marcature nei supplementari della prima finale, rete resa vana dal pari di Heskey) e il .\nLe succitate fatiche infrasettimanali si ripercuotono negativamente sul cammino in campionato dove, inaspettatamente, il Middlesbrough retrocede nonostante i 16 gol in 33 partite dell'attaccante italiano \u2014 compresa la tripletta nella prima giornata al , il 19 agosto 1996, che gli varr\u00e0 poi, nel 2008, il premio di miglior esordio nella storia della Premier League da parte del tabloid \"The Sun\" \u2014; sul piano personale \u00e8 la miglior annata sottoporta per \"Fabulous Fab\" il quale, con altri 15 centri nelle coppe, raggiunge le 31 reti totali.\nCon i rossi di North Yorkshire relegati in First Division, i rapporti fra il club e Ravanelli si raffreddano sicch\u00e9, anche per ottenere maggiore visibilit\u00e0 in chiave azzurra causa il prossimo , nell'ottobre 1997 il giocatore approda in Francia, nelle file dell' che lo acquista per 15,5 miliardi di lire. In Provenza ha un avvio turbolento causa incomprensioni con la classe arbitrale e ancor pi\u00f9 con l'ambiente calcistico d'Oltralpe, tifosi e \"mass media\", che gli affibbiano la poco edificante nomea di \u00ab\"simulateur\"\u00bb dopo la vittoriosa sfida di cartello dell'8 novembre 1997 al Parco dei Principi contro il (2-1), in cui si guadagna un calcio di rigore apparso inesistente: l'episodio \u00e8 ricordato tra i pi\u00f9 discussi nella storia del \"Classique\".\nCi\u00f2 nonostante Ravanelli fa presto dimenticare il tutto disputando un buon biennio iniziale in maglia biancazzurra, in cui spicca in particolare la stagione 1998-1999 quando le 13 reti dell'italiano, inserito dal tecnico Rolland Courbis in un tridente d'attacco che vede anche Dugarry e Maurice, portano i marsigliesi a sfiorare la vittoria in Division 1: in un epilogo \"thrilling\" di campionato che vede, all'ultima giornata, lo scontro diretto al vertice contro il capoclassifica , l\"OM\" \u00e8 virtualmente campione di Francia sino all'89' quando il pareggio dei girondini consegna a questi il titolo. Nel 1999 raggiunge inoltre la sua terza finale di Coppa UEFA (in cui tuttavia \u00e8 costretto a saltare l'atto conclusivo per la squalifica rimediata nella semifinale di ritorno a Bologna), persa a Mosca contro il Parma. Negativa \u00e8 invece l'annata seguente, con la squadra impantanata nella \"bagarre\" della zona retrocessione e Ravanelli che fa le valigie nella sessione invernale di mercato, lasciando Marsiglia dopo 84 presenze e 31 reti.\nLazio, Derby County e Dundee.\nNel dicembre 1999, sia per ragioni tecniche come lo scarso rapporto con il successore di Courbis sulla panchina dell\"OM\", Bernard Casoni, sia per motivi familiari, l'attaccante fa ritorno in Italia accasandosi alla . Pur non facendo parte dell\"undici\" titolare, al termine della stagione 1999-2000 contribuisce ai trionfi dei capitolini di Sven-G\u00f6ran Eriksson, che nello spazio di pochi giorni dapprima tornano a laurearsi campioni d'Italia dopo ventisei anni \u2014 approfittando nell'ultima giornata dell'esito dello scontro proprio fra due ex club di Ravanelli, Perugia e Juventus \u2014, e poi sollevano la Coppa Italia superando nella doppia finale l'. Dopo il secondo \"double\" nazionale della carriera, all'inizio dell'annata seguente arriva per Ravanelli anche la seconda Supercoppa italiana personale, vinta dalla Lazio ancora ai danni dei nerazzurri.\nQuella del 2000-2001 \u00e8 una stagione che lo vede tuttavia ai margini della rosa biancoceleste, chiuso in avanti da elementi quali Simone Inzaghi e Salas nonch\u00e9 dai neoacquisti Claudio L\u00f3pez e Crespo. Al termine della stessa, dopo 10 reti nei diciotto mesi trascorsi a Roma, lascia quindi da svincolato il club capitolino per far ritorno in Gran Bretagna. Oltremanica milita dapprima per gli inglesi del , dove rimane per una stagione e mezza senza riuscire a evitare, nel 2002, la retrocessione della squadra in First Division, e poi per gli scozzesi del , con cui spende gli ultimi mesi del 2003 prima di veder risolto il proprio contratto causa i gravi problemi economici della societ\u00e0. Nella sua seconda e ultima esperienza nel calcio britannico Ravanelli colleziona 16 reti con i \"Rams\" e 3 con i \"Dees\", queste ultime consistenti in un \"hat-trick\" al in una sfida di Scottish League Cup.\nRitorno a Perugia.\nNel gennaio 2004 Ravanelli torna nella nat\u00eca Perugia per chiudere la carriera con la maglia del club che l'aveva lanciato, anche per tenere fede a una promessa fatta al padre da poco scomparso: \u00abricordo che quando entravo in campo istintivamente mi giravo verso la curva per salutarlo, poi mi veniva in mente che non c'era pi\u00f9\u00bb.\nSotto la guida di Serse Cosmi il Perugia sta affrontando un campionato difficile, relegato al fondo della classifica, tanto che il presidente biancorosso Luciano Gaucci, avvezzo a decisioni fuori dagli schemi, sarebbe tentato di affidare a Ravanelli anche la panchina della squadra, nel doppio ruolo di \"player manager\"; tuttavia \u00e8 lo stesso attaccante a far desistere Gaucci dai suoi intenti. Grazie ai gol e alla \"leadership\" di Ravanelli, cui vengono affidati anche i gradi di capitano, nella seconda parte di stagione gli umbri riescono contro ogni pronostico a risalire la china e a raggiungere l'insperato spareggio interdivisionale contro la , che per\u00f2 li vede sconfitti, tra molte recriminazioni della piazza perugina, e retrocessi in Serie B.\nNella stagione 2004-2005 l'attaccante rimane ancora nel Perugia che, al termine della stessa, fallisce il ritorno in massima serie dopo aver perso la finale play-off contro il . L'estate seguente la squadra biancorossa, caduta preda di guai finanziari, va incontro alla rifondazione e alla conseguente ripartenza dalla Serie C1, sicch\u00e9 all'et\u00e0 di 36 anni Ravanelli decide di ritirarsi dal calcio giocato.\nNazionale.\nIl primo approccio di Ravanelli con la maglia azzurra avviene il 27 aprile 1988 nella sua Perugia, tra le file della nazionale Under-21 di Serie C, in occasione di un'amichevole contro i pari et\u00e0 della .\nPer il debutto in nazionale maggiore deve attendere il 25 marzo 1995, quando il commissario tecnico Arrigo Sacchi gli affida una maglia da titolare per la gara di qualificazione al contro l', trovando subito la rete sul terreno di Salerno; prende poi parte alla fase finale della succitata competizione continentale in Inghilterra, scendendo in campo in 2 delle 3 partite dell'Italia.\nTerminata la gestione Sacchi, Ravanelli resta nel \"giro azzurro\" anche sotto la guida di Cesare Maldini, il quale ne fa tra i punti fermi della squadra per tutte le qualificazioni al (compreso il decisivo play-off contro la ), convocandolo poi per la fase finale in Francia; l'attaccante \u00e8 tuttavia impossibilitato a prendervi parte, poich\u00e9 nel frattempo colpito da una broncopolmonite di origine batterica, venendo cos\u00ec sostituito a pochi giorni dal via \u2014 in quello che rimarr\u00e0 \u00abil pi\u00f9 grande rimpianto della mia carriera\u00bb \u2014 da Enrico Chiesa.\nL'amichevole pre-mondiale del 2 giugno 1998, una sconfitta per 1-0 contro la , rimane dunque la sua ultima apparizione in maglia azzurra, con cui ha totalizzato 22 presenze e 8 reti.\nAllenatore.\nAl termine dell'attivit\u00e0 agonistica, intraprende con alterne fortune quella di allenatore. Nel 2005 \u00e8 supervisore tecnico nel vivaio del Perugia, per poi passare alle giovanili della Juventus, dove nella stagione 2011-2012 ricopre il ruolo di tecnico della formazione Esordienti, e nella successiva dei Giovanissimi Regionali. \nNell'estate 2013 viene ingaggiato come tecnico della prima squadra dai francesi dell', club di Ligue 1; nonostante un avvio promettente, una crisi di risultati lo porta a essere sollevato dall'incarico il successivo 2 novembre, lasciando la squadra al diciannovesimo posto in campionato.\nDopo un lustro d'inattivit\u00e0, in cui si dedica prettamente ad \"ambassador\" delle Juventus Legends, nel giugno 2018 viene chiamato ad allenare l', neopromosso nella massima serie ucraina. Anche questa esperienza \u00e8 per\u00f2 di breve durata: lamentando una difficile situazione ambientale dettata da gravi problemi economici in seno alla societ\u00e0, che si ripercuote negativamente sull'andamento della squadra, si dimette dall'incarico il successivo settembre, con la squadra ultima in classifica.\nDopo il ritiro.\nAl termine dell'attivit\u00e0 agonistica, contemporaneamente alla carriera in panchina inizia a collaborare come opinionista televisivo, per canali sportivi come Mediaset Premium o Fox Sports. Fa inoltre parte delle selezioni di \"Juventus Legends\" e \"Azzurri Stars\" composte, rispettivamente, da ex giocatori del club bianconero e della nazionale italiana, volte a portare avanti progetti di solidariet\u00e0.\nCausa riabilitazione dopo un intervento chirurgico alla schiena, dal 2005 ha iniziato ad appassionarsi al ciclismo, partecipando dal 2008 con successo a varie gare di granfondo \u2014 si \u00e8 laureato, fra le altre cose, campione provinciale perugino di cicloturismo \u2014 e creando assieme ad altri amici una vera e propria squadra, l'Umbria Cycling Team.\nNella seconda met\u00e0 degli anni 2000 \u00e8 stato testimonial per Dirk Bikkembergs.\nStatistiche.\nStatistiche da allenatore.\n\"Statistiche aggiornate al 23 settembre 2018.\""}
{"id": "109348", "revid": "125976898", "url": "https://it.wikipedia.org/wiki?curid=109348", "title": "9\u00ba Reggimento d'assalto paracadutisti &quot;Col Moschin&quot;", "text": "Il 9\u00ba Reggimento d'assalto paracadutisti \"Col Moschin\" \u00e8 il reparto di incursori (Tier 1) dell'Esercito Italiano, il precursore dal 1954 dei reparti di forze speciali Italiani.\nIl Reggimento \"Col Moschin\" \u00e8 inquadrato nel Comando delle forze speciali dell'Esercito e tiene in custodia la bandiera del IX Reparto d'Assalto, del quale ha ereditato l'anno di costituzione (1918), il nome del luogo di un'epica azione e le mostrine (fiamme nere degli Arditi), riadottate nel 2006. Dal 1995, nel quadro di ristrutturazione dell'Esercito Italiano, \u00e8 passato da battaglione a reggimento.\nLa base del Reggimento \u00e8 a Livorno presso la caserma \"Vannucci\". Esiste anche un centro di addestramento, denominato \"Base addestramento incursori\" (BAI) a Pisa, situato nel parco regionale di San Rossore (ex tenuta presidenziale) vicino alla foce del fiume Arno, che viene utilizzato per le attivit\u00e0 anfibie e subacquee del reggimento.\nPer l'attivit\u00e0 operativa dipendono dal COFS, il Comando interforze per le operazioni delle forze speciali.\nStoria.\nPrima guerra mondiale.\nLa storia del Reggimento pu\u00f2 essere associata a quella di alcune unit\u00e0 di Arditi della prima guerra mondiale, quale il IX Reparto d'assalto. Gli arditi si imposero sulla scena militare, guadagnandosi una fama impressionante grazie ai loro atti di eroismo e per la violenza delle loro azioni. Gli arditi erano specialisti degli assalti con lancio di bombe a mano e con combattimenti all'arma bianca nelle trincee nemiche.\nIl IX Reparto, in particolare, si distinse sul monte Grappa, dove il 15 giugno 1918 sal\u00ec urgentemente in quota con 600 arditi guidati dal maggiore Giovanni Messe per recuperare le linee perdute. Alle 22 Valle San Lorenzo, Col Fagheron e Col Fenilon erano riconquistati. Rimaneva il Col Moschin. Alle 7.10 di mattina del 16 giugno 1918, gli arditi di Messe (nonostante l\u2019artiglieria italiana non avesse ancora allungato il tiro come da ordini) partirono all'attacco del Col Moschin (comune di Solagna). Dopo 10 minuti, la sommit\u00e0 veniva ripresa, peraltro facendo numerosi prigionieri (pi\u00f9 di 300) e sottraendo molte mitragliatrici. Pochi giorni dopo prese parte alla conquista dell'Asolone (comune di Pove), che cost\u00f2 al IX un enorme contributo di sangue e fu solo temporanea, perch\u00e9 un contrattacco avversario ebbe la meglio sulle sue forze esauste. In poche ore il IX perse quasi il 50% degli effettivi.\nSeconda guerra mondiale.\nNel corso della Seconda guerra mondiale, il 20 luglio 1942, si costituisce a Santa Severa un Reggimento arditi che pochi mesi dopo viene denominato 10\u00ba Reggimento arditi. Il reparto, con mostrina dalle fiamme azzurre, opera alle dipendenze dell'Ufficio operazioni dello stato maggiore del Regio Esercito. Impiegato in operazioni dietro le linee nemiche in Tunisia, Algeria, e nella Sicilia invasa dagli Alleati, cessa di esistere l'8 settembre del 1943.\nGuerra di Liberazione.\nIl I Battaglione, noto anche come battaglione arditi \"Boschetti\" dal nome del suo comandante, originariamente su tre compagnie numerate 101\u00aa, 102\u00aa e 103\u00aa (paracadutisti, nuotatori poi \"da sbarco\" e camionette poi \"terrestre\"), dislocato in Sardegna nel gennaio del 1943, dopo la proclamazione dell'armistizio dell'8 settembre 1943 rimase dislocato nell'isola in funzione di riserva mobile e ridenominato IX reparto d'assalto venne riordinato nel 1944 su una compagnia da sbarco, una terrestre e una speciale (102\u00aa, 123\u00aa e 110\u00aa) entrando a far parte dal 20 marzo del 1944 nel 1\u00ba Raggruppamento Motorizzato in via di trasformazione in Corpo Italiano di Liberazione, inquadrando dal 27 giugno anche lo Squadrone Volontari \"Guide\" che ha rappresentato l'Arma di Cavalleria nel Corpo Italiano di Liberazione.\nIl IX Reparto d'Assalto \"Arditi\" a giugno \u00e8 impegnato nelle Marche. Dopo 18 giorni di aspri combattimenti lungo la linea difensiva \"Edith\" eretta lungo il fiume Musone da Loreto, Osimo e Filottrano dalle forze d'occupazione nazifasciste, non senza innumerevoli tentativi di oltrepassarla da parte di truppe di liberazione polacche, del CIL e della Div. Majella con notevoli perdite, il 18 giugno 1944 viene impiegato il IX Reparto stesso che riesce nell'impresa di sfondamento presso Casenuove di Osimo. Tale coraggiosissima impresa consent\u00ec in primis la liberazione di Ancona, determinante logisticamente per lo sfondamento anticipato della Linea Gotica.\nIl IX reparto d'assalto venne assegnato alla II Brigata del C.I.L. per essere poi inquadrato, quando il 24 settembre 1944 il C.I.L. venne sciolto, con la denominazione di III Battaglione \"Col Moschin\" nel 68\u00ba Reggimento fanteria del Gruppo di Combattimento \"Legnano\", partecipando alla Guerra di Liberazione. Il 9\u00ba reggimento d'assalto paracadutisti \"Col Moschin\" ne ha ereditato le tradizioni.\nDopoguerra.\nSciolto il 1\u00b0 agosto 1946, viene ricostituito come compagnia presso la scuola di fanteria a Cesano nel 1953, ed un anno dopo diviene Reparto sabotatori paracadutisti. Assegnato alla scuola di paracadutismo di Pisa nel 1957, diviene Battaglione sabotatori paracadutisti il 25 settembre 1961.\nSegue quindi le sorti della rinata Brigata paracadutisti \"Folgore\", e nel 1975 assume la denominazione di 9\u00ba Battaglione d'assalto paracadutisti \"Col Moschin\", inquadrato nel 9\u00ba Rgt. Paracadutisti d'Assalto \u201cFolgore\u201d.\nIl 30 dicembre 1985 nacquero i Gruppi operativi speciali (GOS) su disposizione dell'allora ministro della Difesa Spadolini, e furono chiamati a farne parte una quota del \"Col Moschin\" e una del COMSUBIN della Marina, per operazioni del SISMI.\nNel 1995 da battaglione diventa reggimento e assume la denominazione attuale: Reggimento d'Assalto paracadutisti incursori \u201cCol Moschin\u201d. Nel 2014 il reggimento lascia la brigata Folgore, per passare al neo costituito Comando forze speciali dell'esercito.\nNell'aprile 2019 viene consegnato il basco grigio-verde, che si aggiunge allo specifico fregio da basco, alle mostrine nere e al distintivo di brevetto con gladio, tutti simboli e fregi degli Arditi.\nOperativit\u00e0.\nIl reparto \u00e8 stato protagonista di numerose operazioni speciali ed antiterroristiche in tutto il mondo ed \u00e8 l'unico ad aver partecipato a tutte le missioni militari all'estero dell'Esercito Italiano dal dopoguerra ad oggi.\nIl reggimento, inquadrato nel Comando delle forze speciali dell'Esercito, per l'attivit\u00e0 operativa dipende dal COFS, il Comando interforze per le operazioni delle forze speciali. Dal 2016 opera anche, su richiesta dei servizi d'intelligence dell'AISE, per singole missioni riservate all'estero, colmando una lacuna rispetto ai servizi di altri paesi.\nOrganizzazione.\nCon la nuova riorganizzazione il reggimento \u00e8 disposto su tre battaglioni:\nDistaccamento operativo.\nUn distaccamento operativo del Col Moschin (di solito sei per ciascuna compagnia) ha al suo interno: un Incursore con specializzazione Combat Medic, un Breacher (maneggio esplosivi), un disattivatore EOD-IEDD (artificiere), un SF JTAC\u00a0\u2013 Special Forces Joint Terminal Attack Controller (controllo aereo avanzato), un addetto alla raccolta informativa e uno o due Sniper (tiratori scelti).\nFormazione.\nSelezione.\nI candidati al reparto vengono scelti attraverso un iter selettivo della durata di 21 giorni, presso il centro di addestramento BAI (Base Addestramento Incursori) di Pisa; successivamente vengono formati attraverso un lungo ciclo di addestramento della durata di circa due anni. La selezione e l'addestramento iniziale vengono svolti insieme ai candidati per il 185\u00ba Reggimento paracadutisti ricognizione acquisizione obiettivi \"Folgore\" e per il 4\u00ba Reggimento Alpini Paracadutisti \"Btg Monte Cervino\", per poi proseguire la formazione specifica presso i loro reparti di destinazione. Partecipano alle selezioni ufficiali (grado di sottotenente e tenente), sottoufficiali (sergenti o marescialli), VSP, VFP-4, e con un iter a loro dedicato i VFP1 di qualsiasi reparto e incarico.\nFase selettiva (7 settimane) \u00e8 strutturata in pre-selezione e tirocinio di selezione. L'iniziale pre-selezione prevede diverse prove fisiche:\n(**) Prova di sbarramento\nChi supera le pre-selezioni fisiche partecipa presso la 101\u00aa Compagnia Allievi, al Tirocinio di selezione, seconda fase dell'iter selettivo, che include:\nFase formativa specialistica.\nDopo aver superato il corso Operatore Basico Operazioni Speciali \u2013 OBOS, i futuri incursori rimangono al RAFOS per incominciare l'addestramento specialistico riservato alla formazione degli operatori del 9\u00ba Reggimento Col Moschin. Questa fase \u00e8 della durata di 52 settimane.\nCorso Combattimento per Forze Speciali (CCFS).\nDella durata di 23 settimane, \u00e8 condotto, come nell'OBOS, da istruttori di grande esperienza assegnati al RAFOS a rotazione dalle compagnie operative del Nono, si tiene interamente presso il RAFOS ed \u00e8 suddiviso in diverse parti:\nInfine viene approfondita la conoscenza di tutte le armi leggere in dotazione al reparto e gli allievi frequentano un ciclo di lezioni sulla fotointerpretazione delle riprese aeree. Al termine, conseguito il brevetto di \"Guastatore Paracadutista\", l'allievo affronter\u00e0 la fase successiva, il corso di qualificazione Incursore Paracadutista.\nCorso Combattimento Avanzato per Forze Speciali (CCAFS).\nDella durata di 5 settimane e destinato ad approfondire le tecniche avanzate di combattimento in ambiente urbano, di tiro istintivo, discriminato e ravvicinato, di irruzione e intervento nei pi\u00f9 disparati scenari contro obiettivi posti all'interno di varie tipologie di edifici.\nAbilitazione da Incursore.\nI candidati, che hanno terminato con successo la prima fase di specializzazione, incominciano il \"Corso di qualificazione Incursore Paracadutista\", che ha lo scopo di completare la formazione degli allievi, specializzare il personale e renderlo in grado di operare nei diversi ambienti e scenari di impiego peculiari delle forze speciali. Il perfezionamento include una serie di corsi di durata variabile gestiti direttamente dal RAFOS o svolti presso enti scolastici esterni e sono i seguenti:\nAl termine di questo lungo processo formativo, i candidati ricevono l'agognato brevetto da Incursore Paracadutista e transitano in un distaccamento di compagnia operativa.\nOperazioni note.\nItalcon Libano 2.\nIl 15 marzo 1983 alle 21.00 una pattuglia del Battaglione San Marco cadde in una imboscata nei pressi del campo di Sabra, in Libano, e quattro mar\u00f2 rimasero feriti, di cui uno gravemente. Quella stessa notte l'allora generale di brigata Franco Angioni, comandante della missione Italcon ed ex comandante del Col Moschin, decise di uscire con gli incursori per intercettare gli assalitori, che ancora non avevano lasciato la zona. Al contatto col nemico inizi\u00f2 un violento scontro a fuoco, nel quale i libanesi si batterono con armamento pi\u00f9 pesante e armi controcarro. Nel combattimento tre incursori rimasero feriti e si decise di sospendere l'azione. Uno degli italiani perse una gamba.\nIl giorno dopo, 16 marzo, al contingente italiano arriv\u00f2 un messaggio via radio dal comando dell'esercito israeliano:\n\"Comunicate al vostro comandante che siete ammirati, perch\u00e9 in Medio Oriente nessuno combatte di notte.\".\nIl 18 marzo il sottocapo del Battaglione San Marco Filippo Montesi di 20 anni, ferito nell'imboscata, fu trasferito in Italia per essere operato all'ospedale militare del Celio. Nonostante l'intervento dei medici, egli mor\u00ec il 22 marzo.\nAchille Lauro.\nLuned\u00ec 7 ottobre 1985, il giorno del sequestro dell'Achille Lauro (avvenuto alle ore 13:15), gi\u00e0 in tarda serata 60 incursori del Col Moschin arrivarono alla base militare di Akrotiri, nell'isola di Cipro, messa a disposizione dal governo britannico, pronti ad intervenire seguendo un piano sviluppato insieme all'UNIS del COMSUBIN, presenti in fase di pianificazione. I sessanta operatori avrebbero dovuto effettuare una \"saturazione a macchia d'olio\" e lo sgombero degli ostaggi, mentre gli operatori UNIS del COMSUBIN avrebbero effettuato l'irruzione iniziale. I fatti andarono diversamente e prevalse la linea diplomatica.\nSomalia.\nIl 13 dicembre 1992, scattata l'operazione Restore Hope in Somalia, un C-130 Hercules della 46\u00aa Aerobrigata arriv\u00f2 a Mogadiscio con una squadra di incursori del 9\u00ba Reggimento \"Col Moschin\". Gli operatori occuparono il palazzo dell'ambasciata italiana, lasciata abbandonata dopo lo scoppio della guerra civile nel 1991.\nIl 5 giugno 1993, alle 09:30 un flash del corrispondente dell'agenzia di stampa ANSA Remigio Benni, unico giornalista presente a Mogadiscio, parla di \"situazione drammatica, disordini e sparatorie\". Un reparto di caschi blu pakistani cade in un'imboscata dei miliziani somali di Mohammed Farah Aidid nei pressi di Radio Mogadiscio: 24 soldati sono massacrati a colpi di Kalashnikov e di mitragliatrice. L'intervento di circa 20 incursori, guidati dal tenente colonnello Marco Bertolini, evit\u00f2 una strage di proporzioni ancora maggiori. Le forze speciali italiane, combattendo corpo a corpo, portarono in salvo circa 80 pakistani delle forze ONU.\nQuattro settimane dopo, il 2 luglio 1993, avvenne la Battaglia del pastificio. Un gruppo di intervento italiano, composto da paracadutisti della Folgore, cavalleria corazzata e fanteria, riusc\u00ec a salvare molti militari italiani rimasti intrappolati in un'imboscata congegnata dai miliziani somali, subendo per\u00f2 gravi perdite: 3 morti e 26 feriti. Tra i morti uno degli incursori, il sergente maggiore Stefano Paolicchi, 30 anni, colpito sul lato destro della milza, nell'unica parte non protetta dal giubbetto antiproiettile. Per il suo contributo all'azione verr\u00e0 decorato con la medaglia d'oro al valor militare (alla memoria).\nRuanda.\nNel 1994, in Ruanda, gli Incursori ebbero il compito di evacuare i civili italiani dalla terra africana martoriata dalla guerra. L'operazione, detta \"Operazione Ippocampo\", si concluse il 19 novembre con il recupero dei connazionali.\nNe corso del genocidio del Ruanda, perpetrato contro i tutsi e gli hutu moderati, che ha devastato il paese centrafricano, il \"Col Moschin\" torn\u00f2 a pi\u00f9 riprese nel paese portando in salvo molti connazionali ed evacuando numerosi bambini locali. In conseguenza all'operazione, perse la vita il sergente maggiore Marco Di Sarra (gi\u00e0 decorato di medaglia di bronzo al valore dell'Esercito per il suo comportamento in Somalia durante l'operazione IBIS), colpito da una forma grave di malaria.\nL'Italia per consentire l'evacuazione dei suoi connazionali invi\u00f2 un distaccamento composto da operatori del \"Col Moschin\" e da incursori del Comsubin trasportati da velivoli dell'Aeronautica Militare. Giunti a Kigali, la capitale, il gruppo inizi\u00f2 la sua attivit\u00e0 in un clima di tragedia muovendosi tra corpi lasciati agli angoli delle strade; occorse recuperare persone a vari chilometri dall'aeroporto e il distaccamento non aveva potuto portare mezzi di trasporto con s\u00e9; contattati, gli altri contingenti non resero disponibili alcun mezzo, cos\u00ec gli operatori decisero di requisire dei pick up civili all'aeroporto e, dopo aver smontato le portiere e averli adattati alle loro esigenze, si diressero verso i luoghi dove rimanevano civili da recuperare. Muovendosi sempre con le armi pronte, gli operatori riuscirono ad evacuare tutti, affrontando anche molte resistenze. Il Generale canadese Romeo Dallaire, comandante della missione militare ONU in Ruanda UNAMIR, e presente a Kigali durante il genocidio, nel suo libro \"Shake Hands With the Devil\" (da cui \u00e8 tratto l'omonimo film) critica i soldati italiani per aver \"vandalizzato\" l'aeroporto di Kigali e alcuni automezzi che vi trovarono. Nel suo libro Dallaire deplora pi\u00f9 volte il comportamento delle forze europee che intervennero a Kigali, non coordinandosi con l'UNAMIR e limitandosi all'evacuazione di civili europei senza prestare soccorso ai civili ruandesi.\nAfghanistan.\nNel settembre 2007 il Reggimento ha partecipato, insieme all'SBS britannico, ad un blitz per liberare due agenti del servizio di sicurezza italiano, l'AISE, rapiti pochi giorni prima nella provincia di Farah, nell'ovest dell'Afghanistan. Gli incursori italiani fornirono la copertura di sicurezza, mentre l'assalto finale fu effettuato dai soldati britannici dotati di appositi mezzi a trazione integrale. L'operazione non ha avuto possibilit\u00e0 di pianificazione, poich\u00e9 i terroristi hanno improvvisamente cercato di trasferire i prigionieri e gli incursori sono dovuti intervenire immediatamente. Nella battaglia che ne \u00e8 seguita, i due agenti dell'AISE sono rimasti gravemente feriti, forse da fuoco amico, e uno dei due \u00e8 morto alcuni giorni dopo.\nIraq.\n30 incursori del Col Moschin nel 2015 hanno operato con forze speciali americane contro l'ISIS in una nuova base militare creata a Taqaddum, tra Falluja e Ramadi.\nLibia.\nAlmeno 40 incursori (forse anche pi\u00f9) sono stati inviati sul terreno per addestrare, coordinare, aiutare negli scontri i ribelli del CNT e per illuminare i bersagli agli aerei NATO.\nOnorificenze.\nIndividuali.\nNel corso della Prima guerra mondiale vennero conferite a militari del IX Reparto d'Assalto numerose decorazioni, tra cui 1 Ordine Militare di Savoia, 3 Medaglie d'Oro al Valore Militare, 147 Medaglie d'Argento al Valor Militare, 88 Medaglie di Bronzo al Valor Militare ed 8 Croci di Guerra al Valor Militare. "}
{"id": "109352", "revid": "22475", "url": "https://it.wikipedia.org/wiki?curid=109352", "title": "GD Graphics Library", "text": "GD Graphics Library \u00e8 una libreria scritta da Thomas Boutell e altri per la manipolazione dinamica di immagini. Scritta in C, \u00e8 in grado di generare immagini GIF, JPEG, PNG, e BMP. Il supporto per l'output in formato GIF \u00e8 stato rimosso nel 1999 in seguito alla revoca dell'anti brevetto che consentiva l'uso della compressione LZW nel software non commerciale. Quando il brevetto \u00e8 poi scaduto, il 7 luglio 2004, GIF \u00e8 stato reinserito tra i formati supportati.\nGD pu\u00f2 creare immagini composte da linee, archi, testo (utilizzando i font), altre immagini e colori multipli. Nella versione 2.0 \u00e8 stato aggiunto il colore per le immagini truecolor, canale alfa, resampling dell'immagine e altre funzioni.\nGD supporta numerosi linguaggi di programmazione tra i quali il C, PHP, Perl, OCaml, Tcl, Lua, Pascal e REXX. \nIl suo maggior impiego \u00e8 quello abbinato a PHP, una versione modificata di GD \u00e8 presente in PHP 4.3 e superiori che include funzioni aggiuntive."}
