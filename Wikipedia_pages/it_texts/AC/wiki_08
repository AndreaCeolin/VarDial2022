{"id": "92124", "revid": "287204", "url": "https://it.wikipedia.org/wiki?curid=92124", "title": "Om (induismo)", "text": "Aum od Om (\u0950) , \u00e8 un termine sanscrito indeclinabile che, col significato di solenne affermazione, \u00e8 posto all'inizio di buona parte della letteratura religiosa indiana.\nOrigine e sviluppo del significato e della funzione della sillaba \"Aum\" nelle \"Upanishad\" vediche.\nIl termine \"Aum\" compare indubbiamente nelle prime \"Upanishad\" vediche (IX-V secolo a.C.). Alcuni autori ritengono tuttavia che la sua presenza sia comunque indicata anche in un inno tardo del \"Rigveda\" (XV-XII secolo a.C.):\nUna delle pi\u00f9 antiche \"Upanishad\" vediche che esprimono significati e funzioni del termine \"Aum\" \u00e8 la \"Chandogya Upanishad\" (\"Upanishad\" collegata al \"Samaveda\" e quindi al canto rituale, \"saman\"), che al primo verso del primo \"kanda\" del primo \"prapataka\" cos\u00ec si esprime:\nNelle sue spiegazioni la \"Chandogya Upanishad\" indica che il canto liturgico (\"udgitha\") \u00e8 l'essenza di tutti gli esseri (I,1,2). Ma cos'\u00e8 l\"udgitha\"?\nCos\u00ec come senza la parola non c'\u00e8 l'inno e senza il respiro non c'\u00e8 il canto liturgico, questi trovano la loro essenzialit\u00e0 nella sillaba \"Aum\".\nMa \"Aum\" \u00e8 anche una risposta affermativa e un saluto fausto:\nDa \"Aum\" procede la conoscenza sacra: \nCon lo sviluppo delle successive \"Upanishad\", le caratteristiche della sillaba \"Aum\" verranno ulteriormente a delinearsi.\nLa \"Taittir\u012bya Upani\u1e63ad\" (collegata al \"Krishna Yajurveda\") afferma esplicitamente che:\nLa Morte (Yama) afferma, nella \"Katha Upanishad\" (o \"Kathaka Upanishad\" collegata al \"Krishna Yajurveda\") che:\nCon la \"Mandukya Upanishad\" (collegata all\"Atharvaveda\") una delle ultime \"Upanishad\" vediche la sillaba \"Aum\" viene per la prima volta analizzata e scomposta foneticamente:\nLa sacra sillaba viene quindi analizzata dividendola nei quattro vissuti che costituiscono lo stato di coscienza: veglia, sogno e sonno senza sogni, nonch\u00e9, il quarto stato, \"turiya\", al di l\u00e0 di ogni definizione \u00e8 l'Ultimo, il \"Brahman\".\nNella \"Maitri Upanishad\" (o \"Maitrayania Upanishad\" collegata al \"Krishna Yajurveda\"), probabilmente l'ultima delle \"Upanishad\" vediche, l\"Aum\" viene indicato come suono originario (VI,3) e viene infine raccomandata la pratica della meditazione dell\"Aum\" come S\u00e9.\nLa sillaba \"Aum\" nella letteratura religiosa post-vedica.\nNel \"Manusmriti\" (\"Le leggi di Manu\", opera databile a cavallo della nostra Era), raccolta di disposizioni \"darmiche\", precetti sociali e norme etiche, viene stabilito che:\nNon solo...\nQuest'ultimo verso del \"Manusmriti\" \u00e8 esemplificativo del processo di interiorizzazione di \"mantra\" e formule sacrificali proprie della letteratura vedica, interiorizzazione che andr\u00e0 a sostituire, con le annesse esegesi e credenze articolate nella successiva letteratura religiosa, il sacrificio vedico, promuovendo cos\u00ec la nascita della religione induista.\nLa sillaba \"Aum\" nell'induismo.\n\"Aum\" \u00e8 il \"mantra\" pi\u00f9 sacro e rappresentativo della religione induista, religione nata dal bramanesimo a sua volta sviluppo del Vedismo.\nCos\u00ec Gianluca Magi:\nEsso \u00e8 considerato il suono primordiale che ha dato origine alla creazione, che viene interpretata come manifestazione stessa di questo suono.\nSecondo le scritture induiste, il mantra \"Aum\" rappresenta la sintesi e l'essenza di ogni \"mantra\", preghiera, rituale, testo sacro, essere celeste o aspetto del Divino.\nIn virt\u00f9 di questo, la sillaba \"Aum\" viene recitata in apertura delle letture religiose, della pratica della \"P\u016bj\u0101\" e del \"Yaj\u00f1a\".\nEssendo venerata dagli induisti come il 'suono originario', viene appellata come \"akshara\" (eterna) o anche come \"ekakshara\" (la sola cosa eterna) e \"pranava\" (da \"pra\" e \"nu\", udire un ronzio, per via della sua pronuncia nasalizzata).\n\"Tre in uno\".\nQuesto mantra viene spesso utilizzato per rappresentare simbolicamente la sintesi di tre aspetti differenti del \"tre in uno\", un tema comune in molti aspetti dell'induismo. Questo implica che la nostra attuale esistenza definita come \"mithya\" ('realt\u00e0 apparente'), deve essere trascesa al di l\u00e0 del corpo e della mente intuendo che la vera natura dell'infinito, la natura di Dio, \u00e8 immanente, trascende la dualit\u00e0, \"essendo\" e \"non essendo\", e che non pu\u00f2 essere descritta a parole, ma solo sperimentata.\nAll'interno di questo simbolismo metafisico, il tre viene rappresentato dalla curva pi\u00f9 bassa, mentre la curva pi\u00f9 alta e la coda sono rappresentate da \u0950, sottomesso all'Unit\u00e0, rappresentato da un punto e da una piccola ombra luna-crescente, conosciuta come \"chandra-bindu\" (\"bindu\" indica l\"anusvara\" ovvero il \"suono successivo\" o \"suono nasale\" marcato da un punto sopra la linea e che appartiene alla vocale che precede, di grande importanza mistica).\nSeguono alcuni esempi di \"tre aspetti in uno\" che possono essere simboleggiati dall\"Aum\".\nCome si pu\u00f2 vedere dalla tabella, esiste anche un quarto suono: esso, per\u00f2, \u00e8 trascendentale e consiste nel silenzio che segue i tre suoni del mantra. \u00c8 un \"suono silenzioso\", un momento di assoluta contemplazione che rappresenta l'immanifesto, la condizione primordiale dell'Essere che precede la manifestazione.\nL\"Aum\" e le \"Murti\".\nI vari aspetti della Divinit\u00e0 sono venerati dagli induisti attraverso il sistema delle \"Murti\"; molte delle rappresentazioni di tali aspetti sono chiamate con l'appellativo Omkara od Omkareshvara, ossia \"avente la forma dell\"Aum\"\". Le varie forme divine vengono paragonate alla sacra sillaba e descritte quindi come illimitate, quali aspetti vibrazionali di tutto il creato.\nAd esempio, l\"Aum\" viene attribuito a Ganesha, la cui figura \u00e8 spesso rappresentata nella forma di questo simbolo. Un altro esempio pu\u00f2 essere la danza cosmica di Siva con cui egli crea, preserva e distrugge i mondi; questa danza viene vista come il riflesso dell\"Aum\".\nSi dice che sia l'approssimazione pi\u00f9 aderente dell'esistenza cosmica nel tempo e nello spazio, quindi del suono pi\u00f9 vicino alla Verit\u00e0.\nPronuncia corretta e recitazione.\nAum \u00e8 la somma e sostanza di tutte le parole che possono essere emesse da una gola umana. \u00c8 il suono primordiale fondamentale, simbolo dell'Assoluto Universale. Il mantra Aum deve essere pronunciato, con concentrazione, in un modo ben preciso e con energia:\nAnche se viene suddiviso in tre, la sua recitazione deve avvenire come un unico suono. Il \"quarto suono\", come si \u00e8 visto, non viene pronunciato attraverso la voce; tuttavia esso \u00e8 il momento pi\u00f9 importante della recitazione, in quanto \u00e8 pura contemplazione, e va ricordato e vissuto come tale.\nIn molti ashram e templi induisti si esegue la pratica dellAumkara (od Omkara), ossia la ripetizione di 21 Aum. Dietro a questo numero c'\u00e8 una precisa simbologia.\nLa sillaba \"Aum\" nel buddismo.\nLa sillaba \"Aum\" con i suoi sacri significati \u00e8 stata propugnata, diffusa e spiegata fin dalle prime \"Upanishad\" vediche, quindi almeno dal VI secolo a.C. In ambito buddista la si riscontra nel cosiddetto \"buddismo esoterico\" oggi afferente ai canoni cinese e tibetano.\nNel primo ambito, la sillaba \"Aum\" \u00e8 pronunciata all'inizio delle \"Dh\u0101ra\u1e47\u012b\" riguardanti il \"garbhadhatu\" (\u80ce\u85cf\u754c).\nSempre in questo ambito le tre componenti fonetiche dell\"Aum\", ovvero A/U/M, vengono rispettivamente a indicare le tre parti del \"Trik\u0101ya\": \"dharmakaya\", \"sambhogakaya\", e \"nirmanakaya\".\nIn ambito tibetano \u00e8 invece posto nell'importante \"mantra\" \"Om Mani Peme Hung\" (sanscrito: \"O\u1e43 Ma\u1e47i Padme H\u016b\u1e43\") relazionato al bodhisattva della compassione Avalokiteshvara.\nIn ambito buddista, la sillaba sanscrita \"Aum\" \u00e8 cos\u00ec resa nelle altre lingue asiatiche:\nIl simbolo dell\"Aum\" in devanagari e in altre scritture asiatiche.\nIl simbolo dell\"Aum\" (\u0950) deriva dall'unione di due caratteri del devanagari: \u0913 ('au') + \u0901 ('m' nasale) riportati in corsivo. Risultando il devanagari una scrittura non precedente all'VIII secolo d.C. questo simbolo \u00e8 quindi di gran lunga posteriore alla sillaba \"Om\" presente in testi anteriori almeno al VI secolo a.C."}
{"id": "92125", "revid": "104458", "url": "https://it.wikipedia.org/wiki?curid=92125", "title": "Zuoz", "text": "Zuoz (toponimo romancio; ) \u00e8 un comune svizzero di 1\u00a0250 abitanti del Canton Grigioni, nella regione Maloja.\nGeografia fisica.\nZuoz \u00e8 situato in Alta Engadina, sulla sponda sinistra dell'Inn; dista 17\u00a0km da Sankt Moritz, 50\u00a0km da Davos, 70\u00a0km da Coira e 141\u00a0km da Lugano. Il punto pi\u00f9 elevato del comune \u00e8 la cima del Piz Kesch (3\u00a0418\u00a0m s.l.m.), sul confine con Berg\u00fcn.\nSociet\u00e0.\nLingue e dialetti.\nZuoz \u00e8 la patria di che oltre ad essere un generale distintosi nelle guerre nelle Fiandre del XVI secolo, \u00e8 stato uno scrittore in lingua romancia, e del poeta, anch'esso di lingua romancia \nCultura.\nCinema.\nA Zuoz \u00e8 stato girato il film \"Il grande agguato\" (1932).\nInfrastrutture e trasporti.\n\u00c8 servito dalla stazione ferroviaria omonima della Ferrovia Retica, sulla linea dell'Engadina.\nSport.\nStazione sciistica, ha ospitato alcune tappe della Coppa Europa di sci alpino. Il Lyceum Alpinum Zuoz Eishockey (abbreviato Lyceum Alpinum Zuoz EHC) \u00e8 la squadra di hockey su ghiaccio locale."}
{"id": "92126", "revid": "547992", "url": "https://it.wikipedia.org/wiki?curid=92126", "title": "Presidenti del Senato italiano", "text": "Elenco dei Presidenti del Senato del Regno di Sardegna, del Regno d'Italia e della Repubblica Italiana.\nStoria.\nI presidenti della Camera Alta dal 1848 al 1944 furono espressione di un Senato i cui esponenti erano nominati dal re. \nDal 1948 i presidenti del Senato rappresentano la seconda carica della Repubblica.\nCesare Merzagora con quattordici anni e mezzo di presidenza (nell'arco di tre legislature) detiene il record di maggior presenza come presidente del Senato italiano; si dimise nel 1967 senza terminare il terzo mandato a causa delle grosse polemiche sollevate a seguito di una sua dichiarazione riguardo al progetto della creazione delle regioni.\nIl mandato pi\u00f9 breve appartiene a Luigi des Ambrois de Nevache, deceduto nemmeno tre settimane dopo la nomina; \u00e8 invece ad appannaggio di Vittorino Colombo che prese il posto di Tommaso Morlino deceduto ad appena due mesi dalle elezioni, il mandato pi\u00f9 breve dopo la seconda guerra mondiale.\nAmintore Fanfani ha invece il record di elezioni, ben cinque, ma anche quelle delle dimissioni, tre: la prima perch\u00e9 venne eletto segretario della DC e le altre due volte per aver ricevuto l'incarico dal presidente della Repubblica per formare un nuovo governo.\nFanfani, Francesco Cossiga e Giovanni Spadolini sono gli unici presidenti del Senato ad essere stati anche presidenti del Consiglio dei ministri (Giuseppe Saracco, Tommaso Tittoni e Ivanoe Bonomi lo furono per\u00f2 nel Regno d'Italia). Francesco Cossiga e Enrico De Nicola invece furono anche presidenti della Repubblica.\nDe Nicola detiene il record di elezione con maggioranza pi\u00f9 ampia, Carlo Scognamiglio vinse invece solo con lo scarto di un voto su Spadolini, suo predecessore. Scognamiglio, eletto a quasi cinquant'anni di et\u00e0, fu il presidente pi\u00f9 giovane.\nDe Nicola, inoltre, \u00e8 l'unico ad aver ricoperto sia la carica di presidente del Senato sia quella di presidente della Camera dei deputati. Nella sua vita ricopr\u00ec anche la carica di presidente della Repubblica e presidente della Corte Costituzionale, trovandosi cos\u00ec ad aver ricoperto quattro delle prime cinque cariche dello stato.\nNel 2018 Maria Elisabetta Alberti Casellati diventa la prima donna nella storia dell'Italia unita a ricoprire la carica di presidente del Senato.\nPresidenti del Senato del Regno di Sardegna (1848-1861).\nPartiti:"}
{"id": "92130", "revid": "1003477", "url": "https://it.wikipedia.org/wiki?curid=92130", "title": "S-chanf", "text": "S-chanf (toponimo romancio; in tedesco \"Scanfs\", toponimo ufficiale fino al 1943; in italiano storico \"Scanevo\") \u00e8 un comune svizzero di 697 abitanti del Canton Grigioni, nella regione Maloja.\n\u00c8 il luogo di nascita e di morte del poeta di lingua romancia \nGeografia fisica.\n\u00c8 situato in Alta Engadina, sulla sponda sinistra dell'Inn; dista 19\u00a0km da Sankt Moritz, 47\u00a0km da Davos, 72\u00a0km da Coira e 147\u00a0km da Lugano. \nIl punto pi\u00f9 elevato del comune \u00e8 la cima del Piz Vadret (3\u00a0229\u00a0m s.l.m.), che segna il confine con Zernez. Parte del territorio comunale \u00e8 compreso nel Parco nazionale svizzero.\nInfrastrutture e trasporti.\n\u00c8 servito dalle stazioni ferroviarie di S-chanf e di Chinuos-chel-Brail della Ferrovia Retica, sulla linea dell'Engadina."}
{"id": "92131", "revid": "682087", "url": "https://it.wikipedia.org/wiki?curid=92131", "title": "Disturbo depressivo", "text": "Il disturbo depressivo maggiore, noto anche come depressione clinica, depressione maggiore, depressione endogena, depressione unipolare, disturbo unipolare o depressione ricorrente (nel caso di ripetuti episodi) \u00e8 una patologia psichiatrica o disturbo dell'umore, caratterizzata da episodi di umore depresso accompagnati principalmente da una bassa autostima e perdita di interesse o piacere nelle attivit\u00e0 normalmente piacevoli (anedonia). Questo gruppo di sintomi (sindrome) \u00e8 stato identificato, descritto e classificato come uno dei disturbi dell'umore nell'edizione del 1980 del \"Manuale diagnostico e statistico dei disturbi mentali\" edito dall'American Psychiatric Association.\n\u00c8 una malattia invalidante che coinvolge spesso sia la sfera affettiva sia cognitiva della persona, influendo negativamente in modo disadattivo sulla vita familiare, lavorativa, sullo studio, sulle abitudini alimentari e riguardo al sonno, sulla salute fisica con forte impatto dunque sullo stile di vita e la qualit\u00e0 della vita in generale. La diagnosi si basa sulle esperienze auto-riferite dal paziente, sul comportamento riportato da parenti o amici e un esame dello stato mentale. Non esiste attualmente un test di laboratorio per la sua diagnosi. Il momento pi\u00f9 comune di esordio \u00e8 tra i 20 e i 30 anni, con un picco tra i 30 e i 40 anni.\nTipicamente i pazienti sono trattati con farmaci antidepressivi e spesso, in maniera complementare, anche con la psicoterapia. L'ospedalizzazione pu\u00f2 essere necessaria quando vi \u00e8 un auto-abbandono o quando esiste un significativo rischio di danno per s\u00e9 o per altri. Il decorso della malattia \u00e8 molto variabile: da un episodio unico della durata di alcune settimane fino a un disordine perdurante per tutta la vita con ricorrenti episodi di depressione maggiore.\nLa comprensione della natura e delle cause della depressione si \u00e8 evoluta nel corso dei secoli, anche se \u00e8 tuttora considerata incompleta. Le cause proposte includono fattori psicologici, psicosociali, ambientali, ereditari, evolutivi e biologici. Un uso a lungo termine e l'abuso di alcuni farmaci e/o sostanze, \u00e8 noto per causare e peggiorare i sintomi depressivi. La maggior parte delle teorie biologiche si concentrano sui neurotrasmettitori monoamine come la serotonina, la norepinefrina e la dopamina, che sono naturalmente presenti nel cervello per facilitare la comunicazione tra le cellule nervose.\nIn Italia la depressione colpisce, secondo uno studio condotto congiuntamente dall'AIFA (Agenzia Italiana del Farmaco) e dal Consiglio Nazionale delle Ricerche di Pisa, circa undici milioni di persone, che quotidianamente assumono farmaci contro tale patologia.\nLa percentuale di italiani che soffrono di depressione arriverebbe, dunque, secondo tale studio, quasi al 20 per cento della popolazione, con una incidenza di quattro volte la media europea.\nStoria.\nNell'antichit\u00e0 il medico greco Ippocrate di Coo descrisse la condizione di melanconia (in greco \u03bc\u03b5\u03bb\u03b1\u03b3\u03c7\u03bf\u03bb\u03af\u03b1 \"melanchol\u00ec\u0101\", ossia, letteralmente, la \"bile nera\", l'atrabile della teoria umorale, il cui eccesso nel corpo si credeva causa di tale stato d'animo) come una malattia distinta con particolari sintomi mentali e fisici, caratterizzando tutte le \u00abpaure e scoraggiamenti, se durano a lungo\u00bb come sintomatici di essa. Questa descrizione \u00e8 simile al concetto che si attribuisce alla depressione oggigiorno, tuttavia pi\u00f9 ampio, in cui sono stati inclusi un raggruppamento di sintomi di tristezza, sconforto e scoraggiamento, spesso paura, rabbia, deliri e ossessioni.\nIl termine \"depressione\" \u00e8 stato derivato dal verbo latino \"deprimere\", che significa \"premere verso il basso\". Fu utilizzato fin dal XIV secolo e nel 1665 l'autore inglese Richard Baker lo utilizza nella sua \"Cronaca dei re d'Inghilterra\" per far riferimento a qualcuno che ha \"una grande depressione di spirito\". Anche Samuel Johnson gli attribuisce un simile significato, nel 1753. Il termine viene utilizzato anche nel campo della fisiologia e dell'economia. Un primo utilizzo come riferimento a un sintomo psichiatrico, fu per opera dello psichiatra francese Louis Delasiauve nel 1856 e, a partire dal 1860, il termine compare nei dizionari medici per far riferimento a un abbassamento fisiologico e metaforico della funzione emotiva.\nAnche se \"melanconia\" \u00e8 rimasto termine dominante nella diagnostica, il termine \"depressione\" \u00e8 cresciuto d'utilizzo nei trattati di medicina, e lo psichiatra tedesco Emil Kraepelin potrebbe essere stato il primo a usarlo come termine generale, facendo riferimento ai diversi tipi di malinconia come stati depressivi.\nSigmund Freud nei suoi scritti \"Lutto e melanconia\" del 1917 paragon\u00f2 lo stato di melanconia al lutto. Teorizz\u00f2 che la perdita di un \"oggetto\", come ad esempio la perdita per morte o dell'interruzione di un rapporto amoroso si traduce in una perdita del \"soggetto\" e l'individuo depresso ha identificato con l'oggetto di affetto attraverso un inconscio processo narcisistico chiamato \"investimento libidico dell'ego\". Il risultato di tale perdita comporta gravi sintomi malinconici pi\u00f9 profondi del lutto, non solo il mondo esterno viene visto negativamente, ma l'Io stesso viene compromesso. Il declino della percezione di s\u00e9 da parte del paziente si rivela nella convinzione della sua colpa e della propria inferiorit\u00e0 e indegnit\u00e0. Egli ha anche sottolineato che le prime esperienze di vita siano un fattore predisponente.\nLa prima versione del \"Manuale diagnostico e statistico dei disturbi mentali\" (DSM-I, 1952) parlava di \"reazione depressiva\", mentre il DSM-II (1968) di \"nevrosi depressiva\", definita come una reazione eccessiva al conflitto interno o a un evento identificabile. Esso includeva anche la psicosi maniaco-depressiva tra i maggiori disturbi affettivi.\nA met\u00e0 del XX secolo, i ricercatori hanno ipotizzato che la depressione fosse causata da uno squilibrio chimico nei neurotrasmettitori del cervello, una teoria basata sulle osservazioni fatte nel 1950 sugli effetti della reserpina e dell'isoniazide nel modificare i livelli dei neurotrasmettitori della famiglia delle monoamine che riguardano i sintomi depressivi.\nIl termine \"disturbo depressivo maggiore\" \u00e8 stato introdotto da un gruppo di medici statunitensi a met\u00e0 degli anni settanta come parte delle proposte di criteri diagnostici basati su modelli di sintomi (chiamati \"Research Diagnostic Criteria\", strutturati sulla base dei precedenti \"criteri di Feighner\"), che poi hanno costituito il DSM-III del 1980. Per mantenere la coerenza, l'ICD-10 utilizza gli stessi criteri, con modifiche solo minori, ma utilizzando la soglia diagnostica riportata nel DSM per segnare un episodio depressivo lieve, con l'aggiunta di categorie soglia pi\u00f9 elevate per episodi moderati e gravi.\nDescrizione.\nSegni e sintomi.\nLa depressione fa parte dei disturbi dell'umore, insieme ad altre patologie come la mania e il disturbo bipolare. Essa pu\u00f2 assumere la forma di un singolo episodio transitorio (si parler\u00e0 quindi di \"episodio depressivo\") oppure di un vero e proprio disturbo (si parler\u00e0 quindi di \"disturbo depressivo\"). L'episodio o il disturbo depressivo sono a loro volta caratterizzati da una maggiore o minore gravit\u00e0. Quando i sintomi sono tali da compromettere l'adattamento sociale si parler\u00e0 di \"disturbo depressivo maggiore\", in modo da distinguerlo da depressioni minori che non hanno gravi conseguenze e spesso sono normali reazioni a eventi della vita con risoluzione in tempi brevi.\nL'episodio depressivo maggiore \u00e8 caratterizzato da sintomi che durano almeno due settimane causando una compromissione significativa del funzionamento sociale, lavorativo o di altre aree importanti. Essa si manifesta attraverso una vasta serie di sintomi, variabili da paziente a paziente e generalmente presenti quasi ogni giorno. Fra i principali si segnalano:\nI sintomi non sono necessariamente tutti presenti ma per parlare di episodio depressivo maggiore \u00e8 necessaria la presenza di almeno cinque dei sintomi sopra elencati, presenti quasi ogni giorno, per almeno due settimane. La sintomatologia pu\u00f2 variare da paziente a paziente e in genere ha un decorso lento, insidioso e tendente ad aggravarsi nel tempo se non trattato tempestivamente.\nNella maggior parte dei casi la depressione si configura come disturbo depressivo maggiore: nel 50-60% dei casi un episodio depressivo maggiore sar\u00e0 seguito da un ulteriore episodio depressivo, portando quindi al disturbo depressivo ricorrente. L'episodio depressivo non trattato ha una durata media di sei-otto mesi ed \u00e8 caratterizzato, nella maggior parte dei casi, da una graduale remissione. Talvolta pu\u00f2 permanere una sintomatologia depressiva residua: si parler\u00e0 in tal caso di remissione parziale dell'episodio.\nUn paziente che sperimenta un episodio depressivo maggiore mostra un umore molto basso, che pervade tutti gli aspetti della vita, e l'incapacit\u00e0 di provare piacere nelle attivit\u00e0 che in precedenza gli suscitavano godimento (anedonia). Le persone depresse possono apparire preoccupate, avere pensieri e sentimenti di inutilit\u00e0, senso di colpa inappropriato o rammarico, impotenza, disperazione e odio di s\u00e9. Nei casi pi\u00f9 gravi, possono avere sintomi di psicosi: questi comprendono deliri o, seppur meno, allucinazioni, di solito spiacevoli. Altri sintomi includono scarsa concentrazione e memoria (in particolare in quelli con caratteristiche melanconiche o psicotiche), ritiro sociale e dalle attivit\u00e0, riduzione del desiderio sessuale, pensieri di morte o di suicidio, comportamenti di autolesionismo (tagli, bruciature). L'insonnia \u00e8 comune tra i depressi: nel caso tipico si sveglia molto presto e non riesce a riaddormentarsi. L'insonnia colpisce almeno l'80% delle persone depresse, anche se pu\u00f2 essere presente anche l'ipersonnia. Alcuni farmaci antidepressivi possono causare insonnia per il loro effetto psicostimolante.\nUn soggetto depresso pu\u00f2 riferire pi\u00f9 sintomi quali stanchezza, mal di testa o problemi digestivi. Secondo i criteri dell'Organizzazione mondiale della sanit\u00e0, i disturbi fisici sono il problema pi\u00f9 comune che si presenta nei Paesi in via di sviluppo. L'appetito diminuisce spesso, con conseguente perdita di peso, meno spesso pu\u00f2 aumentare. La famiglia e gli amici possono notare che il comportamento diventi sia agitato sia letargico. Le persone anziane depresse possono avere problemi cognitivi di recente insorgenza, come ad esempio la perdita di memoria e un rallentamento pi\u00f9 evidente dei movimenti. La depressione spesso coesiste con disturbi fisici pi\u00f9 comuni tra gli anziani, come ictus, malattie cardiovascolari, malattia di Parkinson e broncopneumopatia cronica ostruttiva.\nI bambini depressi spesso mostrano un umore irritabile oppure uno stato d'animo depresso, ed evidenziano sintomi che variano a seconda dell'et\u00e0 e della situazione: la maggior parte perde interesse per la scuola e mostra un calo nel rendimento. Essi possono essere descritti come aderenti, esigenti, dipendenti o insicuri. La diagnosi pu\u00f2 essere ritardata o non fatta quando i sintomi vengono interpretati come sbalzi d'umore normale. La depressione pu\u00f2 anche coesistere con la sindrome da deficit di attenzione e iperattivit\u00e0 (ADHD), complicando cos\u00ec la diagnosi e il trattamento di entrambe.\nLa depressione maggiore influenza in modo significativo l'ambito familiare di chi ne soffre, cos\u00ec come le sue relazioni personali, di lavoro o la vita scolastica, le abitudini del sonno e di alimentazione e la salute in generale. Il suo impatto sulla vita e sul suo benessere \u00e8 stato paragonato a quello di patologie croniche come il diabete.\nClassificazione.\nNel manuale diagnostico dei disturbi mentali (DSM V), si parla generalmente di depressione atipica facendo riferimento a quei casi di depressione che non rispettano i classici criteri diagnostici. Esistono, infatti, diverse forme di depressione: una primaria classificazione delle forme depressive (non quella del DSM) \u00e8 la seguente:\nInfine, fra gli altri disturbi dell'umore che includono sintomi depressivi, si possono citare la disforia (un'alterazione dell'umore con caratteristiche depressive contrassegnate da agitazione e irritabilit\u00e0) e i disturbi bipolari, ossia quelle patologie dove vi \u00e8 alternanza di episodi depressivi maggiori o minori con episodi maniacali o ipomaniacali.\nEpidemiologia.\nDal punto di vista epidemiologico la depressione \u00e8 la prima causa di disfunzionalit\u00e0 nei soggetti tra i 14 e i 44 anni di et\u00e0, precedendo patologie quali le malattie cardiovascolari e le neoplasie.\nLa depressione e la distimia sono maggiormente presenti nelle donne in un rapporto di due a uno rispetto agli uomini, ma solo dopo l'et\u00e0 puberale.\nIl tasso di prevalenza del disturbo depressivo maggiore in et\u00e0 prescolare \u00e8 attorno allo 0,3%; valore che tende a salire con l'et\u00e0, arrivando al 2-3% in et\u00e0 scolare e al 6-8% in et\u00e0 adolescenziale. Secondo il DSM IV la prevalenza del disturbo depressivo maggiore in et\u00e0 adulta \u00e8 del 10-25% nelle donne e del 5-12% negli uomini, mentre quella del disturbo distimico \u00e8 nel complesso del 6%.\nLa probabilit\u00e0 di avere un episodio depressivo maggiore entro i 70 anni \u00e8 del 27% negli uomini e del 45% nelle donne: cifre che dimostrano in modo chiaro l'ampia diffusione di questa patologia. Peraltro sin dal 1940, nei paesi industrializzati, vi \u00e8 un \"trend\" all'aumento della prevalenza di tale disturbo e un abbassarsi dell'et\u00e0 media d'insorgenza.\nMolti studi dimostrano anche una continuit\u00e0 della depressione lungo l'intero arco di vita, infatti circa l'80% dei bambini con disturbo depressivo tende a presentare la stessa patologia anche in et\u00e0 adulta, oltre al fatto che un disturbo depressivo precoce possa rappresentare un fattore di rischio per la comparsa di patologie come il disturbo bipolare o l'abuso di sostanze.\nSecondo l'Organizzazione mondiale della sanit\u00e0 la depressione colpisce 322 milioni di persone nel mondo e, quindi, \u00e8 un'importante causa di disabilit\u00e0 planetaria, con un aumento del 18% di depressi stimato tra il 2005 e il 2015. Si tratta di una patologia mentale in crescita che, secondo il WHO, \u00e8 attualmente sottostimata. Anche per questo l'ONU ha deciso di dedicare a questa patologia mentale una Giornata mondiale della salute. Inoltre, bisogna tenere conto del fatto che la depressione pu\u00f2 avere delle complicanze (ad esempio una scarsa aderenza alle terapie prescritte dai medici specialisti) che, a loro volta, possono peggiorare la sindrome depressiva. Esiste, comunque, un test internazionale articolato in nove domande che consente di fare una prima diagnosi di depressione.\nSecondo ricerche epidemiologiche recenti, l'incidenza di stati depressivi \u00e8 correlata anche con l'eventuale presenza di allergie alimentari o intolleranze come la celiachia.\nLa depressione maggiore \u00e8 attualmente la principale causa di malattia in Nord America e in altri paesi ad alto reddito e la quarta causa di disabilit\u00e0 in tutto il mondo. L'Organizzazione mondiale della sanit\u00e0 prevede che nel 2030 possa essere la seconda causa di malattia in tutto il mondo dopo l'HIV.\nIn Italia, la depressione colpisce, secondo uno studio condotto dalla AIFA (Agenzia Italiana del Farmaco), circa undici milioni di persone, che quotidianamente assumono farmaci contro tale patologia.\nLa percentuale di italiani che soffrono di depressione arriverebbe, dunque, quasi al 20 per cento della popolazione, con una incidenza di quattro volte la media europea.\nEziologia.\nLe cause che portano alla depressione sono ancora oggetto di studio. Inizialmente vi erano due correnti di pensiero, una che attribuiva maggiore importanza alle cause biologiche e genetiche, l'altra a quelle ambientali e psicologiche. Oggi i dati disponibili suggeriscono che la depressione sia una combinazione di tutti questi fattori.\nFattori genetici e familiari.\nGli studi sui gemelli monozigoti e dizigoti e sui soggetti adottati hanno dimostrato una certa ereditabilit\u00e0 dei disturbi depressivi, anche se in modo meno consistente rispetto al disturbo bipolare. Il tasso di ereditabilit\u00e0 per i sintomi depressivi si attesta attorno al 76%. La depressione, come molte altre malattie psichiatriche, non segue un modello di trasmissione diretta, bens\u00ec un modello dove sono coinvolti pi\u00f9 geni. L'ereditariet\u00e0 \u00e8 comunque meno probabile per le forme di depressione lievi, mentre sembra incidere pi\u00f9 fortemente nelle depressioni a esordio precoce: il 70% dei bambini depressi hanno, infatti, almeno un genitore che presenta un disturbo dell'umore.\nQuesto dato pu\u00f2 essere secondario al fatto che un genitore depresso instaura una relazione sfavorevole con il proprio figlio, gi\u00e0 geneticamente vulnerabile, il che aumenta la probabilit\u00e0 per il piccolo di sviluppare un disturbo dell'umore.\nUno studio pubblicato su \"Biological Psychiatry\" nel 2013 dimostra che la stabilizzazione clinica viene raggiunta solo da un terzo dei pazienti trattati. Gli esperti dell'Istituto di Psichiatria del King's College di Londra, hanno analizzato campioni di DNA provenienti da soggetti in terapia con antidepressivi per il trattamento del disordine depressivo maggiore, evidenziando che il 42% delle differenze individuali nella risposta ai farmaci erano dovuti a un tratto complesso con sostanziale contributo di un gran numero di comuni varianti genetiche, ognuna capace di produrre un piccolo effetto.\nFattori biologici.\n Dei circa trenta neurotrasmettitori che sono stati identificati, i ricercatori ne hanno correlati tre tra la loro funzione e lo sviluppo della depressione. Questi sono la serotonina, la noradrenalina e la dopamina. Gli antidepressivi influenzano il bilancio complessivo di questi tre neurotrasmettitori all'interno delle strutture del cervello che regolano le emozioni, le reazioni allo stress, il sonno, l'appetito e la sessualit\u00e0.\nUna delle prime indicazioni che la depressione avesse anche delle basi biologiche si ebbe negli anni cinquanta. Durante quel periodo venne introdotto un farmaco, la reserpina, utilizzato per controllare la pressione sanguigna, che per\u00f2 aveva ingenti effetti collaterali, tra cui l'insorgenza di depressione nel 20% dei pazienti. Tale farmaco diminuiva la quantit\u00e0 di due neurotrasmettitori appartenenti alla famiglia delle monoammine: la serotonina e la noradrenalina. In seguito fu scoperto che un altro farmaco, utilizzato per curare la tubercolosi (l'isoniazide), provocava un miglioramento dell'umore. Questo farmaco, al contrario della reserpina, inibiva la monoaminossidasi, cio\u00e8 quell'enzima che elimina la noradrenalina e la serotonina, provocando cio\u00e8 un aumento di tali neurotrasmettitori. Divenne chiaro come la depressione, e l'umore in generale, fossero legati ai livelli dei neurotrasmettitori monoaminici. Nacque cos\u00ec l'idea, definita \"ipotesi monoaminica dei disturbi dell'umore\" o \"ipotesi delle ammine biogene\", che la depressione fosse una conseguenza di uno squilibrio di alcuni neurotrasmettitori.\nQuesta si dimostr\u00f2 una spiegazione ancora troppo semplicistica e, infatti, non \u00e8 tuttora possibile stabilire una relazione diretta tra umore e uno specifico neurotrasmettitore.\nAltri fattori neurobiologici rivestono un ruolo fondamentale nell'eziologia dei disturbi dell'umore e di particolare importanza risulta essere l'asse ipotalamo-ipofisi-surrene, cio\u00e8 l'asse ormonale che mette in comunicazione le strutture limbiche, l'ipotalamo, e l'ipofisi, con il surrene. Questo asse regola la risposta a lungo termine allo stress, inducendo il surrene al rilascio di ormoni glucocorticoidi, in particolare il cortisolo. Nei pazienti depressi si \u00e8 riscontrata una iperattivit\u00e0 dell'asse ipotalamo-ipofisi-surrene ed elevate dosi di cortisolo nel sangue, che provocano effetti dannosi per tutto l'organismo, tra cui: insonnia, diminuzione dell'appetito, diabete mellito, osteoporosi, diminuzione dell'interesse sessuale, aumento dell'espressione comportamentale dell'ansia, immunosoppressione, danni a vasi cerebrali e cardiaci.\nI vari studi effettuati hanno infatti confermato che eventi stressanti e prolungati, sono in grado di ridurre il tasso di alcuni neurotrasmettitori come la serotonina e la noradrenalina e di iperattivare l'asse ipotalamo-ipofisi-surrene con conseguente aumento del cortisolo nel sangue. Questo per\u00f2 \u00e8 evidente soprattutto in soggetti adulti, mentre nei bambini tale associazione non \u00e8 confermata, considerato che nei bambini depressi il livello di cortisolo nel sangue sembra essere nella norma.\nLa minor o maggior risposta allo stress da parte dell'asse ipotalamo-ipofisi-surrene in un individuo sarebbe dovuta a influenze genetiche e ambientali. In questo meccanismo sembra inoltre essere coinvolta anche la plasticit\u00e0 neuronale.\nSecondo questo modello teorico-sperimentale, detta \"ipotesi della diatesi da stress\", la depressione apparirebbe come un'incapacit\u00e0 dell'encefalo e del sistema endocrino di reagire di fronte a un cambiamento di vita o pi\u00f9 in generale a una qualsiasi fonte di stress oltre i limiti di tolleranza tipici del soggetto: i disturbi dell'umore (cos\u00ec come altri disturbi mentali) avrebbero dunque una causa prima su base biologica (ad es. ipersensibilit\u00e0) ed ereditaria con i geni che ci predisporrebbero quindi a questo tipo di malattia a sua volta innescata, sui tali soggetti predisposti, da cause scatenanti o concause di tipo ambientale e psicologico-traumatiche, percepite dal soggetto come eventi stressogeni, cio\u00e8 sotto forma di una risposta prolungata di disadattamento dell'individuo alla causa scatenante.\n\u00c8 quindi chiaro come la depressione sia una malattia complessa, dovuta a pi\u00f9 cause e legata a una complessa rete di sistemi neurali. Ulteriori studi hanno evidenziato una compromissione metabolica che include la corteccia paralimbica prefrontale orbitofrontale, il giro cingolato anteriore e la corteccia temporale anteriore, i gangli della base, l'amigdala e il talamo. L'utilizzo di tecniche di neuroimaging ha inoltre rivelato una riduzione della grandezza dei lobi frontali e dei lobi temporali. Quindi non solo modificazioni dei sistemi neurochimici, ma anche di quelli neuroanatomici. Il fatto che la depressione influisca anche sulla struttura fisica del cervello, \u00e8 da tenere in forte considerazione, poich\u00e9 una grave depressione che non venga curata pu\u00f2 provocare alterazioni fisiche non reversibili all'encefalo.\nRecenti studi indicano inoltre la possibilit\u00e0, ancora da confermare, che la depressione maggiore possa essere causata da un'infiammazione del cervello o da una malattia autoimmune.\nFattori psicologici.\nAlcuni studiosi vedono la depressione strettamente collegata a fattori interni di tipo psicologico. Si tratta di correnti psicoanalitiche, dove la causa della depressione \u00e8 solitamente da ricercarsi in fattori inconsci ovvero nelle relazioni e reazioni individuali del soggetto con l'ambiente di vita e di crescita (per esempio l'educazione familiare e le relazioni interpersonali in famiglia, a scuola e sul lavoro).\nLa depressione endogena \u00e8 spiegata, dal punto di vista psicodinamico, come il risultato di una mancata elaborazione di vissuti emotivi profondi, verosimilmente traumatici, dolorosi o spiacevoli, depositatisi nell'inconscio a causa di processi difensivi come ad esempio la rimozione; o anche, secondo altri, con la persistenza strutturata nel tempo di un Super-io persecutorio che d\u00e0 origine a conflitti psichici inconsci. In questi casi la teoria psicodinamica indica nella risoluzione del conflitto o nel suo superamento attraverso prese di coscienza e successive elaborazioni, la strada verso la guarigione della componente psicologica del disturbo passando attraverso una ristrutturazione della personalit\u00e0.\nTra i fattori psicologici figurano anche i cambiamenti di vita, le fasi di crescita e maturazione dell'individuo legati ai normali processi di invecchiamento e a sopraggiunti nuovi ruoli sociali o responsabilit\u00e0 (lavoro, famiglia, figli, nipoti) con abbandono di vecchi stili di vita, tanto che alcuni psicologi e psicoterapeuti si spingono ad affermare che la depressione, se opportunamente trattata, si tratterebbe di una fase di crisi individuale e interiore da vedere come un'opportunit\u00e0 per la ristrutturazione della personalit\u00e0 e crescita interiore con nascita di un nuovo modo di vedere e vivere la vita. In tali ambiti anche la depressione secondaria da cause organiche \u00e8 spesso spiegata attraverso il ricorso a modelli psicosomatici.\nNel 1945, Ren\u00e9 \u00c1rp\u00e1d Spitz (uno psicanalista statunitense di origine ungherese) evidenzi\u00f2 una forma di depressione nei bambini orfani, precocemente ospedalizzati, che chiam\u00f2 \"depressione anaclitica\" (dal greco \"stendersi\", \"appoggiarsi sopra\"). Secondo le osservazioni di Spitz, la sindrome segue invariabilmente una sequela tipica di fasi:\nSe la situazione di separazione si protrae ulteriormente, il bambino acquisir\u00e0 una forma sempre pi\u00f9 marcata di disturbo depressivo, al contrario se almeno entro il quinto-sesto mese vi fosse una ricongiunzione con una figura stabile di accudimento, si potr\u00e0 sperare in una ripresa fisica con una riacquisizione del contatto con l'ambiente circostante.\nFattori ambientali e sociali.\nUn ruolo importante sulla sfera psichica dell'individuo sembra essere svolto da fattori ambientali e sociali anche se non vi sono prove che l'ambiente degradato possa essere un fattore di rischio, cos\u00ec come uno status socio-economico elevato e l'abitare in un quartiere di buon livello possa considerarsi un fattore protettivo.. Si \u00e8 dimostrato che l'abuso e l'abbandono durante l'infanzia sono fattori di forte rischio per lo sviluppo di disturbi dell'umore perch\u00e9 lo stress ripetuto influenza l'asse ipotalamo-ipofisi-surrene: problemi nel contesto familiare, come reiterati conflitti familiari, genitori sofferenti di depressione, grave conflitto coniugale o divorzio, un lutto sono fattori di rischio aggiuntivi. Anche problemi generali di vita particolarmente duri come povert\u00e0, disoccupazione, isolamento sociale e discriminazioni dell'orientamento sessuale sono noti per essere associati a un aumento del rischio per problemi di salute mentale, tra cui la depressione. Come anche fattori sociali quali il mobbing lavorativo e il bullismo a scuola.\nNell'et\u00e0 adulta, eventi particolarmente stressanti sono spesso associati a episodi depressivi maggiori. In questo contesto, eventi connessi al rifiuto sociale e al mobbing, sembrano essere particolarmente legati alla depressione. Condizioni spiacevoli sul posto di lavoro, lavori particolarmente impegnativi con poco spazio per il processo decisionale, sono associati con la depressione, anche se i molti fattori esistenti rendono difficile la conferma del nesso causale. La depressione pu\u00f2 essere infatti l'esito finale di un processo di esaurimento nervoso e fisico (neurastenia) se collegato a intenso e prolungato stress lavorativo (sindrome da burnout). Tuttavia, nonostante gli eventi stressanti siano fattori importanti per la depressione, essi non sono gli unici, infatti \u00e8 necessario tener conto che soltanto alcuni individui reagiscono sviluppando depressione, a differenza di altri, se sottoposti agli stessi eventi stressanti. Fattori di rischio aggiuntivi sembrano essere anche i cattivi stili di vita tra cui obesit\u00e0 e sedentariet\u00e0. La depressione \u00e8 tipica in pazienti che hanno sperimentato privazione del sonno, poich\u00e9 un cattivo riposo notturno si associa a bassi livelli di serotonina. Altri modelli interpretativi individuano come cause elementi di ordine sociale, culturale e ambientale quali perdita di valori fondamentali, trasformazione di modelli culturali, tendenza eccessiva all'individualismo e alla competizione a scapito delle componenti affettive, relazionali e ludiche.\nCause multifattoriali.\nIn virt\u00f9 di quanto detto il modello eziologico pi\u00f9 evoluto tende ora a considerare il disturbo depressivo come causato da pi\u00f9 fattori (\"multifattorialit\u00e0\"): genetici, biologici, ambientali e psicologici. In sostanza fattori ambientali e psicologici si innestano spesso su un substrato genetico-biologico che predispone la persona alla malattia dove i fattori ambientali e psicologici fungono da fattori scatenanti nel tempo e/o come feedback amplificatori.\nDiagnosi.\nValutazione clinica.\nUna diagnosi pu\u00f2 essere effettuata da un medico di medicina generale adeguatamente formato o da uno psichiatra, valutando le condizioni attuali, la storia clinica, i sintomi e la storia familiare. L'obiettivo generale \u00e8 quello di avere un'anamnesi accurata dei fattori biologici, psicologici e sociali rilevanti che possono influire sull'umore dell'individuo. Il valutatore dovr\u00e0 accertare le modalit\u00e0 della persona per regolare il suo umore, come il ricorrere ad alcool e/o droghe. La valutazione comprende anche un esame dello stato mentale, che rifletta lo stato d'animo attuale della persona e del suo contenuto di pensiero, in particolare la presenza di temi di disperazione o pessimismo, di autolesionismo o ideazioni suicidarie e l'assenza di pensieri positivi o piani per il futuro.\nI servizi specialisti di salute mentale sono rari nelle zone rurali pertanto la diagnosi e la gestione \u00e8 affidata in gran parte ai medici di medicina generale. Questo problema \u00e8 ancora pi\u00f9 evidente nei Paesi in via di sviluppo. Il solo punteggio su una scala di valutazione non \u00e8 sufficiente per diagnosticare la depressione secondo i criteri del DSM o dell'ICD, ma fornisce un'indicazione della gravit\u00e0 dei sintomi per un periodo di tempo, quindi un soggetto che raggiunga un alto \"score\" dovr\u00e0 essere valutato in maniera pi\u00f9 approfondita per accertare una diagnosi di disturbo depressivo. Diverse scale di valutazione vengono utilizzate per questo scopo. Programmi di \"screening\" sono stati proposti per migliorare la rilevazione della depressione, ma non vi \u00e8 prova che essi siano efficaci o possano influire positivamente sul successivo trattamento o sul risultato finale.\nI medici di medicina generale e altri medici non psichiatri possono incontrare difficolt\u00e0 a diagnosticare la depressione, anche perch\u00e9 riconoscono e trattano pi\u00f9 i sintomi fisici e la depressione pu\u00f2 causarne una quantit\u00e0 discreta (psicosomatica): i non-psichiatri risulta che non riescano a individuare circa i due terzi dei casi.\nPrima di formulare una diagnosi di disturbo depressivo maggiore, bisogner\u00e0 escludere le altre cause dei sintomi con esami di laboratorio: questi comprendono esami del sangue per la di misura dei valori di TSH e tiroxina per escludere l'ipotiroidismo e l'ipertiroidismo, livelli di elettroliti e di calcio sierico per escludere un disturbo del metabolismo, livelli di cortisolo plasmatico per escludere la malattia di Cushing e malattia di Addison unite a controlli specifici aggiuntivi, un esame emocromocitometrico completo, compreso di VES per escludere la presenza di una infezione sistemica o di una malattia cronica. Le reazioni avverse ai farmaci o gli effetti dell'abuso di alcol, devono essere escluse. I livelli di testosterone possono essere valutati per diagnosticare l'ipogonadismo, una causa della depressione negli uomini.\nDeficit cognitivi appaiono nelle persone anziane depresse, ma possono anche essere indicativi di un'insorgenza di una demenza, come la malattia di Alzheimer. Test cognitivi e di \"imaging\" del cervello possono aiutare a distinguere la depressione dalla demenza. La tomografia computerizzata pu\u00f2 escludere la patologia cerebrale nei soggetti con psicosi. Non vi sono prove biologiche che confermano la depressione maggiore. In generale, le indagini non si ripetono per un episodio successivo a meno che non vi si una indicazione medica.\nBiomarcatori per la depressione sono stati individuati al fine di tentare di fornire un metodo oggettivo per la diagnosi. Vi sono diversi potenziali biomarcatori, tra cui il \"Brain-Derived Neurotrophic Factor\" e varie tecniche di risonanza magnetica funzionale (fMRI). Uno studio ha messo a punto un modello di albero decisionale da seguire con una serie di acquisizioni fMRI durante varie attivit\u00e0. Nei soggetti, gli autori di questo studio, sono stati in grado di ottenere una sensibilit\u00e0 dell'80%. Tuttavia, vi \u00e8 la necessit\u00e0 di molti ulteriori studi, prima che questi test possano essere utilizzati nella pratica clinica.\nCriteri DSM-5 e ICD-10.\nI criteri pi\u00f9 utilizzati per la diagnosi della condizione di depressione si trovano nella quinta edizione riveduta del Manuale Diagnostico e Statistico dei Disturbi Mentali (DSM-5) edito dall\"American Psychiatric Association\" e nella Classificazione ICD dell'Organizzazione mondiale della sanit\u00e0, che utilizza il nome di episodio depressivo per un singolo episodio e disturbi depressivi ricorrenti per episodi ripetuti. Quest'ultimo sistema \u00e8 in genere utilizzato nei Paesi europei, mentre il primo \u00e8 pi\u00f9 popolare negli Stati Uniti e in altre nazioni non europee.\nSia il DSM-IV-TR sia l'ICD-10, descrivono i principali sintomi depressivi. L'ICD-10 definisce tre sintomi depressivi tipici: l'umore depresso, l'anedonia e perdita di interessi, due dei quali dovrebbero essere presenti per formulare una diagnosi di disturbo depressivo. Secondo il DSM-IV-TR, vi sono due principali sintomi depressivi: l'umore depresso e l'anedonia. Almeno uno di questi deve essere presente per fare una diagnosi di episodio depressivo maggiore.\nDisturbo depressivo episodico.\nUn episodio depressivo maggiore \u00e8 caratterizzato dalla presenza di uno stato d'animo gravemente depresso che persiste per almeno due settimane. Gli episodi possono essere isolati o ricorrenti e sono classificati come lievi (pochi sintomi al di sopra di criteri minimi), moderati o gravi (forte impatto sulla vita sociale e lavorativa). Un episodio con caratteristiche psicotiche - comunemente indicato come depressione psicotica - viene automaticamente classificato come grave. Se il paziente ha avuto un episodio maniacale o di umore marcatamente elevato, potrebbe invece essere formulata una diagnosi di disturbo bipolare. La depressione senza episodi maniacali \u00e8 a volte indicata come unipolare, perch\u00e9 il paziente rimane in un unico stato emotivo o \"polo\".\nDSM-IV-TR esclude i casi in cui i sintomi siano il risultato di un lutto, anche se \u00e8 possibile che tale evento possa evolversi in un episodio depressivo. I criteri sono stati, tuttavia, criticati poich\u00e9 non tengono conto di eventuali altri aspetti del contesto personale e sociale in cui la depressione si pu\u00f2 verificare. Inoltre, alcuni studi hanno criticato i criteri del DSM-IV che escludono una serie di diagnosi correlate, ivi incluse la distimia, che comporta un disturbo dell'umore cronico ma pi\u00f9 mite, la depressione ricorrente breve, composta da brevi episodi depressivi, il disturbo depressivo minore, per cui solo alcuni dei sintomi della depressione maggiore sono presenti, e il disturbo dell'adattamento con umore depresso, che denota l'umore basso risultante da una reazione psicologica a un evento stressante o identificabile.\nSottotipi.\nIl DSM-IV-TR riconosce cinque ulteriori sottotipi di disturbo depressivo maggiore, chiamati \"specifiers\", essi prendono atto della gravit\u00e0, della lunghezza e della presenza di manifestazioni psicotiche:\nSecondo il pi\u00f9 recente DSM 5, pubblicato nel maggio del 2013, alcune \"categorie\" classificative della depressione sono state modificate, tra queste \u00e8 stata inserita la categoria diagnostica di disregolazione del temperamento con disforia \"(temper dysregulation with dysphoria, TDD)\", all'interno della sezione dei Disturbi dell'umore.\nDiverse sono, anche in questa ultima edizione, le prese di posizione contro il manuale poich\u00e9 \u00e8 ritenuto inadatto a inquadrare la \"complessit\u00e0\" della psiche umana e le sue manifestazioni patologiche nelle molteplici presentazioni cliniche manifeste agli occhi del medico. In particolare rispetto al disturbo depressivo \u00e8 stata criticata la possibilit\u00e0, nuova, di inquadrare la categoria \"lutto a rischio\" gi\u00e0 dopo due settimane, mentre precedentemente la diagnosi veniva posta non prima che fossero trascorsi due mesi dall'evento luttuoso. La eccessiva medicalizzazione di un evento luttuoso, che viene di solito elaborato nel giro di qualche mese, \u00e8 data da un approccio \"aggressivo\" verso un riconoscimento precoce del disturbo.\nRecentemente in Gran Bretagna \u00e8 stato evidenziato che nell'anno seguente al lutto un anziano su cinque riceve una prescrizione di psicofarmaci: tale fatto indica, specialmente da parte dei medici di famiglia, la sovrastima della sintomatologia e l'eccesso di diagnosi di depressione, per contro va posta molta attenzione alla diagnosi iniziale, per non incorrere in problematiche legate al rischio di suicidio talvolta connesso al disturbo.\nDiagnosi differenziale.\nPer identificare un disturbo depressivo maggiore, come diagnosi pi\u00f9 probabile, devono essere considerate altre possibili patologie, tra cui la distimia, il disturbo dell'adattamento con umore depresso o il disturbo bipolare. La distimia \u00e8 una malattia cronica, in cui vi sono disturbi dell'umore pi\u00f9 miti, ma che si presentano quasi ogni giorno in un arco di almeno due anni. I sintomi non sono cos\u00ec gravi come quelli della depressione maggiore, anche se le persone con distimia sono vulnerabili a episodi secondari di depressione maggiore (ci\u00f2 a volte viene indicato come depressione doppia). Il disturbo dell'adattamento con umore depresso, \u00e8 un disturbo dell'umore che appare come una risposta psicologica a un evento stressante o identificabile, in cui i sintomi emotivi o comportamentali risultanti sono significativi, ma che non soddisfano i criteri per la definizione di un episodio depressivo maggiore. Il disturbo bipolare, conosciuto anche come malattia maniaco-depressiva, \u00e8 una condizione in cui le fasi depressive si alternano a periodi di mania o ipomania.\nAltre malattie devono essere escluse prima di diagnosi di disturbo depressivo maggiore. Esse comprendono depressioni dovute a malattia fisica, l'assunzione di particolari farmaci e l'abuso di sostanze. La depressione a causa di malattia fisica viene diagnosticata come un disturbo dell'umore dovuto a una condizione medica. Questa condizione viene determinata sulla base della storia, dei test di laboratorio o da una visita medica. Quando la depressione \u00e8 causata dall'abuso di una sostanza, da un farmaco, o dall'esposizione a una tossina, viene diagnosticata disturbo dell'umore indotto da sostanze.\nTrattandosi di una malattia anche molto complessa con molte sfaccettature, che pu\u00f2 avere origine da una o pi\u00f9 cause possibili a volte combinate tra loro (biologiche-psicologiche-organiche) (multifattorialit\u00e0) spesso pu\u00f2 essere utile un test completo (check up completo) a livello fisico per escludere varie patologie organiche che possono esserne causa e indirizzare cos\u00ec il paziente verso la migliore terapia psichiatrica-psicologica per il particolare tipo di disturbo.\nTrattamento.\nI tre pi\u00f9 comuni trattamenti per la depressione sono la psicoterapia, la somministrazione di farmaci e la terapia elettroconvulsivante. Negli ultimi anni, nuove tecniche di stimolazione cerebrale (come la stimolazione cerebrale profonda, o la stimolazione magnetica transcranica) sono state sperimentate con vari gradi di successo e, in alcuni casi, entrate nella pratica clinica.\nLa psicoterapia \u00e8 il trattamento di prima scelta per le persone sotto i 18 anni (o secondo altri enti come il NICE britannico anche in tutte le altre fasce di et\u00e0), mentre la terapia elettroconvulsivante \u00e8 utilizzata solo come ultima risorsa. La cura \u00e8 di solito ambulatoriale, mentre il ricovero viene considerato solo se vi \u00e8 un rischio significativo per s\u00e9 stessi o per gli altri.\nLe opzioni terapeutiche sono molto pi\u00f9 limitate nei Paesi in via di sviluppo, dove l'accesso ai trattamenti \u00e8 spesso difficile. La depressione viene vista come un fenomeno del mondo sviluppato, nonostante vi siano prove del contrario, e non come una condizione intrinsecamente pericolosa per la vita. Per la gestione della depressione lieve \u00e8 raccomandato l'esercizio fisico, ma non nella maggior parte dei casi di disturbo depressivo maggiore.\nTrattamento farmacologico.\nI farmaci antidepressivi sono una eterogenea classe di composti psicoattivi che andando a modificare la quantit\u00e0 di neurotrasmettitori nel cervello o interagendo con precisi target neurotrasmettitoriali (come i recettori sinaptici) inducono degli adattamenti della funzionalit\u00e0 cerebrale che generano gli effetti antidepressivi. La loro efficacia \u00e8 trascurabile nei soggetti che presentano depressione lieve o moderata ma significativa nei pazienti con malattia pi\u00f9 severa o cronica.\nIl numero di farmaci antidepressivi attualmente in commercio o in sperimentazione, \u00e8 elevato: ci\u00f2 riflette la notevole soggettivit\u00e0 nella risposta terapeutica e tollerabilit\u00e0 ai vari farmaci, fatto testimoniato anche dalla non infrequente necessit\u00e0 di provare o combinare diversi farmaci prima di ottenere una risposta soddisfacente. A tale proposito una recente metanalisi mostra come le risposte individuali ai farmaci antidepressivi siano debolmente correlate alle variazioni genetiche degli individui che li assumono (come accade peraltro anche con altri farmaci).\nLa questione dell'efficacia degli antidepressivi nel trattamento della depressione maggiore \u00e8 ancora aperta e ha generato, nel corso degli anni, numerosi dibattiti a livello scientifico e mediatico. Nel corso degli studi, \u00e8 spesso apparso infatti che il miglioramento dell'umore del paziente indotto dal farmaco fosse difficilmente distinguibile da quello indotto da un composto inattivo usato a titolo di confronto (placebo), ci\u00f2 risulta particolarmente vero nel caso di malattia non grave e nei soggetti giovani.\nA titolo di esempio, in una revisione di studi \u00e8 riportato che fluoxetina (un SSRI) e venlafaxina (un SNRI) determinano una diminuzione media del punteggio della scala Hamilton (un test utilizzato per determinare i sintomi depressivi) di 11,8 punti mentre il placebo determina una riduzione media di 9,6 punti.\nNei bambini e negli adolescenti un'indagine della \"Cochrane\" del 2012 non mostra superiorit\u00e0 della \"efficacia relativa\" della psicoterapia sulla terapia farmacologica o di una combinazione delle due. \u00c8 stata perci\u00f2 posta la questione dell'utilit\u00e0 di introdurre un trattamento farmacologico, che comporta effetti collaterali, in questa classe di soggetti.\nNella popolazione anziana i benefici nella terapia non sono chiari e non si possono fare raccomandazioni nel suggerire questo tipo di trattamenti, tali dati sono confermati una metanalisi del 2012 condotta dal Dipartimento di Psichiatria dell'Universit\u00e0 di Oxford nel Regno Unito su sette studi che hanno incluso un totale di 803 soggetti.\nIn alcuni casi perci\u00f2, il farmaco potrebbe non avere un effetto terapeutico sostanziale e la scelta di sottoporre un paziente a un trattamento deve essere accuratamente valutata. La maggior parte di queste conclusioni per\u00f2 sono state tratte studiando i farmaci antidepressivi attualmente pi\u00f9 diffusi, come gli SSRI, oppure includendo pazienti con forme di depressione differenti e che perci\u00f2 potrebbero avere una risposta eterogenea a una stessa classe di farmaci; altri farmaci su cui dovranno essere condotti studi pi\u00f9 approfonditi potrebbero perci\u00f2 colmare questa lacuna di efficacia.\nOttenere informazioni definitive sull'efficacia terapeutica di un trattamento e definire criteri condivisi di scelta del miglior farmaco rappresentano perci\u00f2 motivo di continuo confronto in ambito scientifico. Ricercatori del Dipartimento di Psichiatria del \"Massachusetts General Hospital, Harvard Medical School\" di Boston USA suggeriscono che:\nAltri riscontri a questa tesi vengono riportati in uno studio sulla paroxetina e sulla imipramina.\nNei casi di depressione maggiore cronica la terapia farmacologica ha un lieve trend positivo rispetto alla psicoterapia; tuttavia nelle terapie a breve termine, in individui con forme meno gravi, si \u00e8 rilevato che il trattamento farmacologico viene abbandonato a favore delle terapie psicologiche, probabilmente a causa degli effetti collaterali dei farmaci.\nUna risposta positiva, con un miglioramento almeno parziale della sintomatologia, alla prima somministrazione di antidepressivi varia dal 50 al 75%: il trattamento viene di solito raccomandato per almeno 16-20 settimane dopo la remissione, al fine di ridurre il rischio di recidive, e talvolta pu\u00f2 essere consigliato anche per un anno. In caso di depressione cronica pu\u00f2 essere necessario prescrivere farmaci a tempo indeterminato al fine di evitare ricadute.\nI termini \"depressione refrattaria\" e \"depressione resistente al trattamento\" vengono utilizzati per descrivere i casi che non rispondono ad adeguati cicli con associazione di almeno due antidepressivi: solo circa il 35% dei pazienti non rispondono bene al trattamento medico.\nAntidepressivi di seconda generazione.\nVanno sotto questa definizione tutte quelle molecole sviluppate successivamente agli antidepressivi di prima generazione. I pi\u00f9 diffusi sono gli SSRI che in quanto tali vengono a volte considerati una classe a s\u00e9 stante e non raccolti tra gli antidepressivi di seconda generazione.\nAll'interno di questa classe vengono raggruppati anche i cosiddetti antidepressivi atipici, cos\u00ec chiamati perch\u00e9 vanno a interagire con target e biologici su cui generalmente non agiscono gli altri farmaci e che possono perci\u00f2 rappresentare una valida alternativa per quei pazienti che mostrano una risposta insufficiente o effetti collaterali intollerabili ai trattamenti di prima linea.\nGli inibitori selettivi della ricaptazione della serotonina (SSRI) vengono prescritti frequentemente per la loro tollerabilit\u00e0 e sono meno tossici in caso di sovradosaggio. Nonostante ci\u00f2 quasi il 50% di casi trattati deve passare ad altro farmaco a causa una risposta insoddisfacente.\nIn questi casi si pu\u00f2 optare o per il passaggio o per l'associazione di un altro farmaco, generalmente un altro antidepressivo, come il bupropione o venlafaxina (quest'ultima nel Regno Unito non \u00e8 raccomandata come trattamento di prima scelta per via di alcuni effetti indesiderati ed \u00e8 specificatamente sconsigliata nei bambini e negli adolescenti). Numerose sono le associazioni anche con altri farmaci, non necessariamente antidepressivi o altri psicofarmaci, sperimentate con successo.\nPer la depressione adolescenziale, la fluoxetina e l'escitalopram sono i farmaci pi\u00f9 usati: in effetti gli antidepressivi non si sono mai dimostrati indicati nei bambini, n\u00e9 nei pazienti con depressione complicata da demenza.\nPer i bambini e soggetti compresi tra i 18 e i 24 anni, in terapia con SSRI, sembra esserci un rischio maggiore di ideazione e comportamenti suicidari. Non \u00e8 certo che ci\u00f2 si presenti anche negli adulti. Dal 2005 in paesi quali gli Stati Uniti o la Gran Bretagna, i rispettivi ministeri della salute hanno imposto ai produttori farmaceutici di esporre in grande evidenza (\"black box warning\") avvisi circa la possibilit\u00e0 di questi rischi. Avvisi cautelativi simili sono stati attuati anche dal ministero giapponese della sanit\u00e0.\nPotenziamento farmacologico.\nMolto importante a fini farmacologici \u00e8 il sinergismo di potenziamento: due farmaci agiscono su recettori diversi, ma l'effetto che si ottiene \u00e8 superiore alla somma degli effetti dei due farmaci presi singolarmente. Questo fenomeno pu\u00f2 portare alla riduzione della dose di somministrazione dei singoli preparati con spesso anche una riduzione degli effetti collaterali. In pazienti che necessitano delle associazioni fra composti diversi, il potenziamento farmacologico \u00e8 un'arma in pi\u00f9 a disposizione dello specialista. Di seguito verranno elencati farmaci spesso usati in combinazioni con gli antidepressivi:\nStimolazione elettrica/elettromagnetica.\nStimolazione vagale.\nLa stimolazione vagale si attua tramite l'impianto di un generatore di impulsi, in sede sottoclaveare, simile ad un pacemaker. L'impianto andr\u00e0 a stimolare esclusivamente il nervo vago di sinistra, in quanto quello di destra \u00e8 deputato a innervare il cuore.\nIn questo modo si andranno a stimolare le cellule del nucleo del tratto solitario, dell'amigdala, del locus ceruleus e dell'ipotalamo. Lo stimolatore pu\u00f2 essere attivato per un periodo variabile tra i pochi secondi e alcuni minuti. Esso \u00e8 programmabile tramite un computer esterno. Alcuni effetti avversi di tale procedura possono comprendere alterazione della voce (circa 53% dei casi), mal di testa (23%), dolore al collo (13-17%), dispnea (16-17%) e tosse (5-13%). Tuttavia questi effetti collaterali sono spesso transitori, tranne quello relativo alla modifica della voce che persiste in circa la met\u00e0 dei casi. Questa tecnica riporta un successo nel 78% dei pazienti refrattari a due o tre precedenti terapie antidepressive e nel 25% nei pazienti che avevano provato 7-8 terapie diverse senza successo. Si nota maggior successo nei pazienti con una moderata resistenza al trattamento farmacologico.\nStimolazione magnetica transcranica.\nLa stimolazione magnetica transcranica \u00e8 una metodica non invasiva che consiste nello stimolare, grazie a campi magnetici, le cellule nervose in particolari aree del cervello. Il campo magnetico prodotto in una bobina posta sul cuoio capelluto induce un campo elettrico che porta i neuroni a depolarizzarsi, con conseguente stimolazione o interruzione della attivit\u00e0 cerebrale. Questa metodica \u00e8 pensata come integrante alla terapia farmacologica e come sostitutiva della terapia elettroconvulsiva, nei pazienti resistenti al solo trattamento farmacologico. La procedura \u00e8 indolore, non richiede anestesia, viene praticata ambulatorialmente e spesso accelera la risposta clinica ai farmaci. Il trattamento \u00e8 stato utilizzato con successo anche durante una gravidanza. Tuttavia non esistono ancora sufficienti studi sui risultati a lungo termine e in corso di \"follow up\" che possano valutare obbiettivamente tale metodica.\nApplicazione diretta transcranica di corrente.\nL'applicazione diretta transcranica di corrente \u00e8 un trattamento che si prefigge di stimolare particolari aree del cervello, attraverso dispositivi elettrici posti esternamente in maniera non invasiva. Al 2014 non vi sono studi conclusivi che affermino l'efficacia di questa metodica. Oltre che per il disturbo depressivo, tale trattamento \u00e8 stato sperimentato anche per il dolore cronico, per la schizofrenia e per la sindrome di Parkinson, ma in nessun caso si \u00e8 ancora arrivati a risultati clinici evidenti.\nTerapia elettroconvulsivante.\nNei casi di depressione farmacoresistente o di impossibilit\u00e0 di somministrazione di antidepressivi, un modello di trattamento discusso \u00e8 rappresentato dalla terapia elettroconvulsivante (ECT). Essa \u00e8 una procedura per mezzo della quale vengono inviati impulsi di energia elettrica attraverso il cervello per mezzo di due elettrodi per indurre una crisi convulsiva, mentre il paziente \u00e8 in un breve periodo di anestesia generale. Gli psichiatri possono raccomandare l'ECT per i casi pi\u00f9 gravi di depressione maggiore che non hanno risposto ai farmaci antidepressivi o, meno spesso, alla psicoterapia e agli interventi di supporto. L'ECT pu\u00f2 avere un effetto pi\u00f9 veloce della terapia antidepressiva e quindi potrebbe essere il trattamento di scelta in caso di emergenza, come nella depressione catatonica quando il paziente ha smesso di mangiare e di bere, o quando un paziente ha forti tendenze suicide.\nL'ECT \u00e8 probabilmente pi\u00f9 efficace, nel breve termine, della terapia farmacologica per la depressione, anche se uno studio ha evidenziato tassi di remissione molto pi\u00f9 bassi di routine. Quando l'ECT viene usata da sola, il tasso di recidiva entro i primi sei mesi \u00e8 molto elevata. I primi studi evidenziavano un tasso intorno al 50%, mentre un'analisi pi\u00f9 recente ha trovato tassi dell'84% anche con placebo. Il tasso di recidiva precoce pu\u00f2 essere ridotto con l'uso di farmaci psichiatrici o ulteriori sedute di ECT (anche se quest'ultima strategia non \u00e8 stata raccomandata da alcun'autorit\u00e0 in materia), ma tuttavia rimane elevato. Gli effetti collaterali pi\u00f9 comuni derivanti dall'ECT includono perdita di memoria a breve e a lungo termine, disorientamento e mal di testa.Nonostante che i disturbi della memoria dopo l'ECT solitamente si risolvono entro un mese, tale terapia rimane un trattamento controverso e il dibattito sulla sua efficacia e la sicurezza continua.\nFototerapia.\nEsistono molte ricerche internazionali e altrettanti nazionali che evidenziano l'effetto antidepressivo della terapia della luce. Gli studi sulla terapia della luce dimostrano che la somministrazione della luce ad un orario specifico della mattina, calcolato attraverso il \"Morningness-Eveningness Questionnaire\"\n(questionario sviluppato per valutare la nostra circadianit\u00e0 definita \"cronotipo\"), permette di potenziare l'effetto antidepressivo del farmaco ottenendo una pi\u00f9 rapida risoluzione dell'episodio depressivo.\nPrivazione del sonno.\nLa privazione del sonno pu\u00f2 avere un effetto antidepressivo (non per la malattia maniaco-depressiva) ed \u00e8 utilizzato in casi rari come nella depressione grave come breve pausa nel contesto terapeutico. Il motivo \u00e8 basato sul rilascio di serotonina da parte delle fibre ipnoinduttrici della formazione reticolare nei nuclei del rafe.\nPsicoterapia.\nLa psicoterapia pu\u00f2 essere eseguita su singoli individui, su gruppi (terapia di gruppo) o sui nuclei famigliari da parte dei professionisti della salute mentale, come psicoterapeuti, psichiatri e psicologi clinici (per approfondimenti si veda Legislazione e accesso alla formazione specialistica in psicoterapia). Nelle forme pi\u00f9 complesse e croniche di depressione, una combinazione di farmaci e psicoterapia pu\u00f2 essere una scelta opportuna. La terapia cognitivo-comportamentale (TCC) attualmente ha fornito le maggiori prove di efficacia nel trattamento della depressione nei bambini e negli adolescenti, mentre la psicoterapia interpersonale \u00e8 da preferire nella sola depressione adolescenziale. Negli individui sotto i 18 anni, secondo il \"National Institute for Health and Clinical Excellence\", il trattamento farmacologico dovrebbe essere offerto solo in combinazione con una terapia psicologica, come la terapia cognitivo-comportamentale, la terapia interpersonale o la terapia familiare. La psicoterapia ha dimostrato, inoltre, di essere efficace nelle persone anziane. Un intervento di psicoterapia di successo sembra ridurre il ripetersi della depressione, anche dopo che l'evento acuto \u00e8 stato risolto o che le sedute sono state sostituite da incontri di richiamo occasionali.\nLa forma pi\u00f9 studiata di psicoterapia per la depressione \u00e8 la TCC, che tende a insegnare ai pazienti di abbandonare pensieri e pratiche autolesioniste e di cambiare i comportamenti controproducenti. Studi clinici, effettuai a met\u00e0 degli anni 1990 hanno suggerito che la TCC potrebbe essere efficace quanto o meglio della somministrazione di antidepressivi nei pazienti con depressione da moderata a grave. La TCC pu\u00f2 essere efficace negli adolescenti depressi, anche se i suoi risultati sugli episodi gravi devono ancora essere determinati con precisione. Diverse variabili determinano il successo della terapia cognitivo-comportamentale negli adolescenti: aumento dei pensieri razionali, meno disperazione, meno pensieri negativi e meno distorsioni cognitive. La TCC \u00e8 particolarmente utile nel prevenire le ricadute. Numerose varianti della terapia cognitivo-comportamentale sono state utilizzate nel trattamento dei pazienti depressi, la pi\u00f9 famosa \u00e8 la terapia comportamentale razionale emotiva.\nLa psicoanalisi \u00e8 una scuola di pensiero, fondata da Sigmund Freud, che tratta la risoluzione dei conflitti inconsci mentali. Le tecniche psicoanalitiche vengono utilizzati da alcuni operatori per trattare i pazienti affetti da depressione maggiore. La tecnica pi\u00f9 largamente utilizzata \u00e8 la psicoterapia psicodinamica, parzialmente basata sulla psicoanalisi e con importanti aspetti sulla vita sociale e interpersonale. In una meta-analisi effettuata su tre studi controllati su interventi di breve psicoterapia psicodinamica di supporto, questa tecnica \u00e8 stata dimostrata efficace come la terapia farmacologica nella depressione da lieve a moderata.\nLa logoterapia, una forma di psicoterapia esistenziale sviluppata dallo psichiatra austriaco Viktor Frankl che tende a colmare il \"vuoto esistenziale\" associato ai sentimenti di inutilit\u00e0 e insensatezza. \u00c8 dimostrato che questo tipo di intervento psicoterapico possa essere utile per la depressione negli adulti. Altri tipi di psicoterapia sono: la terapia cognitiva, la terapia comportamentale, la psicoterapia adleriana, la psicoterapia ericksoniana, il training autogeno e la psicoterapia cognitiva post-razionalista. Tra le tecniche psicoterapiche possono essere inserite anche le tecniche di meditazione e di respirazione che in alcuni studi hanno dimostrato essere utili nel trattamento di depressione ed ansia, da cui sono nati anche dei protocolli standardizzati e validati come quelli basati sulla meditazione mindfulness.\nTerapie nuove e sperimentali.\nApprovato nel 2009 dall'EMEA, nel 2010 \u00e8 entrato in commercio l'agomelatina, principio attivo con una struttura simile alla melatonina che propone un nuovo approccio alla cura della malattia agendo da agonista sui recettori della melatonina e da antagonista sui recettori della serotonina.\nVi \u00e8 ampia letteratura scientifica che studia l'uso dell'anestetico ketamina nella depressione maggiore in generale, ma anche nelle depressione resistente e soprattutto sui tempi di latenza della risposta antidepressiva.\nLa ketamina \u00e8 un antagonista non selettivo ad alta affinit\u00e0 per il recettore \"N\"-metil-D-aspartato (NMDA), essa viene comunemente usata in ambito pediatrico, anestesiologico e in veterinaria. Ha trovato un largo uso come sostanza stupefacente per le sue attivit\u00e0 eccitanti ed allucinogene. L'interesse all'uso della ketamina come un antidepressivo, nasce per la sua azione molto rapida e perch\u00e9 non agisce sui recettori monoaminergici \"classici\"; oltre che aumentare la risposta alla terapia elettroconvulsiva. Inoltre, essa potenzialmente potrebbe avere anche un ruolo come anestetico chirurgico elettivo nei pazienti depressi. Il limite di questa terapia \u00e8 dato dal fatto che la ketamina da risultati clinici temporanei, che scompaiono dopo giorni o poche settimane, pur con alcune eccezioni segnalati da alcuni autori. Verosimilmente essa sar\u00e0 il capostipite di una nuova classe di farmaci da sintetizzare e studiare.\nLa \"Food and Drug Administration\" nel 2005 ha approvato la stimolazione cerebrale profonda (DBS) come terapia per quei soggetti che non hanno risposto almeno a tre cicli di farmaci. Si tratta di elettrodi impiantati che fanno fluire una continua ma impercettibile scossa al cervello favorendo una maggiore concentrazione dei neurotrasmettitori deficitari. Un'altra terapia sperimentale ma non ancora approvata, \u00e8 lo shock magnetico (simile all'elettroshock ma la convulsione viene provocata da campi magnetici e non campi elettrici, con minori effetti collaterali).\nSono stati condotti anche degli studi sull'utilizzo della psilocibina nel trattamento della depressione. La \"Food and Drug Administration\" (FDA) nel 2018 ha assegnato la \"Breakthrough Therapy Designation\" per la terapia assistita da psilocibina per la depressione resistente al trattamento. Nel 2019 la FDA ha concesso la designazione anche per la terapia con psilocibina nel trattamento del disturbo depressivo maggiore.\nPrevenzione.\nInterventi comportamentali, come la psicoterapia interpersonale e la terapia cognitivo-comportamentale, sono efficaci nel prevenire la depressione di nuova insorgenza. Poich\u00e9 tali interventi sembrano essere pi\u00f9 efficaci quando vengono offerti ai singoli individui o a piccoli gruppi, \u00e8 stato suggerito che possano essere in grado di raggiungere un vasto pubblico in modo pi\u00f9 efficiente attraverso Internet. Tuttavia, una precedente meta-analisi ha dimostrato che i programmi che meglio avevano impedito la depressione comprendevano pi\u00f9 di otto incontri, ciascuno della durata variabile tra i 60 e i 90 minuti.\nIl servizio sanitario di salute mentale dei Paesi Bassi, offre interventi di prevenzione, come ad esempio il corso \"Fronteggiare la depressione\" (in lingua inglese \"Coping with Depression\" - CWD) per le persone che presentano una depressione sotto-soglia. Il corso \u00e8 affermato per essere il pi\u00f9 efficace tra gli interventi psicoeducativi per il trattamento e la prevenzione della depressione (sia per la sua adattabilit\u00e0 alle diverse popolazioni e per via dei risultati), con una riduzione del rischio del 38% di andare incontro alla depressione maggiore. Gli interventi di prevenzione possono portare ad un calo dei tassi della condizione di tra il 22 e il 38%.\nPrognosi.\nGli episodi di depressione maggiore spesso si risolvono nel tempo, anche se non vengono trattati. I pazienti mostrano una riduzione del 10-15% dei sintomi nel giro di pochi mesi, con circa il 20% che non soddisfa completamente i criteri completi per un disturbo depressivo. La durata media di un episodio \u00e8 stimato in 23 settimane, con il tasso pi\u00f9 alto di recupero che si registra nei primi tre mesi.\nGli studi hanno dimostrato che l'80% di coloro che soffrono del loro primo episodio depressivo maggiore, ne soffrir\u00e0 di almeno uno ulteriore, con una media di quattro episodi nel corso di tutta la sua vita. Altri studi effettuati sulla popolazione generale indicano che circa la met\u00e0 dei pazienti che hanno un episodio (sia trattato o no) si avr\u00e0 un buon recupero e duraturo, mentre l'altra met\u00e0 avr\u00e0 almeno un altro episodio, e circa il 15% sperimenter\u00e0 croniche recidive. Indagini effettuate su dati ospedalieri selettivi, suggeriscono un recupero inferiore e una maggiore cronicizzazione, mentre gli studi effettuati per lo pi\u00f9 su pazienti ambulatoriali, mostrano un recupero in quasi tutti i casi, con una durata mediana dell'episodio di undici mesi. Circa il 90% di quelli con depressione grave o psicotica, la maggior parte dei quali soddisfa i criteri per altri disturbi mentali, soffre di episodi ricorrenti.\nLa ricorrenza \u00e8 pi\u00f9 probabile se i sintomi non sono completamente risolti con il trattamento. Le attuali linee guida consigliano l'assunzione continuativa di antidepressivi per quattro-sei mesi dopo la remissione, per prevenire le ricadute. Prove rilevate in molti studi randomizzati controllati, indicano che l'assunzione continua dei farmaci antidepressivi dopo il recupero, \u00e8 in grado di ridurre il rischio di recidiva del 70% (41% nel gruppo placebo contro il 18% del gruppo con antidepressivi). L'effetto preventivo dura probabilmente per almeno i primi trentasei mesi.\nLe persone che soffrono di ripetuti episodi di depressione, richiedono un trattamento in corso al fine di evitare una depressione a lungo termine. In alcuni casi, le persone hanno bisogno di prendere farmaci per lunghi periodi di tempo o per il resto della loro vita.\nCasi in cui il risultato \u00e8 scadente, sono associati con un trattamento non appropriato, con gravi sintomi iniziali che possono includere la psicosi, precoce et\u00e0 di insorgenza, pi\u00f9 episodi precedenti, recupero incompleto dopo 1 anno, preesistente grave disturbo mentale o medico e la disfunzione dell'ambiente famigliare.\nGli individui depressi hanno un'aspettativa di vita pi\u00f9 breve rispetto a quelli senza depressione, parzialmente perch\u00e9 sono a rischio di suicidio. Tuttavia, essi hanno anche un pi\u00f9 alto tasso di morte per altre cause. Risultano infatti pi\u00f9 suscettibili alle condizioni mediche, come le malattie cardiache. Fino al 60% delle persone che si suicidano hanno un disturbo dell'umore come la depressione maggiore e il rischio \u00e8 particolarmente elevato se una persona ha uno spiccato senso di disperazione o soffre sia di depressione che di disturbo borderline di personalit\u00e0. Il rischio di suicidio associato a una diagnosi di depressione maggiore, negli Stati Uniti, \u00e8 stimato al 3,4%, con una media molto differente tra i due sessi, con quasi il 7% per gli uomini e l'1% delle donne (anche se i tentativi di suicidio sono pi\u00f9 frequente nelle donne). La stima \u00e8 sostanzialmente inferiore a quella accettata in precedenza del 15%, che era stata derivata da vecchi studi di pazienti ospedalizzati.\nSociet\u00e0 e cultura.\nL'impatto della depressione sulla societ\u00e0, varia ampiamente tra le varie culture. Un commentatore ha osservato che \"a causa della mancanza di una certezza scientifica, il dibattito sulla depressione si accende su questioni inerenti alla lingua. Ci\u00f2 che noi chiamiamo \"malattia\" o \"disturbo\", influenza il modo in cui la visualizziamo, diagnostichiamo e trattiamo\". Vi sono differenze culturali nella misura in cui la depressione \u00e8 considerata una malattia che richiede il trattamento di personale professionale, o sia un indicatore di qualcosa d'altro.\nLa diagnosi di depressione \u00e8 meno comune in alcuni paesi, come la Cina. Si \u00e8 sostenuto che i cinesi tradizionalmente negano o somatizzano la depressione emotiva (anche se sin dal 1980, il rifiuto della popolazione cinese alla depressione sembra essere drasticamente diminuito). Un professore australiano, Gordon Parkeri, sostiene che il concetto occidentale di depressione \"medicalizza\" il senso di tristezza o di miseria. Allo stesso modo, lo psichiatra Thomas Szasz sostiene che la depressione sia una malattia metaforica che viene impropriamente considerata come una malattia vera e propria. Vi \u00e8 stata anche la preoccupazione che il DSM, cos\u00ec come il campo della psichiatria che se ne occupa, tenda a identificare fenomeni astratti come depressione. Lo psicanalista statunitense James Hillman scrive che la depressione pu\u00f2 essere salutare per l'anima. Hillman sostiene che i tentativi terapeutici per eliminare la depressione fanno eco sul tema cristiano della risurrezione, ma hanno l'effetto perverso di demonizzare uno stato dell'anima.\nStoricamente, i medici, si sono dimostrati spesso riluttanti a discutere o cercare un trattamento per la depressione, a causa dello stigma sociale ad essa correlato o per via dell'ignoranza sulla diagnosi o sul trattamento. Tuttavia, l'analisi o l'interpretazione di lettere, diari, opere d'arte, scritti o dichiarazioni di familiari e amici di alcuni personaggi storici, hanno portato alla conclusione che essi potessero aver sofferto di una qualche forma di depressione. Tra di essi si possono ricordare la scrittrice inglese Mary Shelley, lo scrittore Henry James e il presidente statunitense Abraham Lincoln . Alcuni contemporanei noti per essere probabilmente soggetti alla depressione sono, ad esempio il cantautore canadese Leonard Cohen e il drammaturgo statunitense Tennessee Williams. Alcuni psicologi d'avanguardia, come ad esempio gli americani William James e John B. Watson, hanno affrontato la propria depressione.\nSi \u00e8 spesso dibattuto se i disturbi neurologici e i disturbi dell'umore possano essere legati alla creativit\u00e0, una discussione che risale fin dai tempi di Aristotele. La letteratura britannica fornisce molti esempi di riflessioni sulla depressione. Il filosofo inglese John Stuart Mill ha sperimentato un periodo di alcuni mesi che ha definito come \"uno stato sordo di nervi\", ovvero \"uno di quegli stati d'animo quando ci\u00f2 che \u00e8 da piacere in altri momenti, diventa insipido o indifferente\". Egli ha citato il poeta inglese Samuel Taylor Coleridge \"Dejection\" come una perfetta descrizione del suo caso: \"Un dolore senza una fitta, vuoto, buio e tetro, una sonnolenza, soffocata, di dolore che non trova sbocco naturale o sollievo\". Lo scrittore inglese Samuel Johnson, nel 1780, ha usato il termine \"cane nero\" per descrivere la propria depressione, e successivamente \u00e8 stato reso popolare come malato di depressione l'ex primo Ministro britannico Sir Winston Churchill.\nLo stigma sociale associato alla depressione maggiore \u00e8 molto diffuso e il contatto con i servizi sanitari per la salute mentale lo riduce solo leggermente. L'opinione pubblica in materia di trattamento differisce notevolmente da quelle degli operatori sanitari. Trattamenti alternativi sono ritenuti essere pi\u00f9 utili di quelli farmacologici, che vengono considerati poco. Nel Regno Unito, il \"Royal College of Psychiatrists\" e il \"Royal College of General Practitioners\" ha condotto una campagna per informare e ridurre lo stigma tra il 1992 e il 1996. Uno studio condotto successivamente dalla \"Ipsos MORI\" ha dimostrato un piccolo cambiamento positivo nella comprensione pubblica della depressione e sul trattamento."}
{"id": "92134", "revid": "1318658", "url": "https://it.wikipedia.org/wiki?curid=92134", "title": "Brusio", "text": "Brusio (toponimo italiano; in tedesco \"Br\u00fcs\", in romancio \"Br\u00fcsch\", desueti) \u00e8 un comune svizzero di 1\u00a0113 abitanti del Canton Grigioni, nella regione Bernina.\nGeografia fisica.\nBrusio \u00e8 situato in Val Poschiavo, sulla sponda sinistra del torrente Poschiavino; il comune \u00e8 disteso su un pendio che parte dal confine con Tirano e raggiunge Miralago, ai bordi del lago di Poschiavo. Dista 6,5\u00a0km da Tirano, 125\u00a0km da Lugano e 127\u00a0km da Coira. Il punto pi\u00f9 elevato del comune \u00e8 la cima del Piz Combul (2\u00a0901\u00a0m\u00a0s.l.m.), sul confine con Chiuro.\nStoria.\nNel 1851, dopo pi\u00f9 di mezzo millennio di unit\u00e0 politica e territoriale, il comune di Brusio si separ\u00f2 dal comune di Poschiavo, dando vita a una seconda entit\u00e0 comunale nella valle; nel 1863 al comune di Brusio fu aggregata la valle di Saiento e di Cavajone.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa lingua ufficiale \u00e8 l'italiano, parlato dalla maggioranza della popolazione. Gli autoctoni parlano anche il dialetto locale del lombardo.\nGeografia antropica.\nFrazioni.\nLe frazioni di Brusio sono:\nInfrastrutture e trasporti.\n\u00c8 servito dalle stazioni ferroviarie della Ferrovia Retica di Brusio, di Campascio, di Campocologno e di Miralago sulla linea del Bernina."}
{"id": "92135", "revid": "104485", "url": "https://it.wikipedia.org/wiki?curid=92135", "title": "Depressione", "text": " "}
{"id": "92136", "revid": "23", "url": "https://it.wikipedia.org/wiki?curid=92136", "title": "I miti di Cthulhu", "text": ""}
{"id": "92138", "revid": "1903739", "url": "https://it.wikipedia.org/wiki?curid=92138", "title": "Moneta bimetallica", "text": "Una moneta bimetallica \u00e8 una moneta il cui tondello \u00e8 composto da due o pi\u00f9 metalli.\nL'utilizzo di pi\u00f9 metalli nasce dall'esigenza di rendere pi\u00f9 difficoltosa e antieconomica la falsificazione delle monete ed \u00e8 tipicamente riservata alle monete col valore facciale pi\u00f9 alto.\nLa moneta bimetallica ha costituito un progresso tecnologico innovativo nella monetazione. L'Italia ha contribuito all'introduzione di questo tipo di moneta nel resto del mondo.\nStoria.\nSebbene siano noti esemplari di monete bimetalliche antiche, l'utilizzo di pi\u00f9 metalli nella produzione dei tondelli \u00e8 una tecnica che \u00e8 stata perfezionata e brevettata dal Poligrafico e Zecca dello Stato in Italia. Infatti, la prima moneta bimetallica prodotta per la circolazione \u00e8 stata la moneta da 500 lire italiana, che \u00e8 anche stata la prima moneta a presentare il valore anche in braille (1982). Autore dell'invenzione fu l'ing. Nicola Ielpo, allora Direttore della Zecca.\nL'autore aveva, personalmente, portato a compimento uno studio per un nuovo tipo di moneta che con una tecnologia elevata consentisse di aumentare il valore intrinseco delle monete e quindi le propriet\u00e0 anti-falsificazione per i tagli pi\u00f9 elevati.\nDopo i confortanti risultati delle prove effettuate per la fabbricazione della moneta bimetallica ed aver presentato la domanda di brevetto, fu proposto al Ministero del Tesoro di realizzare una moneta da 500 lire con la nuova tecnologia. Il decreto di emissione di questa nuova moneta fu emesso nel luglio del 1981; la preparazione del relativo materiale creatore fu terminata nei primi mesi del 1982 ed in quel momento nacque la prima moneta bimetallica del mondo.\nNella nuova moneta, oltre alla principale novit\u00e0 dell'accoppiamento di due metalli di composizione e di colore diverso, furono introdotti diversi elementi innovativi, come l'indicazione del valore in caratteri Braille e la rigatura discontinua sul contorno, elementi che non erano mai apparsi prima su una moneta metallica.\nPer i materiali furono scelti due metalli comunemente utilizzati nella monetazione italiana: il bronzital delle 20 e 200 lire e l'acmonital delle 50 e 100 lire. Poich\u00e9 queste due leghe erano prodotte da aziende italiane, la composizione della moneta fu definita \"matrimonio all'italiana\".\nCogliendo l'occasione della partecipazione alla Conferenza Mondiale dei Direttori di Zecca che si teneva a Lisbona nel mese di aprile di quell'anno, il Direttore della Zecca Italiana present\u00f2 ad un pubblico qualificato ed internazionale la novit\u00e0.\nPer governare l'intero ciclo produttivo della moneta, compresa la fabbricazione dei tondelli, l'Istituto acquis\u00ec la partecipazione di maggioranza nella Verres, un'azienda della Val D'Aosta produttrice di tondelli, appartenente alla Soc. Cogne, tradizionale fornitrice della Zecca Italiana.\nPer la fabbricazione dei tondelli bi-metallici la nuova Verres, precedentemente attrezzata solo per la produzione di tondelli di acciaio, fu dotata di nuovi impianti per consentire la fabbricazione anche di tondelli in leghe di metalli non ferrosi.\nDai suoi superiori, il Direttore Generale dell'Istituto, avv. Vittorio Morgera ed il Direttore Generale del Ministero del Tesoro, prof. Mario Sarcinelli, fu indicato al Direttore, come obiettivo, il raggiungimento di cento milioni di monete da produrre entro l'anno. La produzione, dopo le difficolt\u00e0 iniziali, assunse un andamento soddisfacente, cosicch\u00e9 il traguardo fu raggiunto con notevole anticipo e, alla fine del 1982, furono prodotte pi\u00f9 di 162 milioni di monete bimetalliche da 500 lire.\nL'emissione di questa moneta ebbe un'accoglienza molto favorevole nel Paese e dest\u00f2 grande interesse all'estero, tanto che un esemplare \u00e8 conservato al British Museum di Londra.\nNumerosi esemplari erano sottratti alla circolazione dai turisti che li conservavano come souvenir del loro viaggio in Italia, mentre era diventato uno sport nazionale cercare di separare manualmente i due elementi.\nFra il 1990 e il 1995 vennero coniate monete da 50 lire di piccole dimensioni utilizzando i tondelli di acmonital derivanti dalla foratura dei tondelli per le 500 lire bimetalliche.\nIl caso del brevetto italiano in Francia.\nIn Francia la moneta da 10 franchi di nuova emissione veniva abbondantemente falsificata, cosicch\u00e9 la Zecca Francese si interess\u00f2 molto al nuovo tipo di moneta ed il suo direttore chiese di poter inviare dei tecnici presso lo stabilimento italiano per verificarne la fattibilit\u00e0. I tecnici francesi si resero conto della bont\u00e0 del progetto e, tra la Zecca Italiana e quella Francese, ebbe inizio uno scambio di corrispondenza per la concessione dell'autorizzazione allo sfruttamento del brevetto.\nAll'improvviso i contatti si esaurirono e, un anno dopo, si apprese dalla stampa che in Francia era stata emessa una moneta bimetallica da 10 franchi. Alle immediate proteste della zecca di Roma la Zecca di Parigi rispose che avevano usato una nuova tecnologia e, per amore di pace, alla cosa non fu dato alcun seguito.\nMonete bimetalliche attualmente in uso.\n- 1 e 2 euro nell'Eurozona (dal 2002)\n- 500 yen in Giappone (dal 2021)\n- 1 e 2 sterline in Regno Unito (dal 2016 e 1996 rispettivamente)\n- 2 dollari in Canada (dal 1996)\n- 100 e 200 fiorini in Ungheria (dal 1996 e dal 2009 rispettivamente)\n- 50 corone in Repubblica Ceca (dal 1993)\n- 10 bath in Thailandia (dal 1988)\n- 50 kurus e 1 lira in Turchia (dal 2009)\n- 1, 2, 5 e 10 pesos in Messico (le prime tre dal 1992 e l'ultima dal 1997)\n- 5 dirham in Marocco (dal 1987)\n- 10 dollari a Honk Kong (dal 1993)\n- 10 rupie in India (dal 2009)\n- 1 dollaro a Singapore (dal 2013)\n- 1000 rupie in Indonesia (dal 1993)\n- 1 real in Brasile (dal 1998)\n- 100 e 500 pesos in Cile (dal 2000)\n- 1 e 2 lev in Bulgaria (dal 1999)\n- 2 e 5 zloty in Polonia (dal 1995)\n- 5 rand in Sudafrica (dal 2004)\n- 3 euro in Slovenia (dal 2008, moneta per collezionisti)\n- 5 euro in Germania (dal 2016, moneta per collezionisti)\nMonete bimetalliche del passato.\n- 500 lire (1982-2001) e 1000 lire (1997-2001) in Italia\n- 10 franchi (1989-2001) e 20 franchi (1992-2001) in Francia\n- 100 escudo (1989-2001) e 200 escudo (1991-2001) in Portogallo\n- 10 MARKKAA (1993-2001) in Finlandia\n- 50 nuovi kurus e 1 nuova lira in Turchia (2005-2008)\n- Library of Congress bimetallic eagle: moneta per collezionisti in oro e platino coniata negli USA solo nel 2000"}
{"id": "92140", "revid": "104458", "url": "https://it.wikipedia.org/wiki?curid=92140", "title": "Gr\u00fcsch", "text": "Gr\u00fcsch (toponimo tedesco, in romancio \"Crusch\", desueto, ) \u00e8 un comune svizzero di 1\u00a0953 abitanti del Canton Grigioni, nella regione Prettigovia/Davos. Nel 1875 ha inglobato il comune soppresso di Cavadura e il 1\u00ba gennaio 2011 quelli di Fanas e Valzeina."}
{"id": "92142", "revid": "110157", "url": "https://it.wikipedia.org/wiki?curid=92142", "title": "Fanas", "text": "Fanas (toponimo tedesco) \u00e8 una frazione di 401 abitanti del comune svizzero di Gr\u00fcsch, nella regione Prettigovia/Davos (Canton Grigioni).\nStoria.\nFino al 31 dicembre 2010 \u00e8 stato un comune autonomo che si estendeva per 21,84\u00a0km\u00b2; il 1\u00ba gennaio 2011 \u00e8 stato aggregato al comune di Gr\u00fcsch assieme all'altro comune soppresso di Valzeina."}
{"id": "92143", "revid": "1226", "url": "https://it.wikipedia.org/wiki?curid=92143", "title": "Palenza", "text": ""}
{"id": "92146", "revid": "104458", "url": "https://it.wikipedia.org/wiki?curid=92146", "title": "Schiers", "text": "Schiers (toponimo tedesco; in romancio \"Aschera\", ) \u00e8 un comune svizzero di 2\u00a0643 abitanti del Canton Grigioni, nella regione Prettigovia/Davos. Nel 1878 ha inglobato il comune soppresso di Schuders."}
{"id": "92147", "revid": "1226", "url": "https://it.wikipedia.org/wiki?curid=92147", "title": "Carlo Scognamiglio Pasini", "text": ""}
{"id": "92148", "revid": "104265", "url": "https://it.wikipedia.org/wiki?curid=92148", "title": "Ritmo", "text": "Il ritmo, considerato in generale, \u00e8 una successione di impulsi o fenomeni intervallati tra loro da uno spazio di tempo pi\u00f9 o meno regolare e costante. In musica, viene considerato - in virt\u00f9 della sua riproducibilit\u00e0 - soltanto il ritmo costante, regolare e costante nel tempo.\nIl ritmo pu\u00f2 essere cadenzato a velocit\u00e0 molto variabili: una marcia, per esempio, pu\u00f2 essere eseguita velocemente o anche molto lentamente; ci\u00f2 che conta \u00e8 la regolarit\u00e0 del battitto, dell'impulso, che deve essere riproducibile ciclicamente. Il ritmo \u00e8 l'ossatura base di ogni composizione musicale e nella sua struttura si evidenziano gli \"accenti\", percepiti dall'orecchio umano come alternanza di \"accenti forti\" e \"accenti\" \"deboli\".\nL'aspetto ritmico della musica, che \u00e8 strettamente collegato alla danza, \u00e8 molto antico, forse il pi\u00f9 antico in assoluto: non a caso i tamburi e altri strumenti a percussione, che essendo a suono indeterminato, possono produrre solo ritmi, sono i primi strumenti musicali conosciuti e sono presenti anche presso le culture pi\u00f9 primitive. Questo \u00e8 dovuto al fatto che suoni ritmici come per esempio il tamburellare delle gocce di pioggia, lo scrosciare di un ruscello, il canto degli uccelli siano presenti in natura.\nIl ritmo \u00e8 definito come una successione di accenti, intendendo con accento il maggior rilievo (variazione di intensit\u00e0 o di \"enfasi\") che alcuni suoni hanno rispetto ad altri nell'ambito di un brano o una frase musicale. Avremo allora suoni pi\u00f9 accentati (accento \"forte\"), meno accentati (accento \"debole\") o non accentati. La sequenza degli accenti di un brano musicale tende normalmente a ripetersi a intervalli regolari ed \u00e8 questa ripetizione che viene chiamata ritmo del brano: la pi\u00f9 breve sequenza non periodica (quella che viene ripetuta) viene anche chiamata \"cellula ritmica\". L'accentuazione dei suoni di un brano musicale pu\u00f2 anche avere altre funzioni e gli accenti vengono cos\u00ec distinti in diversi tipi: accento \"metrico\", \"ritmico\", \"dinamico\", \"agogico\", \"melodico\" o \"patetico\".\nQuando un brano \u00e8 composto da pi\u00f9 voci, umane o strumentali, il ritmo \u00e8 avvertibile in misura diversa nelle varie parti: la melodia \u00e8 spesso quella meno vincolata ad una scansione incisiva del ritmo, per cui questo compito viene affidato per lo pi\u00f9 ad alcuni strumenti che vengono collettivamente chiamati \"sezione ritmica\". Oltre, ovviamente, alla batteria degli strumenti a percussione, altri strumenti quali il contrabbasso, il pianoforte, la chitarra e il basso elettrico sono considerati parte della sezione ritmica di un'orchestra, e non \u00e8 raro ascoltare impegnati in passaggi particolarmente incisivi e cadenzati anche intere sezioni orchestrali (ad esempio di archi o fiati) tradizionalmente legate ad un'esecuzione pi\u00f9 melodico-espressiva.\nAccento metrico (battere e levare).\nL\"'accento metrico\" o di misura \u00e8 quello che cade sul primo movimento di ogni misura. Questo accento non \u00e8 segnato graficamente ma \u00e8 sottinteso, in parole povere \u00e8 il \"battere\". Laddove in generale il primo \"movimento\" della \"misura\" viene normalmente eseguito con accentazione \"forte\" seguita da un accento \"debole\", il suonare \"in levare\" intende lo spostamento dell'accentazione \"forte\" sul movimento successivo.\nEsso nella maggior parte delle volte non si avverte, o meglio nell'esecuzione non gli viene dato un certo rilievo artistico-interpretativo. Invece in alcune composizioni come il valzer (misura ternaria semplice), la marcia (misura binaria o quaternaria semplice o composta), l'accento metrico si deve far sentire perch\u00e9 esso fa parte dello stile del brano o composizione. L'accento metrico \u00e8 soprattutto in musica quella parte che si riferisce anche alla struttura dei diversi elementi: inciso, periodo, frase semifrase, rapporti di lunghezza tra le parti e accentazione. Spesso crea confusione con l'accento ritmico vero e proprio che si riferisce invece alle unit\u00e0 di tempo che compongono la battuta e che possono essere marcate con accenti forti, che indicano l'inizio della battuta, accenti deboli e mezzoforti.\nL'accento metrico, quando \u00e8 riferito alla frase che \u00e8 la contenente di incisi strutturati in semifrasi, poi strutturati in periodi e finalmente in frasi, \u00e8 indicato, bench\u00e9 la definizione sia impropria, dalla legatura di frase che inizia all'inizio della frase e termina al termine alla sua fine; questa legatura non va confusa con la legatura di valore. Esistono anche degli accenti che si riferiscono alla suddivisione, cio\u00e8 alla divisione delle unit\u00e0 di tempo, non della battuta.\nGeneralmente gli accenti forti o deboli sono chiamati battere o levare: \"battere\" gli accenti forti e \"levare\" gli accenti deboli, 'tesi' l'accento forte (o mezzo forte) e 'arsi' l'accento debole, dal greco. Inoltre il ritmo pu\u00f2 essere: \"tetico\", \"anacrusico\" e \"acefalo\". In sintesi:\nLa chiusura del ritmo pu\u00f2 essere \"piana\" o \"tronca\": tronca quando l'ultima nota cade sul tempo forte della battuta e piana quando la nota conclusiva cade sul tempo debole. Tutto lo studio musicale \u00e8 basato sulla divisione ordinata degli accenti che si deve imparare ad esprimere, sia con la voce sia con gli strumenti. Il ritmo ben appreso \u00e8 quello che d\u00e0 tutta la bellezza e l'energia alla musica e che permette di apprezzarne e goderne le esecuzioni, sia vocali sia orchestrali..\nL'accento metrico non ha nulla a che fare con il battere o il levare, che invece sono gli elementi costitutivi del ritmo, battere tempo forte, levare tempo debole nelle misura o battute. L'insieme delle battute o misure si inquadra nella realt\u00e0 dell'accento metrico come sopra indicato: incisi, semifrasi, frasi, periodi e legature di frase. Comunque alcuni autori chiamano riduttivamente accento metrico l'accento che segnala l'inizio della misura o battuta.\nAccento ritmico.\nL'accento ritmico si riferisce alla divisione del brano musicale in accenti forti o deboli organizzati nella cellula ritmica che \u00e8 la battuta.Esistono battute \"binarie\", \"ternarie\" e \"quaternarie\". Nella battuta binaria si ha un accento forte e un accento debole. Nella battuta ternaria generalmente un accento forte e due accenti deboli, nella battuta quaternaria si hanno un accento forte seguito da un accento debole, da un accento mezzo forte e poi ancora uno debole (o piano), per distinguerlo dall'accento forte dell'inizio della battuta.Le battute si chiamano anche \"misure\"\nLe misure o battute si suddividono anche in misure semplici o misure composte. Le misure semplici hanno l'unit\u00e0 di tempo che a sua volta si suddivide in due sub-accenti, mentre nelle misure composte l'unit\u00e0 di tempo si suddivide in tre sub-accenti. Le battute vengono generalmente caratterizzate da una frazione posta all'inizio del brano musicale, frazione di cui il numeratore indica il numero degli accenti e il denominatore il valore degli accenti nelle misure semplici, \nMisure comuni sono per esempio le battute in 2/2, 2/4, 3/4, 4/4 e misure composte sono le battute indicate con 6/8, 9/8, 12/8, eccetera.Questo definisce quindi anche la struttura ritmica del brano musicale, generalmente composto da successioni di molte battute.\nIl ritmo \u00e8 naturalmente uno schema, una successione di istanti di tempo segnalati dai suoni, l'ordine dei suoni nel tempo, ovvero come diceva Mozart, \"la musica \u00e8 il ritmo realizzato per mezzo del suono\" e come diceva Goethe \"il ritmo ha qualcosa di magico, ci costringe persino a credere che il sublime ci appartenga\"\nDurata dei suoni.\nLa durata dei suoni e dei silenzi \u00e8 indicata da valori musicali che sono:\nPer durata 1 di un suono si intende una nota intera, ovvero lunga come la battuta (o misura), in quanto la battuta viene sempre considerata come l'elemento intero che viene poi suddiviso nei vari movimenti, anche quando nel caso la battuta non sia necessariamente di 4/4. Essendo il 4/4 il tempo (o metro) pi\u00f9 diffuso, il valore della semibreve \u00e8 stato poi associato a quello di 4/4.\nLa durata di un suono (o di una pausa) pu\u00f2 essere alterata dalla legatura di valore che lega due o pi\u00f9 note sul pentagramma alla medesima altezza, cio\u00e8 sulla stessa linea o nello stesso spazio, e dal punto di valore che posto a fianco di una nota ne aumenta il valore di met\u00e0. Per il valore delle note non esistono valori assoluti o prestabiliti, bens\u00ec i valori musicali sono nei loro segni in rapporto di durata. Hanno quindi bisogno di un valore di riferimento che generalmente \u00e8 l'unit\u00e0 di tempo misurata nel numero di essa contenuto in un minuto.\nGeneralmente l'andamento ritmico del tempo si qualifica coi seguenti termini: grave, largo, larghetto, adagio, andante, andantino, moderato, vivace, presto, prestissimo. La differenza \u00e8 data dal numero di accenti o unit\u00e0 di tempo presenti in un minuto, cos\u00ec si parte dal grave, a circa 40/50 battiti (misure o unit\u00e0 di tempo) del metronomo sino ad arrivare per gradi sino a 120,130 battiti al minuto per i tempi veloci.\nAccento dinamico.\nLaccento dinamico\" non ha un posto prestabilito fra i tempi o suddivisioni della misura; pu\u00f2 essere posto su qualsiasi nota della misura rinforzandone l'intensit\u00e0. Esso \u00e8 usato molto nei ritmi sincopati, perch\u00e9 va a rinforzare proprio il tempo o la suddivisione debole. Si segna graficamente con il simbolo &gt;\"' (maggiore) e viene posto sopra o sotto la nota sulla quale cade l'accento.\nPer sincope si intende quella situazione musicale che nasce quando sull'accento forte della battuta o della suddivisione si ha il prolungamento del valore di un suono che \u00e8 iniziato sul tempo debole. Figura simile alla sincope \u00e8 il \"contrattempo\", quando c'\u00e8 una pausa al posto del prolungamento del valore dal tempo debole al tempo forte.\nDella dinamica musicale fanno parte anche alcune caratteristiche per esprimere i suoni, indicati con segni sopra le note, lo staccato, il picchettato, lo staccatissimo, il suono appoggiato. Lo staccato si indica con un punto sopra la nota, punto che fa perdere alla nota parte del suo valore, lo staccatissimo con un accento acuto verticale sopra la nota e toglie 3/4 del valore della nota, le note con un punto sopra unite da una legatura indicano il mezzo staccato o picchettato nel quale la pausa tra i suoni \u00e8 minima, invece il suono appoggiato si indica con un trattino sopra la nota e la pausa tra un suono e l'altro in questo caso deve essere impercettibile.\nAccento agogico.\nL\"'accento agogico\" pu\u00f2 cadere su una nota qualsiasi della misura. Esso d\u00e0 maggiore importanza al discorso musicale e all'esecuzione di una frase musicale. Molto usato nel periodo romantico e negli adagi in genere. \u00c8 segnato con un trattino sopra o sotto la nota e sta ad indicare che il suono deve essere un po' tenuto appoggiato, non sforzato. Inoltre indica variazioni dell'andamento ritmico, cio\u00e8 del numero di unit\u00e0 di tempo considerate in un minuto che appunto aumentate servono ad accelerare il ritmo e diminuite a rallentarlo, da cui le indicazioni che si trovano negli spartiti come: rallentando, accelerando, affrettando stringendo, precipitando, a tempo (cio\u00e8 ritorno al tempo iniziale). Esiste anche la dicitura: rubando o rubato con cui si prescrive anche una certa libert\u00e0 transitoria dalla legge ritmica.\nAccento melodico o patetico.\nQuesto accento rappresenta l'espressione artistica e musicale in genere (dal greco pathos, che significa sentimento). Esso pu\u00f2 considerarsi come l'unione dell'accento dinamico con l'accento agogico, perci\u00f2 il suono deve essere rafforzato e tenuto. Graficamente viene posto sotto la nota con i seguenti segni: &gt;, sf, sfz, sfp. Questo accento pu\u00f2 essere posto su qualsiasi nota della composizione.\nConsiderazione sugli accenti.\nGli accenti dinamico, agogico, melodico o patetico sono accenti di carattere musicale espressivo e servono ad avere una buona interpretazione di un brano e a rappresentare il pensiero musicale dell'autore, di conseguenza non hanno un posto prestabilito nella misura o battuta.\nSia l'accento metrico, o di misura, sia l'accento ritmico, sono accenti di carattere ritmico e servono appunto per dare un senso ritmico al brano e hanno un posto prestabilito nella misura o battuta.\n\u00c8 chiaro che per comprendere questi accenti sia indispensabile che l'esecutore o l'ascoltatore abbia una buona cultura musicale, uno spiccato senso musicale artistico o, come comunemente detto, un \"buon orecchio\" per riuscire a captare le piccole differenze di intensit\u00e0 degli accenti. Invece per comprendere al meglio l'accento patetico-melodico l'esecutore o l'ascoltatore dovrebbe conoscere il periodo storico del brano, la vita e ci\u00f2 che vorrebbe rappresentare l'autore.\nConcezione storica.\nLa concezione del ritmo come una successione regolare di suoni con accenti forti e deboli \u00e8 strettamente connessa alla musica che si \u00e8 costituita nel Seicento in rapporto all'affermazione del sistema tonale e in particolare in rapporto all'affermazione delle forme di danza. Invece nella tradizione musicale precedente, cio\u00e8 a quelle dell'epoca barocca e medioevale, si osserva che tanto il canto gregoriano quanto il madrigale si caratterizzavano per un ritmo libero e strettamente connesso alla prosodia della parola. In ogni caso si pu\u00f2 riscontrare anche a livello naturale la regolarit\u00e0 del ritmo e quindi nella successione di accenti forti e deboli: per esempio si riscontra un ritmo di tipo binario nell'alternarsi del giorno e della notte, nel battito cardiaco, nel camminare, ecc.\nNel ritmo distinguiamo due momenti fondamentali: il momento di slancio, detto arsi (dal greco arsis = elevazione) ed il momento di riposo, detto tesi (da thesis = deposizione), che corrisponde all\"accento in battere\"."}
{"id": "92150", "revid": "104458", "url": "https://it.wikipedia.org/wiki?curid=92150", "title": "Luzein", "text": "Luzein (toponimo tedesco, ) \u00e8 un comune svizzero di 1\u00a0218 abitanti del Canton Grigioni, nella regione Prettigovia/Davos.\nNel 1892 ha inglobato i comuni soppressi di Buchen im Pr\u00e4ttigau, Pany e Putz e il 1\u00ba gennaio 2016 quello di Sankt Ant\u00f6nien, il quale a sua volta era stato istituito nel 1979 con la fusione dei comuni soppressi di Sankt Ant\u00f6nien Castels (o Castels) e Sankt Ant\u00f6nien R\u00fcti (o R\u00fcti) e il 1\u00ba gennaio 2007 aveva inglobato il comune soppresso di Sankt Ant\u00f6nien Ascharina (o Ascharina)."}
{"id": "92151", "revid": "114172914", "url": "https://it.wikipedia.org/wiki?curid=92151", "title": "Centrino", "text": "Centrino (\"Intel Centrino Mobile Technology\") \u00e8 una tecnologia sviluppata da Intel (dalla fusione delle parole \"centre\" e \"neutrino\") specificamente pensata per l'utilizzo nell'ambito dei computer portatili e introdotta, nella sua prima versione, il 12 marzo 2003.\nNel tempo, il marchio Centrino ha acquisito sempre maggiore importanza, soprattutto grazie alle ottime prestazioni e ai grandi investimenti in campo marketing operati dal produttore, fino a diventare quasi simbolo dell'hardware pensato per i dispositivi mobile, sebbene esistano in commercio anche soluzioni basate su prodotti non Intel.\nComponenti chiave della piattaforma Centrino.\nIntel ha pi\u00f9 volte ribadito che il marchio Centrino si riferisce ad un'intera piattaforma pensata per l'impiego in ambito mobile, non al nome del processore utilizzato in tali soluzioni. Si tratta di una confusione (o meglio di un errore) spesso alimentato anche dagli stessi produttori, che sfruttando la relativa \"ignoranza\" della gran parte del parco clienti, tendono a promuovere i propri prodotti come basati su un fantomatico \"processore Intel Centrino\", dato che tale target di mercato coglie pi\u00f9 facilmente il messaggio pubblicitario se esso si riferisce al solo processore, invece che all'intera piattaforma.\nLa piattaforma Centrino, cos\u00ec come \u00e8 stata concepita da Intel, \u00e8 composta invece dall'abbinamento di 3 componenti chiave (di seguito viene fatto riferimento soprattutto ai componenti della prima generazione della piattaforma, ma i concetti generali sono rimasti inalterati nel tempo):\nTali componenti sono tutti espressamente progettati per l'impiego in ambito mobile e quindi avere come principale obiettivo il giusto bilanciamento tra prestazioni e consumi.\nIntel ha deciso che solo se un sistema integra tutti e 3 i componenti suggeriti dalla casa madre, esso pu\u00f2 fregiarsi del \"logo Centrino\", mentre se un produttore decide di utilizzare solo la CPU suggerita ma una diversa scheda di rete wireless, esso potr\u00e0 solo portare il logo relativo alla CPU impiegata e non quello dell'intera piattaforma.\n\u00c8 chiaro che l'intenzione di Intel era quella di non prediligere alcun componente ma poter quindi trarre profitti dalla vendita di tutti e 3 contemporaneamente, e di fatto tale intento \u00e8 riuscito, sia per l'efficienza del progetto generale, che spesso non aveva niente da invidiare ad altre soluzioni alternative che sfruttavano solo uno dei 3 componenti, sia anche alla convinzione (peraltro errata) di molti consumatori che avevano ricevuto l'impressione che Centrino fosse l'unico mezzo per avere la possibilit\u00e0 di connettersi a reti wireless con un portatile. Inoltre, proprio la confusione dei consumatori che ritengono che Centrino sia il nome del processore e non della piattaforma, ha di fatto avvantaggiato Intel nella vendita dei 3 componenti, data la generale diffidenza della clientela verso le soluzioni basate sul processore Pentium M (il processore alla base proprio della prima generazione di Centrino) ma che per i motivi sopra citati non potevano esporre il \"logo Centrino\".\nDal 2003, anno dell'introduzione della nuova piattaforma, si sono succedute diverse generazioni di Centrino, ognuna indicata con un diverso nome in codice e basate su diverse generazioni dei 3 componenti sopra citati. Pi\u00f9 avanti verranno illustrati dettagliatamente i componenti che hanno formato le varie generazioni e le evoluzioni dello stesso marchio Centrino.\nUna piattaforma rivoluzionaria.\nIl progetto Centrino rappresenta una pietra miliare nella storia di Intel, ed \u00e8 stato proprio sulla scia del successo ottenuto grazie a questa piattaforma che successivamente il produttore ha deciso di svilupparne altre per altri settori di mercato (tra i quali si possono citare vPro e VIIV).\nPrima dell'introduzione, nel febbraio 2003, di tale piattaforma, i sistemi \"mobile\" si basavano su processori pensati per altri contesti (tipicamente derivati dal settore desktop) e modificati opportunatamente inserendo il supporto a tecnologie di risparmio energetico come la Intel SpeedStep che consente di regolare dinamicamente il clock del processore a seconda del carico richiesto dal software in esecuzione.\nIntel ha capito al momento giusto che era arrivato il momento di sviluppare tutta una serie di componenti espressamente ottimizzati per lavorare in maniera sinergica e tenendo in considerazione in primo luogo il contenimento dei consumi, da qui la scelta di sviluppare la prima generazione della piattaforma Centrino, per la quale sono stati investiti ben 300 milioni di dollari in campagne di marketing (solo per la prima generazione).\nVarie generazioni di Centrino.\nCome detto sopra, nel tempo si sono succedute diverse generazioni di piattaforme Centrino. Di fatto, solo le prime 2 si chiamano effettivamente Centrino; a partire dalla terza generazione, il nome si \u00e8 evoluto per evidenziare maggiormente le nuove caratteristiche del nuovo processore sul quale era basata, e nel corso del 2008 la quinta generazione ha cambiato nuovamente nome commerciale, sempre con l'intento di far percepire ai consumatori, nella maniera pi\u00f9 efficace possibile, l'innovazione tecnologica.\nCarmel.\nLa prima generazione della piattaforma Centrino era conosciuta anche con il nome in codice Carmel. Di seguito i 3 componenti chiave della piattaforma:\nSonoma.\nUn anno dopo la presentazione della prima generazione, a met\u00e0 2004 Intel present\u00f2 un'evoluzione del Pentium M, conosciuta come Dothan. Trattandosi di un aggiornamento della sola CPU la piattaforma di riferimento \u00e8 rimasta ancora la Carmel, sebbene basata sul nuovo processore, e quindi rinominata formalmente \"Carmel Refresh\". Si tratta in effetti di un approccio che Intel ha poi utilizzato anche nel seguito per successive generazioni di Centrino.\nIl 19 gennaio 2005 arriv\u00f2 l'atteso aggiornamento dell'intera piattaforma che prese il nome di Sonoma. Di seguito i 3 componenti chiave della piattaforma:\nLe piattaforme successive.\nIl nome \"Centrino\" vero e proprio \u00e8 stato utilizzato da Intel solo per le prime 2 generazioni della piattaforma.\nLe generazioni successive, pi\u00f9 precisamente la terza e la quinta, hanno portato anche ad una revisione del nome commerciale dell'intera piattaforma in modo che gli utenti potessero percepire pi\u00f9 facilmente il salto generazionale delle tecnologie e venissero quindi spinte maggiormente all'aggiornamento dei propri sistemi.\nCentrino Duo.\nIl 5 gennaio 2006, ovvero giusto un anno dopo la presentazione della piattaforma Sonoma, Intel ha presentato la terza generazione della piattaforma Centrino, che era basata sul processore noto con il nome in codice Yonah. Tale processore, che all'inizio doveva prendere il nome commerciale di \"Pentium M serie 8xx\", venne poi rinominato a novembre 2005 in Core Duo, in modo da evidenziare maggiormente la caratteristica dual core che contraddistingueva il nuovo progetto. Allo stesso scopo, anche il marchio Centrino si \u00e8 evoluto, diventando Centrino Duo, ovvero il nome commerciale di quella piattaforma che per pi\u00f9 di un anno era stata chiamata Napa, costituita dal processore Core Duo, insieme al chipset i945 Calistoga e al modulo wireless Intel Pro Wireless 3945 ABG Golan.\nIn realt\u00e0, con l'avvento della terza generazione, il marchio Centrino vero e proprio non \u00e8 scomparso completamente ma \u00e8 stato solo relegato a particolari applicazioni. Alcune versioni del processore Yonah infatti, erano prodotte come CPU single core, e commercializzate con il nome di Core Solo alla base ancora di piattaforme Centrino \"semplici\" (sebbene con un logo modificato rispetto a quello utilizzato fino alla precedente Sonoma).\nA maggio 2007 \u00e8 arrivata anche la quarta generazione, commercializzata ancora come Centrino Duo ma conosciuta con il nome in codice di Santa Rosa e basata sul processore Core 2 Duo Merom, il primo processore mobile ad essere basato sulla nuova architettura Intel Core Microarchitecture.\nCentrino Pro.\nLa piattaforma Santa Rosa \u00e8 stata commercializzata non solo sotto il nome di Centrino Duo ma anche con il nuovo Centrino Pro (poi rinominata in Centrino vPro per uniformit\u00e0 con l'altra piattaforma simile del settore desktop) che \u00e8 in sostanza una particolare versione di Centrino Duo con l'aggiunta di alcune tecnologie che possono essere utili in ambito business, tra le quali la IAMT per l'amministrazione remota del sistema e il supporto BIOS alla tecnologia di virtualizzazione Vanderpool; si tratta di 2 caratteristiche mutuate dalla piattaforma desktop vPro.\nCentrino 2.\nLa quinta generazione della piattaforma Centrino \u00e8 stata presentata nel secondo trimestre 2008 ed \u00e8 conosciuta con il nome in codice di Montevina. Intel decise di aggiornare ancora una volta i nomi commerciali Centrino Duo e Centrino vPro, sempre allo scopo di evidenziare maggiormente i cambiamenti tecnologici. Il nuovo processore \u00e8 stato l'evoluzione a 45 nm del Merom, Penryn, e tra le principali caratteristiche offerte dal nuovo chipset Cantiga, c'era il supporto alla memoria DDR3 e un comparto grafico decisamente pi\u00f9 potente rispetto ai precedenti.\nCentrino 2 vPro.\nSimilmente a quanto fatto per il lancio della prima piattaforma Centrino Pro, anche la nuova Montevina port\u00f2 con s\u00e9 una revisione della piattaforma specificatamente orientata ai dispositivi di classe professionale, grazie all'utilizzo di particolari tecnologie di amministrazione. La nuova versione si chiamava Centrino 2 vPro.\nVariante per i sistemi UMPC: Centrino Atom.\nNel corso del 2007 Intel ha pi\u00f9 volte ribadito che ritiene il settore dei sistemi UMPC e MID molto promettente per il futuro e, dato il successo ottenuto con la piattaforma Centrino che ha contribuito in maniera molto rilevante alla sempre maggior diffusione dei sistemi portatili rispetto a quelli desktop, \u00e8 apparso subito naturale che il produttore decidesse di promuovere sempre pi\u00f9 strenuamente questo nuovo settore, considerato come un potenziale nuovo mercato.\nA partire dalla terza generazione della piattaforma pensata per tali dispositivi, conosciuta come Menlow e basata sul nuovo processore Atom, Intel ha deciso di sfruttare la notoriet\u00e0 del marchio Centrino per promuovere adeguatamente il proprio progetto per i sistemi UMPC, rinominando la piattaforma Menlow in Centrino Atom."}
{"id": "92152", "revid": "2149966", "url": "https://it.wikipedia.org/wiki?curid=92152", "title": "MAME", "text": "MAME (acronimo di Multiple Arcade Machine Emulator, in italiano Emulatore Multiplo Macchine Arcade o EMMA) \u00e8 un software in grado di emulare varie piattaforme di gioco arcade, pubblicato inizialmente solo su MS-DOS nel 1997 e in seguito convertito per quasi tutte le macchine e sistemi operativi in circolazione. Lo scopo di tale emulazione \u00e8 quello di documentare il funzionamento dei coin-op, preservare la storia dei videogiochi e di prevenire la scomparsa di vecchie rarit\u00e0 una volta che le macchine originali abbiano cessato di funzionare per motivi di obsolescenza.\nStoria.\nIl primo autore del progetto \u00e8 stato Nicola Salmoria, che ha iniziato a lavorare all'emulatore il 24 dicembre 1996. Salmoria aveva avuto l'idea di unire pi\u00f9 emulatori trovati in rete (tra i quali un primitivo emulatore di \"Pac Man\") in un unico programma in grado di eseguire pi\u00f9 giochi. La prima versione, la 0.1, \u00e8 stata pubblicata il 5 febbraio 1997; funziona in ambiente MS-DOS da riga di comando ed \u00e8 in grado di eseguire cinque titoli. In breve tempo il progetto ha attirato l'attenzione di altri sviluppatori, che hanno iniziato a collaborare inserendo nuovi driver per il funzionamento dei videogiochi, grazie alla particolare architettura del codice sorgente.\nNel 1997 \u00e8 cominciato lo sviluppo parallelo di MAME32, una versione adattata all'ambiente Windows a 32 bit con l'aggiunta di una GUI (interfaccia grafica) che ne facilita notevolmente l'uso, soprattutto per chi non conosce i comandi DOS. Nel 1998 la versione 0.34 raggiunge la quota dei 1000 titoli supportati. Dal 2001 la versione ufficiale del MAME non viene pi\u00f9 sviluppata sotto DOS ma sotto Microsoft Windows, sempre senza interfaccia grafica, come programma a riga di comando.\nDal 2015 il progetto MAME ed il progetto MESS si sono fusi in un solo progetto mantenendo il nome MAME ma con la possibilit\u00e0 di compilare solo la parte arcade o quella MESS. Dal 30 novembre 2016 (versione 0.180) il progetto \u00e8 coordinato da Vas Crabb. L'ultima versione stabile di MAME \u00e8 la 0.233, pubblicata il 1\u00ba luglio 2021: sono supportati oltre 12.000 titoli, 35.000 contando anche i vari cloni.\nFunzionamento.\nMAME \u00e8 composto da varie parti in grado di emulare completamente le architetture tipiche delle macchine arcade che ad esempio si trovavano nei bar e nelle sale giochi. In pratica MAME ricostruisce via software tutte quelle circuiterie interne che permettono di gestire gli input dei joystick, la gestione del monitor e dei riproduttori di suoni. Perfino l'inserimento delle monete nella gettoniera viene emulato e dev'essere effettuato virtualmente dal giocatore.\nL'unica cosa che manca \u00e8 la parte software delle macchine, cio\u00e8 le ROM originali dei giochi, che vanno aggiunte separatamente per ogni gioco, ma per motivi di copyright non possono essere distribuite legalmente. Il software della maggior parte dei giochi arcade del passato \u00e8 stato trasformato da appassionati in file leggibili da MAME e divulgato come abandonware. Fanno eccezione, al momento, alcuni titoli per i quali \u00e8 stato concesso espressamente il permesso di distribuzione da parte dei detentori del copyright: in particolare \"Gridlee\" della Videa, \"Robby Roto\" di Bally/Midway, \"Alien Arena\" di Duncan Brown e una serie di 11 giochi prodotti da Exidy, per i quali il produttore ha concesso la libera distribuzione per scopi non commerciali. Anche la Gaelco ha \"liberato\" il suo \"World Rally\".\nI sistemi di controllo originali dei giochi arcade, che a volte sono periferiche particolari appositamente realizzate, vengono emulati in MAME tramite tastiera, joystick o altre periferiche comuni. Ad esempio la manopola di \"Arkanoid\" si pu\u00f2 simulare con mouse o trackball. Quando nel gioco originale \u00e8 possibile il multigiocatore su un singolo cabinato, la modalit\u00e0 \u00e8 disponibile anche in MAME sulla stessa macchina. Nel MAME ufficiale non \u00e8 presente invece il gioco in rete, che diventa possibile solo utilizzando versioni modificate come MAME32 con Kaillera o MAMEhub.\nArchitettura.\nDa un punto di vista logico MAME pu\u00f2 essere diviso in 3 livelli:\nI primi due livelli sono scritti in C in modo da avere maggior velocit\u00e0 e portabilit\u00e0. Nessuna libreria esterna \u00e8 richiesta e questo codice \u00e8 compilabile per qualunque piattaforma da un compilatore standard, praticamente senza modifica alcuna. Il terzo livello \u00e8 definito \"OSD\" (\"Operating System Dependent\") e contiene tutto quel codice specifico per le varie piattaforme. Tutte le varie chiamate di sistema di Windows o di Linux si trovano in questo livello permettendo una facile migrazione del codice da una piattaforma all'altra modificando solo questo livello.\nROMs.\nIn quasi tutti i giochi arcade i dati (software, grafica, audio, ecc.) sono memorizzati in chip di memoria di sola lettura (\"Read Only Memory\", ROM) sebbene in alcuni casi siano utilizzati anche floppy disk, CD-ROM o cassette. I dati contenuti in questi supporti vengono letti e riscritti in file contenenti l'esatta copia del chip da cui provengono attraverso un processo chiamato \"dumping\". Tali file (indipendentemente dal supporto dal quale provengono) vengono chiamati ROM. Solitamente un gioco \u00e8 composto da pi\u00f9 ROM (alcune per l'audio, alcune per la grafica, ecc.). L'insieme di tutte le ROM di un gioco prende il nome di \"ROM Set\".\nIl MAME gestisce i ROM Set in 2 modi: file \"CHD\" (\"Compressed Hunks of Data\") che contengono le immagini compresse di hard disk o compact disc oppure file ZIP contenenti tutte le ROM.\nROM Set.\nI ROMSet sono gruppi di immagini delle ROM che compongono lo stesso gioco.\nCi sono 3 tipi principali di ROM Set:\nSviluppo.\nTeam di sviluppo.\nAttualmente MAME viene sviluppato attivamente da:\nEssendo comunque un progetto il cui codice sorgente \u00e8 liberamente distribuibile, chiunque con le dovute conoscenze e capacit\u00e0 tecniche pu\u00f2 inviare il proprio contributo.\nVersioni.\nVersioni ufficiali.\nMAME viene sviluppato da programmatori senza fini di lucro. Le release ufficiali, contraddistinte fino ad ora da un codice del tipo 0.X dove X \u00e8 la versione (per esempio 0.89), dopo anni di uscite irregolari, dal novembre 2014 vengono pubblicate ogni ultimo mercoled\u00ec di ogni mese. MAME \u00e8 liberamente scaricabile dal sito ufficiale.\nVersioni particolari.\nLa 0.32 non fu mai creata per evitare confusioni con il MAME32, la versione di MAME con interfaccia grafica Windows.\nDalla release 0.31 si inizi\u00f2 a numerare le beta con numeri sempre pi\u00f9 alti nella speranza di arrivare presto a una versione 1.0. Ci\u00f2 port\u00f2 all'uscita di molte release nominate beta, ma che in realt\u00e0 erano versioni vere e proprie perfettamente funzionanti (0.35b13, 0.36b9 per esempio). Con la release 0.37 si inizi\u00f2 a utilizzare la numerazione attuale senza pi\u00f9 sperare in una versione 1.0, tanto che alcuni sviluppatori pensano che probabilmente non ci sar\u00e0 mai una vera e propria versione definitiva di MAME. In effetti la versione successiva alla 0.99 \u00e8 stata pubblicata il 14 settembre 2005 con numerazione 0.100.\nLe versioni dalla 0.36b10 alla 0.36b16 sono state ritirate in quanto contengono dei giochi definiti \"gambling\" (giochi in cui conta solamente la fortuna e non l'abilit\u00e0 del giocatore, come ad esempio le roulette). La loro rimozione \u00e8 stata effettuata in base a una scelta pi\u00f9 filosofica che tecnica di Nicola Salmoria. Questi giochi sono stati poi reintrodotti ufficialmente in MAME con la versione 0.100. Dalla versione 0.143u2, inoltre, gli sviluppatori hanno iniziato ad aggiungere anche i driver per emulare i flipper e molti altri giochi meccanici; il codice proviene dal \"Visual PinMAME\".\nPorting e modifiche.\nLa portabilit\u00e0 del MAME ha fatto s\u00ec che molti programmatori ne abbiano sviluppato versioni per varie piattaforme, alcune volte realizzando vere e proprie versioni modificate:\nNote etiche e legali.\nROM.\nIl problema legale maggiore quando si parla del MAME \u00e8 quello delle ROM. Dal punto di vista legale un ROM set altro non \u00e8 che una copia del gioco originale. Per questo motivo s'incorre in violazione di \"copyright\" nel caso in cui non si abbia l'originale del gioco stesso che, nel caso delle piattaforme arcade, \u00e8 la scheda con i chip. Online si trovavano siti da cui scaricare tutti i giochi emulati dal MAME sotto forma di download diretto di ogni singola rom aggiornata alla corrispondente versione mame. I giochi si possono trovare anche sulle reti peer-to-peer sotto forma di romset specifico per la versione attuale di MAME e attraverso sistemi di vendita on-line. La vendita di ROM \u00e8 soggetta alle restrizioni sulla vendita di materiale coperto da copyright, ed il loro acquisto da venditori che non detengono il diritto alla vendita \u00e8 legalmente perseguibile. \u00c8 vietato (la licenza del MAME \u00e8 piuttosto chiara in merito) distribuire il MAME sullo stesso supporto in cui si trovano i giochi copiati. Esistono per\u00f2 ROM che si possono tenere liberamente a fini personali, scaricabili dal sito del progetto MAME https://www.mamedev.org/roms/ le rom sono ad libero uso solo se scaricate dal sito mentre \u00e8 vietato l'hosting su altri siti\nEcco la lista dei giochi resi disponibili al download dai rispettivi proprietari:\nLicenza.\nSebbene il codice sorgente del MAME fosse disponibile, MAME non \u00e8 stato considerato per un lungo periodo software libero nel senso pi\u00f9 stretto del termine.\nSecondo la licenza precedente, era vietato vendere MAME compilato o in forma sorgente, era espressamente vietato utilizzare MAME per fini di lucro e tutto il codice utilizzato per la compilazione (sia esso il cuore del MAME o le librerie esterne) doveva essere disponibile. Erano inoltre vietate versioni modificate del MAME in grado di emulare giochi recenti o appositamente disabilitati.\nDal 4 marzo 2016 il codice \u00e8 distribuito sotto GNU General Public License, con alcune porzioni di codice pubblicate con la Nuova licenza BSD.\nTrademark.\nNel febbraio 2005 una piccola societ\u00e0 californiana produttrice di cabinet arcade in grado di lanciare pi\u00f9 giochi, la Ultracade, ha cercato di registrare il nome MAME per prevenire l'abuso di tale termine da parte di societ\u00e0 concorrenti che invece usano MAME e copie pirata dei giochi nei loro cabinet. La comunit\u00e0 di utenti si \u00e8 subito mobilitata e ha costretto il titolare della societ\u00e0 a cedere inizialmente la registrazione a Nicola Salmoria.; il detentore attuale \u00e8 invece Gregory Ember."}
{"id": "92155", "revid": "466539", "url": "https://it.wikipedia.org/wiki?curid=92155", "title": "Il Politecnico (1945)", "text": "Il Politecnico fu una rivista di politica e cultura fondata da Elio Vittorini, pubblicata a Milano dal 29 settembre 1945 (Anno I, n. 1) al dicembre 1947 (n. 39). La periodicit\u00e0 fu dapprima settimanale (il sottotitolo era: \"settimanale di cultura contemporanea\"); dal n. 29 (1\u00ba maggio 1946) la periodicit\u00e0 divenne nominalmente mensile, in realt\u00e0 irregolare, con sottotitolo \"rivista di cultura contemporanea\". \"Il Politecnico\" fu uno tra i pi\u00f9 famosi settimanali che uscirono in Italia nell'immediato dopoguerra e nei primi anni della ricostruzione.\nStoria.\nVittorini scelse per il suo periodico lo stesso titolo della rivista ottocentesca di Carlo Cattaneo e deline\u00f2 un programma analogo, molto antiaccademico, pragmatico e divulgativo pur senza cedere al \"popolare\". La redazione de \"Il Politecnico\" era composta da Franco Calamandrei, Franco Fortini, Vito Pandolfi e, per qualche mese, da Stefano Terra. La grafica e l'impostazione erano di Lica e Albe Steiner.\nCon il n. 29 del 1\u00ba maggio 1946 la rivista si trasformava, da settimanale in \"Mensile di cultura contemporanea\" a causa della insostenibilit\u00e0 economica di un'alta periodicit\u00e0, con Giuseppe Trevisani come segretario di redazione e la rivista riorient\u00f2, come gi\u00e0 aveva preannunciato nell'editoriale autocritico apparso nell'ultimo numero del settimanale (28, 6 aprile 1946), la sua complessiva impostazione.\nNel numero citato infatti si prendevano le distanze dal grande zelo enciclopedico e informativo dei numeri precedenti, \"abbiamo compilato, abbiamo tradotto, abbiamo esposto, abbiamo informato, abbiamo anche polemizzato, ma abbiamo detto ben poco di nuovo\" e si proponeva per il futuro di \"creare e formare pur divulgando\".\nVennero accolti collaboratori fissi, come Giulio Preti e Franco Fortini, ma anche intellettuali che non sempre si riconoscevano come \"compagni di strada\" del PCI, come Alfonso Gatto, Carlo Bo, Nelo Risi.\nLe pubblicazioni terminarono nel dicembre del 1947.\nOgni numero, che nei primi tempi assolveva anche al compito di \"giornale murale\", incollato cio\u00e8 sui muri di Milano, presentava accanto ad un articolo di fondo, spesso di Vittorini, articoli di politica, storia, economia, critica d'arte, filosofia, inchieste, testi poetici e narrativi sia italiani che stranieri con le nuove traduzioni da Hemingway, Majakovskij, Boris Pasternak, Bertolt Brecht, Ernst Bloch, Wright.\nNel foglio vi era sempre spazio per molte questioni e forte era il versante polemico con editoriali e corsivi di \"agitazione culturale\"; cronachistico; documentario, con articoli di storia politico-economica; saggistico, con analisi storico-critiche di diverse correnti di pensiero; letterario e artistico, con validi interventi sulla cultura di massa, sulle arti figurative, architettura, musica, teatro.\nTra le inchieste pi\u00f9 famose che comparvero su \"Il Politecnico\", vanno ricordate quelle sulla FIAT (nn. 1, 2, 3); sulla Montecatini (nn. 15, 16, 17); alcuni servizi su paesi extraeuropei, dalla Spagna sul n. 1, alla Grecia sul n. 2, Francia sui nn. 4-7, 16, Egitto sul n. 5, Cina sul n. 8, USA sul n. 17, Vietnam sul n. 35; alcune importanti servizi sulla ricostruzione di eventi storici come la Rivoluzione d'ottobre sul n. 6, la colonizzazione in America sul n. 7, la prima guerra mondiale in Germania sul n.10, la seconda guerra mondiale in Inghilterra sul n. 11 e la guerra di Spagna sul n. 27.\nIn ambedue le fasi fu caratteristico delle inchieste, come del resto di tutto il periodico, l'inserimento di materiali fotografici, immagini e disegni (da C\u00e9zanne a Picasso, Goja, Guttuso, Dal\u00ed), fotomontaggi di Heartfield e fumetti di Barnaby.\nPer comprendere comunque la ricchezza del programma vittoriniano \u00e8 utile consultare, in una rilettura complessiva della rivista, anche il \"Programma del Politecnico,\" sul n. 3 del 1964 dei Quaderni Piacentini redatto e diffuso nel giugno-luglio del 1945 fra coloro che preparavano le linee programmatiche del settimanale.\nEsiste inoltre una immensa bibliografia su \"Il Politecnico\" settimanale e mensile e sulle posizioni assunte da Vittorini e dai suoi collaboratori, nonch\u00e9 una vasta antologia della rivista di Forti e Pautasso, pubblicata da Lerici a Milano nel 1960 e poi ristampata da Rizzoli nel 1975 oltre che la riproduzione anastatica dei vari fascicoli (Torino, Einaudi, 1975)."}
{"id": "92156", "revid": "104458", "url": "https://it.wikipedia.org/wiki?curid=92156", "title": "Sankt Ant\u00f6nien", "text": "Sankt Ant\u00f6nien (toponimo tedesco; in romancio \"Sontg Ant\u00f6nia \") \u00e8 stato un comune svizzero di 331 abitanti, nel distretto di Prettigovia/Davos (Canton Grigioni). \u00c8 stato istituito nel 1979 con la fusione dei comuni soppressi di Sankt Ant\u00f6nien Castels e Sankt Ant\u00f6nien R\u00fcti; il 1\u00ba gennaio 2007 ha inglobato l'altro comune soppresso di Sankt Ant\u00f6nien Ascharina. \u00c8 stato soppresso il 31 dicembre 2015 e il 1\u00ba gennaio 2016 \u00e8 stato accorpato al comune di Luzein, nella regione Prettigovia/Davos."}
{"id": "92158", "revid": "228587", "url": "https://it.wikipedia.org/wiki?curid=92158", "title": "Saas", "text": ""}
{"id": "92162", "revid": "104458", "url": "https://it.wikipedia.org/wiki?curid=92162", "title": "Saas im Pr\u00e4ttigau", "text": "Saas im Pr\u00e4ttigau (toponimo tedesco, in romancio \"Sausch\", desueto) \u00e8 una frazione del comune svizzero di Klosters-Serneus, nella regione Prettigovia/Davos (Canton Grigioni).\nStoria.\nFino al 31 dicembre 2015 \u00e8 stato un comune autonomo che si estendeva per 26,71\u00a0km\u00b2; il 1\u00ba gennaio 2016 \u00e8 stato aggregato al comune di Klosters-Serneus."}
{"id": "92163", "revid": "110962838", "url": "https://it.wikipedia.org/wiki?curid=92163", "title": "Termostampa per sublimazione", "text": "La termostampa per sublimazione \u00e8 un procedimento di stampa indiretta, utilizzato prevalentemente per la decorazione di tessuti sintetici in fibra di poliestere, elastam, microfibra. Il tessuto deve essere necessariamente di colore bianco. Il processo di sublimazione non pu\u00f2 funzionare su tessuti colorati. \nIl sistema consiste nella stampa su carta, con inchiostro sublimatico, del soggetto grafico desiderato in posizione inversa (speculare) rispetto all'effetto voluto, ottenendosi cos\u00ec un foglio detto tecnicamente transfer. \nL'operazione di termostampa avviene allorquando si pone il foglio transfer a contatto con il tessuto da decorare sotto il piano di una pressa a caldo, che far\u00e0 aderire uniformemente la carta al tessuto per un tempo determinato, ad una temperatura che pu\u00f2 variare da 180 a 210 \u00b0C.\nL'inchiostro stampato sul foglio, per effetto della sublimazione, si trasformer\u00e0 in gas e l'immagine si trasferir\u00e0 in modo permanente ed indelebile sulla fibra sintetica del tessuto.\nCon questo sistema si stampa la maggior parte dell'abbigliamento sportivo nel settore del ciclismo e del calcio, molti tessuti sintetici per l'arredamento, bandiere e gadgets pubblicitari.\nErano realizzati con questa tecnica i caratteri, di colore marrone, che venivano incisi in una sola operazione sui tasti color panna, gi\u00e0 assemblati nella tastiera dei personal computer prodotti per la AT&amp;T dalla Olivetti, negli stabilimenti di Scarmagno. Presumibilmente il processo era innovativo per quel tempo; la lavorazione era svolta in un reparto ad accesso riservato del capannone \"B\"."}
{"id": "92165", "revid": "110157", "url": "https://it.wikipedia.org/wiki?curid=92165", "title": "Turion 64", "text": "Turion 64 \u00e8 la CPU prodotta da AMD per il mercato dei portatili, in competizione con il \"Pentium M\" di Intel.\nCaratteristiche principali comuni a queste CPU sono: "}
{"id": "92167", "revid": "110157", "url": "https://it.wikipedia.org/wiki?curid=92167", "title": "Sankt Ant\u00f6nien Ascharina", "text": "Sankt Ant\u00f6nien Ascharina (toponimo tedesco) o semplicemente Ascharina (ufficiale dal 1920 al 1953) \u00e8 una frazione di 118 abitanti del comune svizzero di Luzein, nella regione Prettigovia/Davos (Canton Grigioni).\nStoria.\nFino al 31 dicembre 2006 \u00e8 stato un comune autonomo che si estendeva per 9,62\u00a0km\u00b2; il 1\u00ba gennaio 2007 \u00e8 stato aggregato al comune di Sankt Ant\u00f6nien, il quale a sua volta il 1\u00ba gennaio 2016 \u00e8 stato aggregato al comune di Luzein."}
{"id": "92169", "revid": "838137", "url": "https://it.wikipedia.org/wiki?curid=92169", "title": "303 a.C.", "text": ""}
{"id": "92170", "revid": "104458", "url": "https://it.wikipedia.org/wiki?curid=92170", "title": "K\u00fcblis", "text": "K\u00fcblis (toponimo tedesco, ) \u00e8 un comune svizzero di 858 abitanti del Canton Grigioni, nella regione Prettigovia/Davos."}
{"id": "92171", "revid": "1982", "url": "https://it.wikipedia.org/wiki?curid=92171", "title": "Speakers' Corner", "text": "Lo Speakers' Corner (in italiano \"angolo degli oratori\") \u00e8 un'area dell'angolo nord orientale di Hyde Park, a Londra, vicino a Marble Arch e al luogo dove sorgeva il patibolo di Tyburn. \u00c8 un luogo tradizionale di discorsi pubblici e dibattiti, specialmente la domenica mattina, che ha preso il posto di un luogo precedente, pi\u00f9 all'interno del parco, noto come \"Reformer's Tree\".\nAnche se molti dei suoi oratori abituali sono persone comuni, ha anche ospitato discorsi di persone famose come Karl Marx, Lenin, George Orwell e William Morris, e talvolta viene usato dai candidati dei principali partiti politici inglesi per le loro campagne elettorali. Notevole esempio del concetto di libert\u00e0 di opinione, qualsiasi persona pu\u00f2 presentarsi senza essere annunciata e parlare su praticamente qualsiasi argomento desideri."}
{"id": "92173", "revid": "104458", "url": "https://it.wikipedia.org/wiki?curid=92173", "title": "Conters im Pr\u00e4ttigau", "text": "Conters im Pr\u00e4ttigau (toponimo tedesco, , in romancio \"Cunter en il Partenz\") \u00e8 un comune svizzero di 215 abitanti del Canton Grigioni, nella regione Prettigovia/Davos."}
{"id": "92176", "revid": "838137", "url": "https://it.wikipedia.org/wiki?curid=92176", "title": "304 a.C.", "text": ""}
{"id": "92178", "revid": "104458", "url": "https://it.wikipedia.org/wiki?curid=92178", "title": "Klosters-Serneus", "text": "Klosters-Serneus (toponimo tedesco, fino al 1973 Klosters; in romancio \"Claustra-Serneus\") \u00e8 un comune svizzero di 3\u00a0808 abitanti del Canton Grigioni, nella regione Prettigovia/Davos della quale \u00e8 capoluogo. Nel 1865 ha inglobato il comune soppresso di Serneus e il 1\u00ba gennaio 2016 quello di Saas im Pr\u00e4ttigau.\nInfrastrutture e trasporti.\nKlosters-Serneus \u00e8 servito dalla stazione di Klosters Platz della Ferrovia Retica, sulla linea Landquart-Davos e capolinea della ferrovia del Vereina."}
{"id": "92182", "revid": "2039709", "url": "https://it.wikipedia.org/wiki?curid=92182", "title": "305 a.C.", "text": ""}
{"id": "92185", "revid": "287204", "url": "https://it.wikipedia.org/wiki?curid=92185", "title": "Jean-Claude Carriere", "text": ""}
{"id": "92189", "revid": "287204", "url": "https://it.wikipedia.org/wiki?curid=92189", "title": "Elaborazione numerica dei segnali", "text": "Lelaborazione numerica dei segnali o \"digital signal processing\" (DSP), termine inglese con lo stesso significato, \u00e8 una tecnica di analisi ed elaborazione digitale dei segnali elettrici che si basa sull'uso di processori dedicati con un elevato grado di specializzazione: i processori di segnale digitale. Differentemente da un microprocessore un circuito elettronico DSP svolge prevalentemente la funzione di elaboratore numerico.\nDescrizione.\nUn tipo importante di DSP \u00e8 quello in grado di svolgere operazioni aritmetiche ad elevata precisione (virgola mobile) quali somma, sottrazione e prodotto. Queste tre operazioni sono sufficienti per l'implementazione di filtri numerici FIR e IIR. I DSP sono di grande importanza per il controllo automatico e per sistemi di elaborazione dei segnali senza retroazione quali ad esempio impianti audio o video.\nPoich\u00e9 lo scopo della DSP \u00e8 di solito la misura o il filtraggio di segnali analogici del mondo reale, la prima cosa da fare \u00e8 convertire il segnale da analogico a digitale usando un convertitore analogico-digitale. Spesso il segnale di uscita richiesto \u00e8 un altro segnale analogico, ed in questo caso \u00e8 richiesta la presenza di un convertitore digitale-analogico.\nSebbene l'elaborazione di un segnale digitale sia pi\u00f9 complessa dell'elaborazione fatta direttamente su un segnale analogico, essa offre molti vantaggi, come l'applicazione di tecniche di rilevamento e correzione automatica degli errori e la minor vulnerabilit\u00e0 ai rumori, tanto da essere pi\u00f9 vantaggiosa in molte, anche se non tutte, le applicazioni.\nNel caso non ci sia alcuna eleborazione dei segnali si parla di bitPerfect. Per la conversione dei segnali da analogico a digitale, di solito si usa un convertitore tensione-frequenza."}
{"id": "92190", "revid": "287204", "url": "https://it.wikipedia.org/wiki?curid=92190", "title": "Hugo Chavez", "text": ""}
{"id": "92192", "revid": "124474186", "url": "https://it.wikipedia.org/wiki?curid=92192", "title": "Pentium M", "text": "Il Pentium M \u00e8 stato il settimo microprocessore Intel con architettura X86 a 32bit progettato, costruito da Intel e destinato all'utilizzo nei computer portatili. Presentato il 12 marzo 2003, il suo nome in codice prima della commercializzazione era Banias (questo \u00e8 il nome in codice della prima generazione, poi \u00e8 arrivato Dothan e altre versioni sono seguite di l\u00ec a poco). I nomi in codice dei Pentium M traggono tutti ispirazione da altrettante localit\u00e0 israeliane, dove risiedeva il gruppo di sviluppatori del Pentium M.\nIntel decise l'utilizzo del marchio Pentium M per le proprie CPU mobile, passando ai nuovi nomi Core Duo e Core Solo. Di conseguenza essi si possono entrambi identificare come i successori del Pentium M andando a costituire la nuova piattaforma Centrino Duo.\nStoria.\nLa storia del Pentium M prima, e del progetto Centrino poi, inizia ad Haifa in Israele, dove Intel possiede un importante centro di ricerca e sviluppo.\nNel 2000 venne chiesto a questo gruppo di sviluppare un nuovo processore per il segmento \"desktop\" che integrasse sul \"die\" 2 \"controller\": quello della memoria e quello grafico. Si trattava di un progetto ambizioso e di nuova concezione, complicato ulteriormente dalla limitata disponibilit\u00e0 di fondi, cosa che port\u00f2 a basare il progetto di questo chip (chiamato in codice Timna) su quello del Pentium III, nel tentativo di limitare le spese.\nLo sviluppo di Timna inizi\u00f2, continuando speditamente fino al 2001, anno in cui il progetto era ormai praticamente ultimato e molti dei necessari passaggi di verifica erano stati gi\u00e0 completati. A questo punto per\u00f2 da Santa Clara (sede principale della Intel), arriv\u00f2 una notizia del tutto inattesa: \u00ab\u00c8 necessario abbandonare il progetto Timna\u00bb. La motivazione dietro a questa decisione risiederebbe nel fatto che Intel si sarebbe resa conto di aver commesso un grosso errore strategico nel momento in cui aveva deciso di utilizzare la tecnologia RDRAM di Rambus per i suoi Pentium III e 4, e soprattutto nell'averla adottata in maniera esclusiva, senza consentire l'utilizzo delle pi\u00f9 economiche memorie DDR con cui AMD stava guadagnando consistenti fette di mercato. Tale tecnologia infatti, anche se offre prestazioni decisamente pi\u00f9 elevate di quella alla base delle memorie DDR, \u00e8 molto pi\u00f9 costosa per l'utente finale e ha di fatto limitato la diffusione su vasta scala dei processori Intel dell'ultima generazione. Dato che il \"controller\" della memoria era parte integrante di Timna, e chiaramente basato anch'esso sulla tecnologia RDRAM, questo cambio di rotta non poteva che bloccarne bruscamente lo sviluppo. Gli ingegneri furono quindi chiamati a lasciare quel progetto ed a iniziarne uno nuovo per un processore mobile.\nNel 2001, era ormai trascorso un anno dall'introduzione sul mercato del Pentium 4 e l'architettura NetBurst, introdotta con questa CPU, stava cominciando a diffondersi sempre pi\u00f9 tra i consumatori. Con Willamette (nome in codice del primo Pentium 4), Intel mostr\u00f2 di aver definitivamente scelto la \u201cstrada dei GHz\u201d, aveva cio\u00e8 legato il proprio nome ad un motto: \"+ GHZ = + Potenza\".\nNello sviluppo del nuovo processore mobile, il gruppo israeliano guard\u00f2 ovviamente con interesse alle innovazioni introdotte con Willamette, approntando la nuova linea di sviluppo: si decise che il nuovo processore, nato sullIntrodottoe ceneri del progetto Timna e conosciuto internamente con il nome in codice di \"Banias\", sarebbe stato fondamentalmente basato sull'architettura P6 (quella del Pentium III, in onore del progetto Timna) ma avrebbe impiegato il sistema di comunicazioni interne del progetto del Pentium 4.\nLa scelta dei progettisti Intel apparve subito giustificata dal fatto che i \"punti deboli\" dell'architettura P6 erano ben noti, ma non lo erano ancora del tutto quelli della nuova architettura NetBurst. L'opera di progettazione e verifica riprese a pieno ritmo e, dopo pi\u00f9 di un anno di duro lavoro, si giunse, sul finire del 2002, ad ottenere un'architettura che qualcuno non esit\u00f2 a definire \"un Pentium III con il bus di un Pentium 4\".\nIl 12 marzo 2003 Intel present\u00f2 il nuovo nato: Banias. Questo processore, specificamente pensato per l'impiego in ambienti mobile, abbinato ad un modulo Wi-Fi Intel PRO/Wireless 2100 ed al chipset i855PM/GM and\u00f2 a costituire la cosiddetta piattaforma \"Centrino\" che in questa versione originale era conosciuta inizialmente con il nome in codice Carmel. Il successo dei sistemi portatili basati sul nuovo core fu quasi subito evidente e la piattaforma Centrino divenne ben presto una delle protagoniste del boom del segmento mobile nel 2003.\nCaratteristiche.\nArchitettura.\nIl Pentium M \u00e8 stata un'innovazione radicale per Intel, in quanto non si tratta di una versione a basso consumo del Pentium 4 orientato al mercato \"desktop\", ma \u00e8 piuttosto una versione profondamente modificata del Pentium III (a sua volta una versione modificata del Pentium II che era un'evoluzione del vecchio Pentium Pro con l'aggiunta delle istruzioni MMX). \u00c8 ottimizzato per un basso consumo, una caratteristica fondamentale per estendere la durata della batteria dei computer portatili. Per consumare, e riscaldare, molto meno di un processore per computer \"desktop\", il Pentium M utilizza un clock molto inferiore rispetto al contemporaneo Pentium 4, ma con prestazioni molto simili (un Pentium M a 1,4\u00a0GHz tipicamente ha prestazioni confrontabili o superiori a quelle di un Pentium 4 Northwood a 2,4\u00a0GHz con bus a 400\u00a0MHz, senza la tecnologia Hyper-Threading).\nDescrizione tecnica.\nIl Pentium M accoppia il nucleo di esecuzione del Pentium III con l'interfaccia di bus del Pentium 4, un migliorato interfacciamento tra \"stage\" di \"decode\" e di \"execute\", una migliore predizione dei salti, supporto per SSE, SSE2 e (dal processore Yonah in poi) SSE3, oltre ad una \"cache\" pi\u00f9 grande. La \"cache\" secondaria, che in genere consuma molta potenza, utilizza un metodo innovativo di accesso per evitare attivazioni di sue parti a cui non si far\u00e0 accesso. Altri metodi per limitare i consumi sono la frequenza di funzionamento variabile e un voltaggio ridotto, che permettono al Pentium M di \"rallentare\" (riducendo il \"clock\" tipicamente a 600\u00a0MHz) quando il sistema \u00e8 inattivo o in modalit\u00e0 di risparmio energetico.\nL'intenzione di Intel di offrire tale CPU in sistemi mobile \u00e8 stata maggiormente esemplificata nel momento in cui ha reso il Pentium M il cuore della piattaforma Centrino.\nAnche se questa CPU in principio era intesa solo come processore per portatili, sono state prodotte in quantit\u00e0 limitate schede madri che lo supportano a partire dalla seconda met\u00e0 del 2004, e Intel ha iniziato a modificare il processore in vista del possibile lancio di una versione per \"desktop\" nello stesso periodo. ASUS ha sviluppato un adattatore per utilizzare processori Pentium M su schede madri ASUS selezionate progettate per Pentium 4 su Socket 478. Dopo questa sintesi si vedano sotto i dettagli del Pentium M nelle sue varie evoluzioni.\nI modelli.\nBanias.\nIl primo processore Pentium M aveva nome in codice Banias. Era prodotto con processo produttivo a 130 nm e fu commercializzato con frequenze tra 1,3\u00a0GHz e 1,6\u00a0GHz, con cache L2 da 1 MB (paragonati ai 256 KB o 512 KB dei contemporanei processori P4 o Athlon). Non supportava l'Hyper-Threading, che era appena stato reso disponibile sul Pentium 4, ma molti analisti hanno supposto che il processore non avrebbe incrementato le sue prestazioni per una serie di differenze di architettura tra il core P6 e il core NetBurst. La piattaforma Centrino di prima generazione che lo utilizzava era chiamata con il nome in codice Carmel.\nDothan.\nIntel ha lanciato il suo Pentium M migliorato, chiamato Dothan, il 10 maggio 2004. I processori Pentium M Dothan sono tra i primi processori di Intel ad essere identificati da un processor number piuttosto che dal \"clock\", cos\u00ec questi Pentium sono conosciuti come Pentium M 715 (1,5\u00a0GHz), 725 (1,6\u00a0GHz), 735 (1,7\u00a0GHz), 745 (1,8\u00a0GHz), 755 (2,0\u00a0GHz), 765 (2,1\u00a0GHz), 770 (2,13\u00a0GHz) e 780 (2,26\u00a0GHz).\nQuesta linea di processori ha avuto modelli da 1.0\u00a0GHz a 2.26\u00a0GHz (dati di luglio 2005). I modelli con frequenze di \"clock\" pi\u00f9 basse sono CPU a basso voltaggio o a bassissimo voltaggio progettate per ottimizzare ancora di pi\u00f9 la durata delle batterie e il calore emesso. I modelli 718 (1,3\u00a0GHz) e 738 (1,4\u00a0GHz) sono modelli a basso voltaggio, mentre il 723 (1,0\u00a0GHz) e 733 (1,1\u00a0GHz) sono modelli a bassissimo voltaggio.\nI Pentium M della serie 7xx mantengono la stessa architettura del Pentium M originale, ma sono costruiti con processo a 90 nm. La dimensione del die, di 84\u00a0mm2, rimane approssimativamente lo stesso del Pentium M originale, anche se la serie 700 contiene circa 140 milioni di transistor, la maggior parte dei quali costituiscono la grande cache da . La potenza dissipata \u00e8 inoltre scesa a 21 watt (dai 24,5 del Banias) anche se i consumi a velocit\u00e0 di \"clock\" pi\u00f9 bassi sono aumentati leggermente. Comunque, test condotti da siti specializzati di terze parti hanno mostrato che computer portatili con Banias e Dothan hanno una durata della batteria approssimativamente uguale.\nModifiche al core di Dothan del 2005 supportano bus a 533\u00a0MHz e XD-bit e insieme al \"chipset\" Alviso (nome in codice della versione mobile del i915) e al modulo Wi-fi Calexico 2 forma la piattaforma Sonoma.\nYonah.\nOriginariamente il core Yonah doveva essere un Pentium M serie 8xx, successore del Pentium M Dothan, ma a novembre 2005 Intel ha deciso di cambiare il nome commerciale di questo processore Dual core in Core Duo e Core Solo (quest'ultimo include i modelli single core di Yonah). Quindi sebbene sia fortemente basato su Dothan e sia stato per lungo tempo indicato come un Pentium M, formalmente non lo \u00e8, e di conseguenza ogni altro approfondimento \u00e8 demandato agli articoli dedicati: Core Duo, Core Solo e Yonah.\nModelli commercializzati.\nLa tabella seguente mostra tutti i modelli di Pentium M arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:"}
{"id": "92193", "revid": "446353", "url": "https://it.wikipedia.org/wiki?curid=92193", "title": "Fiorentina (disambigua)", "text": ""}
{"id": "92196", "revid": "229945", "url": "https://it.wikipedia.org/wiki?curid=92196", "title": "Sangue occulto", "text": "Il sangue occulto \u00e8 la presenza di sangue non visibile ad occhio nudo all'interno delle feci; si differenzia quindi dal sangue rosso vivo che, ad esempio, si pu\u00f2 trovare sulla carta igienica in caso di emorroidi o ragadi anali. Con il test per il sangue occulto fecale (SOF) si ricerca la presenza di sangue non macroscopicamente evidente nelle feci. I test pi\u00f9 recenti ricercano la globina, il DNA, o altre sostanze tra cui la transferrina, mentre i test tradizionali (test al guaiaco) ricercano direttamente l'eme.\nScopo del test.\nIl test del sangue occulto fecale (SOF), come suggerisce il nome, ha lo scopo di rilevare la perdita sottile di sangue nel tratto gastrointestinale, inteso come il tratto che va dalla bocca al colon. Un test positivo (\"SOF positivo\") pu\u00f2 derivare da un sanguinamento del tratto gastrointestinale superiore od inferiore. Un simile risultato richiede ulteriori approfondimenti diagnostici al fine di rilevare una eventuale ulcera peptica o neoplasia (ad esempio cancro del colon-retto o cancro dello stomaco). Il test non ha una specificit\u00e0 tale da rilevare direttamente un cancro del colon, ma \u00e8 spesso usato in clinica lo screening di tale malattia. Il test pu\u00f2 anche essere utilizzato per ricercare la perdita attiva di sangue occulto che porta ad una anemia o quando ci sono sintomi gastrointestinali da approfondire.\nMetodologia.\nCi sono quattro metodi in uso clinico per eseguire il test del sangue occulto nelle feci. Questi metodi ricercano diversi aspetti, quali gli anticorpi, il gruppo eme, le globine o porfirine nel sangue, il DNA presente nel materiale cellulare proveniente da lesioni della mucosa intestinale.\nTest immunochimico fecale (FIT) o Sangue occulto nelle feci con metodo immunologico (iFOBT).\nI test FIT utilizzano anticorpi specifici per rilevare globina. Lo screening con metodo FIT \u00e8 pi\u00f9 efficace in termini di risultati sanitari e di costi rispetto al metodo immunologico FOBT basato sul guaiaco. I test FIT sono superiori ai gFOBT a bassa sensibilit\u00e0 per lo screening del cancro del colon-retto. Anche se si pu\u00f2 considerare di sostituire i test gFOBT con i test FIT nello screening del cancro del colon, i test gFOBT ad alta sensibilit\u00e0, come l'Hemoccult SENSA, rimangono un'opzione accettabile a fianco dei test FIT come indicato nelle recenti linee guida, poich\u00e9 pare diano risultati sovrapponibili a quelli dei test FIT. Il numero di campioni fecali che vengono sottoposti a test FIT pu\u00f2 influenzare la sensibilit\u00e0 clinica e la specificit\u00e0 della metodologia. Questa metodologia pu\u00f2 essere adattata alla lettura automatizzata del test e a riportare dei risultati quantitativi. Questi aspetti sono fattori da tenere in considerazione nella progettazione di una strategia di screening su larga scala. Il test FOBT pu\u00f2 invece avere un ruolo nel monitoraggio di alcune condizioni gastrointestinali come la colite ulcerosa.\nTest al guaiaco per il sangue occulto nelle feci (gFOBT).\nL'esame delle feci con guaiaco implica spalmare delle feci su della carta assorbente precedentemente trattata con una sostanza chimica. Del perossido di idrogeno viene poi lasciato cadere sulla carta, e se sono presenti delle tracce di sangue, la carta cambia colore nel giro di uno o due secondi. Questo metodo funziona in quanto l'eme dell'emoglobina ha un effetto simile alla perossidasi, comportando una rapida rottura della molecola di perossido di idrogeno.\nIn alcune situazioni, come ad esempio l'emorragia gastrica o l'emorragia dell'intestino superiore prossimale, il metodo al guaiaco pu\u00f2 essere pi\u00f9 sensibile rispetto ai test di rilevazione della globina, perch\u00e9 la globina \u00e8 distrutta nell'intestino superiore in misura maggiore di quanto non lo sia l'eme. Vi sono vari kit di test gFOBT disponibili in commercio, classificabili come a bassa od alta sensibilit\u00e0. Solo i test ad alta sensibilit\u00e0 sono ora raccomandati per lo screening del cancro del colon. Una buona performance clinica del test al guaiaco sulle feci non pu\u00f2 prescindere da una adeguata preparazione dietetica all'esame.\nQuantificazione della porfirina fecale.\nL'HemoQuant test, a differenza dei test gFOBT e FIT, consente una precisa quantificazione dell'emoglobina, ed \u00e8 analiticamente convalidato sul succo gastrico e sulle urine, cos\u00ec come sui campioni di feci. La porzione di eme dell'emoglobina intatta viene chimicamente convertita dall'acido ossalico e dell'ossalato ferroso o solfato ferroso in protoporfirina, e il contenuto di porfirina, sia del campione originale che del campione dopo la conversione dell'emoglobina in porfirina, viene quantificato mediante fluorescenza comparativa contro uno standard di riferimento. La specificit\u00e0 per l'emoglobina \u00e8 aumentata sottraendo la fluorescenza di un campione \"bianco\" preparato con acido citrico per correggere il potenziale effetto confondente dovuto alla presenza di determinate sostanze non specifiche. Misurazione e quantificazioni precise sono state molto utili in molte ricerche cliniche.\nTest sul DNA fecale.\nIl test PREGEN-Plus] estrae il DNA umano dal campione di feci ed \u00e8 in grado di effettuare delle verifiche per alterazioni che possono essere associate al cancro.\nIl test monitora 23 alterazioni individuali del DNA, tra cui 21 specifiche alterazioni puntiformi nei geni APC, KRAS e p53, cos\u00ec come testa il gene BAT26, un gene coinvolto nella instabilit\u00e0 microsatellitare (MSI).\nPerdita gastrointestinale di sangue in soggetti sani.\nNelle persone sane ogni giorno un quantitativo pari a circa 0,5-1,5 ml di sangue sfugge dai vasi sanguigni nelle feci. Significative quantit\u00e0 di sangue possono essere perse senza produrre una perdita macroscopicamente visibile nelle feci: si stimano circa 200 ml nello stomaco, 100 ml nel duodeno, e minori quantit\u00e0 nelle regioni pi\u00f9 distali dell'intestino. Il test per sangue occulto identifica perdite di sangue minori.\nSensibilit\u00e0 clinica e specificit\u00e0.\nAmpliare la gamma del test del DNA, andando alla ricerca di altri marcatori genetici noti (ad esempio CTNNB1), o analizzando epigeneticamente geni metilati (ad esempio MLH1 che \u00e8 molto comune nei polipi iperplastici con instabilit\u00e0 microsatellitare (MSI) e nei tumori del colon prossimale che si caratterizzano per la scarsa differenziazione), non sembra aumentare in modo efficace sensibilit\u00e0 del metodo perch\u00e9 le mutazioni di CTNNB1 non sono frequenti nel cancro sporadico del colon retto, e poich\u00e9 le alterazioni di BAT26 e la mancanza di espressione MLH1 mostrano un elevato grado di sovrapposizione.\nApplicazione clinica.\nIl test al guaiaco per la ricerca del sangue occulto nelle feci pu\u00f2 essere fatto a domicilio o nell'ambulatorio medico, oppure pu\u00f2 essere eseguito su campioni che vengono successivamente inviati ad un laboratorio clinico. Kit del test sono disponibili nelle farmacie di alcuni paesi anche senza una prescrizione medica. In alternativa un professionista sanitario pu\u00f2 ordinare l'esecuzione della prova e la stessa essere effettuata a domicilio dal paziente. Se un test al guaiaco per la ricerca del sangue occulto eseguito a domicilio rileva sangue nelle feci viene consigliato di consultare il proprio medico od uno specialista per ulteriori approfondimenti diagnostici.\nFonti di sanguinamento gastrointestinale.\nIl sanguinamento gastrointestinale ha molte fonti potenziali, ed i risultati positivi di solito portano alla esecuzione di ulteriori test per individuare il sito di emorragia. In genere all'inizio ci si concentra alla ricerca delle cause di un possibile sanguinamento gastrointestinale inferiore e successivamente di un sanguinamento gastrointestinale superiore, salvo che non ci sono altri indizi clinici. La colonscopia \u00e8 generalmente preferibile alla tomografica computerizzata del colon. Molti Autori ritengono che circa il 1-5% delle grandi popolazioni esaminate nel corso di uno screening abbiano un test positivo per la ricerca di sangue occulto fecale. Di questi soggetti, circa il 2-10% ha il cancro, mentre nel 20-30% si identificano solo adenomi intestinali.\nUn test positivo pu\u00f2 derivare da un sanguinamento gastrointestinale superiore o inferiore.Le cause pi\u00f9 comuni sono:\nNel caso di un test positivo per sangue occulto fecale, il passo successivo comporta la visualizzazione del tratto gastrointestinale attraverso una delle seguenti modalit\u00e0:\nL'endoscopia a fluorescenza a raggi infrarossi e l'endoscopia ad ultrasuoni potrebbero indagare meglio alcune anomalie vascolari quali ad esempio le varici esofagee.\nColore delle feci.\nAnche se feci rosse o nere possono essere un'indicazione di sanguinamento, un colore scuro o nero delle feci pu\u00f2 essere dovuto alla assunzione di liquirizia, mirtilli, bismuto, integratori contenenti ferro. Un colore rosso pu\u00f2 provenire dalla introduzione di coloranti naturali o artificiali come il rosso gelatina, ghiaccioli, ed anche grandi quantit\u00e0 di barbabietole.\nScreening dei tumori del colon-retto.\nI metodi di screening per il tumore del colon dipendono dalla capacit\u00e0 di rilevare modificazioni precancerose, come alcuni tipi di polipi, o sulla individuazione precoce dei tumori e quindi in una fase in cui questi sono maggiormente trattabili. \nLe procedure di screening sono in grado di ridurre l'incidenza del cancro gastrointestinale o mortalit\u00e0 a seconda del tasso di malattia precancerose e cancerose in quella specifica popolazione.\nIl test gFOBT e lo screening con sigmoidoscopia flessibile, si sono dimostrati efficaci in studi clinici randomizzati. Anche altri strumenti di screening dei tumori del colon, come il test iFOBT o la colonscopia hanno dimostrato notevole efficacia e linee guida per il loro utilizzo sono state emesse da diverse societ\u00e0 scientifiche.\nUn test al guaiaco (gFOBT) su una popolazioni a rischio medio pu\u00f2 ridurre la mortalit\u00e0 associata a tumore del colon di circa il 25%.\nNon \u00e8 sempre conveniente progettare uno screening che coinvolga una vasta popolazione.\nSe clinicamente in un individuo si sospetta un cancro del colon, un test per il sangue occulto nelle feci pu\u00f2 non essere utile. Infatti se un medico sospetta un cancro al colon, sono necessarie indagini approfondite indipendentemente dalla positivit\u00e0 o meno del test.\nLe raccomandazioni 2009 dell'American College of Gastroenterology suggeriscono le modalit\u00e0 di screening dei tumori del colon. Alcuni suggerimenti sono anche di tipo preventivo. Si suggerisce infatti di dare la precedenza alla rimozione delle lesioni precancerose e di effettuare una colonscopia ogni 10 anni, a partire 50 anni, in individui a rischio intermedio.\nL'American College of Gastroenterology sottolinea che i test per la ricerca del sangue occulto sono un'alternativa meno preferibile e che dovrebbe essere comunque offerta ai pazienti che rifiutano la colonscopia. Tuttavia esistono anche altre linee guida, ad esempio quelle della USA Multisociety Task Force (MSTF) e della USA Preventive Services Task Force (USPSTF), che pur consentendo la colonscopia come opzione immediata, non la classificano come preferita. L'American College of Gastroenterology e la USA Multisociety Task Force (MSTF) comprendono anche la colonscopia virtuale ogni 5 anni, e il test del DNA fecale.\nTutte le societ\u00e0 citate raccomandano di sostituire i vecchi test a bassa sensibilit\u00e0 con i nuovi test ad alta sensibilit\u00e0 sia (gFOBT) che i test immunochimici (FIT). La Multisociety Task Force (MSTF) ha indagato 6 studi che hanno confrontato gFOBT ad alta sensibilit\u00e0 (Hemoccult SENSA) alla FIT, ed ha concluso che non esiste una chiara differenza tra questi metodi che possa far propendere per l'uno o per l'altro.\nAnemia da carenza di ferro.\nEsiste una vasta letteratura scientifica che ha esaminato il valore clinico della FOBT nella anemia da carenza di ferro.\nMalattie gastrointestinali e farmaci.\nCondizioni come la colite ulcerosa o certi tipi di diarrea infettiva recidivante possono variare in gravit\u00e0 nel corso del tempo. L'esecuzione di test FOBT pu\u00f2 essere di aiuto nella valutazione della gravit\u00e0 della malattia. Farmaci associati a sanguinamento gastrointestinale, come bortezomib, a volte possono essereo monitorati grazie ai test FOBT.\nSangue occulto e screening del cancro del tratto digestivo superiore.\nIn letteratura vi sono alcuni studi, prevalentemente cinesi, che segnalano l'efficacia e l'affidabilit\u00e0 dell'esecuzione di un test per sangue occulto fecale nello screening effettuato per la diagnosi precoce del cancro del tratto gastrointestinale superiore e la riduzione del tasso di mortalit\u00e0 per questo tipo di cancro."}
{"id": "92202", "revid": "1315817", "url": "https://it.wikipedia.org/wiki?curid=92202", "title": "Johann Bauhin", "text": "Biografia.\nNato a Basilea nel 1541, era figlio del medico Jean Bauhin e fratello dell'altrettanto prestigioso medico e botanico Gaspard Bauhin.\nStudi\u00f2 botanica a Tubinga sotto Leonhart Fuchs (1501-1566). In seguito viaggi\u00f2 con Conrad Gessner ed inizi\u00f2 a praticare medicina a Basilea, dove venne eletto Professore di Retorica nel 1566. Quattro anni dopo accett\u00f2 l'incarico di medico al Duke Frederick I di W\u00fcrttemberg a Montb\u00e9liard, dove rimase fino alla morte. Jean si dedic\u00f2 soprattutto allo studio della botanica. La sua grande opera, \"Historia plantarum universalis\", un trattato di tutto ci\u00f2 che era allora conosciuto sulla botanica, rimase incompiuta alla sua morte, ma venne lo stesso pubblicata a Yverdon tra il 1650-1651.\nLinneo chiam\u00f2 il genere \"Bauhinia\" (famiglia \"Caesalpiniaceae\") in onore dei due fratelli Bauhin."}
{"id": "92203", "revid": "1305772", "url": "https://it.wikipedia.org/wiki?curid=92203", "title": "Marmotta (disambigua)", "text": ""}
{"id": "92205", "revid": "122927330", "url": "https://it.wikipedia.org/wiki?curid=92205", "title": "GSSP", "text": "I Global Stratigraphic Section and Point, ossia Sezioni e punti stratigrafici globali (sigla GSSP) sono affioramenti rocciosi nei quali \u00e8 fisicamente presente un limite tra due et\u00e0 geologiche e nei quali \u00e8 stato rinvenuto il maggior numero di informazioni fisiche, chimiche e paleontologiche su quel limite rispetto ad altri affioramenti contenenti anch'essi il medesimo limite stratigrafico. Essi sono stati identificati dalla Commissione internazionale di stratigrafia in localit\u00e0 distribuite nei vari continenti.\nSignificato.\nConcettualmente nella letteratura stratigrafica hanno sostituito lo \"stratotipo\", ossia l'affioramento di una successione litologica, scelto in un luogo tipico come caratterizzante e riferimento di una definita et\u00e0 geologica, viceversa i GSSP definiscono non una et\u00e0 geologica, ma il limite tra due et\u00e0 geologiche; questa definizione \u00e8 indicata con un cosiddetto \"chiodo d'oro\", rappresentante il limite fisico tra le due et\u00e0 geologiche posto lungo il piano esistente tra due strati che mettono in contatto, con continuit\u00e0 stratigrafica rocce di un'et\u00e0 con rocce dell'altra et\u00e0. Il termine \"chiodo d'oro\" deriva dall'utilizzo dei geologi di segnare gli strati con dei chiodi, per cui quello tra due et\u00e0 geologiche veniva chiamato \"d'oro\".\nL'utilizzo dello stratotipo a scopo di definizione stratigrafica di un'et\u00e0 geologica \u00e8 stato abbandonato per la difficolt\u00e0 di trovare una serie rocciosa che interamente rappresentativa di tutto il periodo, senza lacune sedimentarie, con una completa successione di fossili di riferimento e altri elementi utilizzati nella moderna stratigrafia, con le conseguenti incertezze connessa con l'utilizzo dello stratotipo a scopi correlativi e di datazione. Viceversa l'adozione di una serie di punti di riferimento, ben definibili come limiti di fine e inizio di due periodi geologici consecutivi permette di avere una serie di affioramenti, che si articolano lungo il tempo geologico, rispetto ai quali posizionare le successioni stratigrafiche di tutto il mondo. Ogni intervallo temporale geologico ha, oppure avr\u00e0, quando l'opera di selezione delle localit\u00e0 di riferimento sar\u00e0 conclusa, un unico GSSP.\nLe localit\u00e0 che vengono definite GSSP sono il punto di riferimento mondiale e devono essere prese in considerazione in qualsiasi caso si renda necessario valutare se una determinata roccia appartiene a un determinato intervallo geologico. I GSSP sono utilizzati negli studi stratigrafici per correlare le varie unit\u00e0 litologiche presenti nelle diverse regioni del mondo, per questo motivo si richiede che contengano elementi caratteristici tali da poter essere usati universalmente. La definizione dei GSSP \u00e8 cominciata nel 1977 ed \u00e8 tuttora in corso.\nLa definizione di una localit\u00e0 come riferimento GSSP non deve essere considerata definitiva, ogni luogo GSSP pu\u00f2 essere rimpiazzato nel caso di ritrovamento di una successione geologica pi\u00f9 completa presente in un'altra parte del mondo, questo cambio richiede una nuova definizione formale di quel GSSP da parte della Commissione internazionale di stratigrafia, procedura che in genere richiede diversi anni.\nCaratteristiche di un GSSP.\nLe seguenti caratteristiche sono ideali, nessun GSSP soddisfa tutti questi requisiti, ma \u00e8 richiesto che tra pi\u00f9 candidati si scelga la localit\u00e0 che meglio soddisfi queste richieste:\nDistribuzione dei GSSP.\nGSSP italiani.\nL'Italia ospita numerosi GSSP e molte localit\u00e0 italiane sono in discussione per l'attribuzione. Questa peculiarit\u00e0 \u00e8 legata all'eccezionale esposizione di alcuni intervalli geologici sulla penisola italiana, in particolare nelle Alpi orientali, in Appennino, in Sicilia.\nGSSP formalizzati.\nSi elencano di seguito i GSSP italiani in ordine cronologico, dal periodo geologico pi\u00f9 recente al pi\u00f9 antico.\nGSSP in corso di formalizzazione.\nLe localit\u00e0 sottostanti sono attualmente oggetto di studio da parte di sottocommissioni dell'ICS."}
{"id": "92207", "revid": "363", "url": "https://it.wikipedia.org/wiki?curid=92207", "title": "Chiodo d'oro", "text": ""}
{"id": "92222", "revid": "59785", "url": "https://it.wikipedia.org/wiki?curid=92222", "title": "Kyrenia", "text": "Kyrenia (\u039a\u03b5\u03c1\u03cd\u03bd\u03b5\u03b9\u03b1 in greco, Girne in turco) \u00e8 un comune appartenente \"de facto\" alla Repubblica Turca di Cipro del Nord e, \"de iure\", alla Repubblica di Cipro, con abitanti (dati 2011).\n\u00c8 ricompreso nel distretto di Girne (Cipro del Nord) o, alternativamente, nell'omonimo distretto (Cipro).\n\u00c8 una tipica cittadina di mare costruita intorno a un porto scenografico, al cui lato sorge un castello risultato di diverse addizioni nei secoli a partire da una struttura romana, le cui modifiche principali sono comunque dovute al periodo veneziano; ospita il Museo del naufragio antico.\nKyrenia \u00e8 la principale meta del turismo diretto al nord di Cipro, limitato a causa delle restrizioni internazionali a viaggi e soggiorni nella RTCN che non \u00e8 riconosciuta internazionalmente.\nKyrenia \u00e8 presente nel videogioco per PSP .\nLa cittadina \u00e8 sede del Comando delle forze di pace turche di Cipro."}
{"id": "92225", "revid": "1632387", "url": "https://it.wikipedia.org/wiki?curid=92225", "title": "Tempo (musica)", "text": "Il tempo di una composizione musicale indica il suo andamento o velocit\u00e0. In gergo musicale si utilizzano frasi come \"dare il tempo\" , \"tenere il tempo\" o \"essere fuori tempo\". L'indicazione del tempo \u00e8 data da termini precisi ideati nel corso di storia della musica originariamente in lingua italiana, tanto che tali termini italiani sono utilizzati anche negli spartiti della maggior parte delle altre lingue. Da quando si \u00e8 diffuso l'uso del metronomo, spesso alle indicazioni di andamento vengono affiancati i relativi battiti per minuto. Le indicazioni sono elencate dalla pi\u00f9 lenta alla pi\u00f9 rapida.\nIndicazioni di tempo.\nNella notazione musicale, l'indicazione di tempo, andamento o movimento \u00e8 il riferimento scritto al tempo di esecuzione, riportato sopra il pentagramma e indispensabile per l'interpretazione del pezzo musicale, in quanto ne stabilisce la difficolt\u00e0 e ne influenza lo stile esecutivo. Sebbene le indicazioni di tempo esistano in quasi ogni lingua parlata, le basi della musica barocca/classica portano a utilizzare spesso indicazioni in lingue europee (in particolare italiano).\nLingua italiana.\nTempi lenti:\nTempi veloci:\nQuantificatori:\nCambiamenti di tempo:\nLingua francese.\nTempi lenti:\nTempi veloci:\nQuantificatori:\nCambiamenti di tempo:\nLingua tedesca.\nTempi lenti:\nTempi veloci:\nCambiamenti di tempo:"}
{"id": "92226", "revid": "181699", "url": "https://it.wikipedia.org/wiki?curid=92226", "title": "Dievs, sv\u0113t\u012b Latviju", "text": "Dievs, sv\u0113t\u012b Latviju (\"Dio benedica la Lettonia\") \u00e8 l'inno nazionale della Lettonia.\nStoria.\nIl testo e la musica sono stati composti da K\u0101rlis Baumanis (1834-1904) nel 1873. La solenne melodia venne presentata ad un festival di canzoni, e divenne per i lettoni simbolo di libert\u00e0 dal dominio russo. Nel 1918 il brano fu proclamato inno nazionale della Lettonia indipendente. Sotto il dominio sovietico l'inno fu abolito dal 1940 al 1991, sostituito da un inno realizzato appositamente per la Repubblica socialista sovietica di Lettonia. Con la ritrovata indipendenza del 1991, \u00e8 ritornato inno nazionale."}
{"id": "92227", "revid": "287204", "url": "https://it.wikipedia.org/wiki?curid=92227", "title": "Dievs, sveti Latviju", "text": ""}
{"id": "92228", "revid": "2519", "url": "https://it.wikipedia.org/wiki?curid=92228", "title": "Servio Mauro Onorato", "text": ""}
{"id": "92229", "revid": "121940910", "url": "https://it.wikipedia.org/wiki?curid=92229", "title": "Rapsodia", "text": "La rapsodia \u00e8 una composizione musicale a un solo movimento, di carattere molto libero e variegato. Il termine \u00e8 di origine greca ed indicava la presentazione da parte di un \"rhapsoidos\", cantore o narratore, della parte di un poema nel corso di una narrazione epica.\nForma stilistica.\nNon segue uno schema fisso, ma si presenta come un insieme di spunti melodici, anche molto diversi tra di loro per ritmo e armonia, che conferisce toni quasi improvvisativi alla composizione. Poich\u00e9 si presenta come una sequenza di diversi episodi musicali, la rapsodia si presta facilmente ad avere un contesto tematico fisso, i cui molteplici aspetti sono presentati dai brani in essa contenuti. Da questo punto di vista la rapsodia si pu\u00f2 considerare simile al poema musicale. Non \u00e8 inusuale che la rapsodia abbia sfondo, o tema, patriottico.\nInventore di questa forma fu Franz Liszt, che diede ad essa un carattere perlopi\u00f9 virtuosistico."}
{"id": "92230", "revid": "47767", "url": "https://it.wikipedia.org/wiki?curid=92230", "title": "Melitina", "text": ""}
{"id": "92233", "revid": "315890", "url": "https://it.wikipedia.org/wiki?curid=92233", "title": "Telex", "text": "Il termine telex (acronimo di TELeprinter EXchange) indica un sistema di telecomunicazione sviluppato a partire dagli anni trenta e largamente usato nel XX secolo per la corrispondenza commerciale tra aziende.\nIl sistema.\nIl sistema \u00e8 costituito da una rete di telecomunicazione a commutazione di circuito, inizialmente basata su un sistema simile alla teleselezione telefonica, e da apparecchi terminali chiamati \"telescriventi\" o semplicemente, nell'uso comune, \"telex\". Fu dunque a tutti gli effetti un'evoluzione del telegrafo per la comunicazione dati a distanza tra due utenti attraverso un terminale molto simile ad una macchina per scrivere e un primo passo verso le future reti di calcolatori.\nStoria.\nLa comunicazione telegrafica si era ampiamente sviluppata fino agli anni '30, ed erano gi\u00e0 entrate nell'uso le telescriventi, ma un punto debole era l'instradamento automatico dei messaggi. I gestori delle linee telegrafiche iniziarono a sviluppare sistemi in grado di connettere automaticamente le telescriventi tra loro. Queste macchine furono chiamate \"telex\". La trasmissione del segnale di commutazione avveniva per mezzo di impulsi (in modo simile a come avveniva fino agli anni ottanta con i telefoni a disco combinatore), quindi il messaggio era inviato utilizzando il codice Baudot. Questo primo sistema \"telex\", chiamato \"tipo A\", era in grado di instradare in modo del tutto automatico le comunicazioni.\nLa prima rete \"telex\" estesa fu realizzata in Germania negli anni '30. La rete era utilizzata dall'apparato burocratico del governo.\nAlla velocit\u00e0 di 45,5 bit al secondo e fino a 25 canali trasmissibili su una linea telefonica, si fece del \"telex\" il sistema pi\u00f9 conveniente per le comunicazioni a grande distanza disponibile all'epoca.\nA partire dagli anni '60 si inizi\u00f2 ad utilizzare lo stesso codice Baudot per definire l'instradamento, realizzando il \"telex di tipo B\".\nLo sviluppo fu rapidissimo. Prima ancora che fossero disponibili sistemi di connessione telefonica automatica a lunga distanza, molte zone tra cui l'Africa centrale e l'Asia disponevano di collegamenti \"telex\" basati su ponti radio a microonde.\nSpesso questi erano i primi sistemi installati dai servizi postali e telegrafici dei governi.\nIl pi\u00f9 diffuso standard, il CCITT R.44, impiega un sistema di correzione di errore e suddivisione del canale in divisione di tempo. Molti operatori sfruttavano questi canali 24 ore su 24 per ottimizzarne la produttivit\u00e0. Il costo degli apparati necessari continu\u00f2 a scendere, e i radioamatori iniziarono ad operare in \"radio-telex\" con appositi software e adattatori per collegare la scheda audio del computer con la radio ricetrasmittente.\nI telegrammi ed i cablogrammi vengono trasmessi su reti \"telex\" dedicate, ove non ancora si utilizzino mezzi pi\u00f9 moderni. Nel 2005 erano ancora attive oltre tre milioni di linee \"telex\" in tutto il mondo.\nNel 1975 a Cuba ed in Pakistan erano ancora impiegati \"telex\" di tipo A a 45 bit/s. Il \"telex\" \u00e8 ancora impiegato nelle burocrazie dei paesi del terzo mondo per il suo basso costo.\nIl \"telex\" \u00e8 ancora in uso per particolari applicazioni quali la diffusione di notizie, bollettini meteorologici e comunicazioni militari. Nel settore commerciale fu gradualmente sostituito dal fax a partire dalla fine degli anni ottanta, e poi completamente surclassato dall'email e dai servizi Internet.\nNegli Stati Uniti fu sviluppato negli anni trenta, contemporaneamente al \"telex\", un sistema alternativo: il Teletype Wide-area eXchange (TWX).\nIn Italia il servizio \"telex\" \u00e8 ufficialmente cessato il 31 dicembre 2001.\nIn diverse dittature che hanno soppresso telefono, fax ed Internet, il servizio \"telex\" \u00e8 stato lasciato operativo in quanto consente la comunicazione interna e nello stesso tempo pu\u00f2 essere facilmente controllato.\nRadiotelex.\nIl \"telex\" via \"radio HF\" \u00e8 ancora utilizzato nel settore marittimo ed \u00e8 uno degli elementi del sistema \"GMDSS\".\nNella cultura di massa.\nEscludendo un'innumerevole quantit\u00e0 di film e sceneggiati televisivi, il \"telex\" fu usato come sfondo nella diretta del telegiornale unico in occasione dell'assassinio del candidato alla presidenza degli USA Bob Kennedy.\nGhigo Renzulli dei Litfiba ha usato il nominativo \"telex\" della sala prove di Via de' Bardi n. 32, a Firenze, per creare il nome del gruppo."}
{"id": "92235", "revid": "59912", "url": "https://it.wikipedia.org/wiki?curid=92235", "title": "Slalom gigante", "text": "Lo slalom gigante, detto anche gigante, \u00e8 una delle discipline dello sci alpino. Si tratta di una gara in cui gli sciatori sono tenuti a passare attraverso una serie di porte, alternate rosse e blu, disposte sul tracciato. Rispetto allo slalom speciale \u00e8 molto pi\u00f9 veloce (velocit\u00e0 massime attorno agli 80\u00a0km/h), poich\u00e9 le curve hanno un raggio maggiore, ma \u00e8 meno veloce e pi\u00f9 tecnico rispetto al supergigante.\nIl gigante \u00e8 ritenuto la disciplina pi\u00f9 completa dello sci alpino, in quanto richiede tutte le caratteristiche (velocit\u00e0, tecnica, scorrevolezza e agilit\u00e0, oltre ad una buona resistenza e potenza fisica) presenti nelle altre specialit\u00e0. Per questo motivo i gigantisti sono spesso in grado di competere sia nello slalom speciale che nel supergigante. Esistono tuttavia i gigantisti puri, ovvero sciatori che scelgono di concentrarsi solo su questa specialit\u00e0.\nIl detentore della Coppa del Mondo di slalom gigante \u00e8 il francese Alexis Pinturault, mentre la detentrice \u00e8 l'italiana Marta Bassino. Il Campione del Mondo in carica \u00e8 il francese Mathieu Faivre, mentre la Campionessa \u00e8 la svizzera Lara Gut-Behrami. Il Campione olimpico in carica \u00e8 l'austriaco Marcel Hirscher, mentre la Campionessa \u00e8 la statunitense Mikaela Shiffrin.\nStoria.\nLa prima gara internazionale di slalom gigante in Italia fu disputata il 19 gennaio 1935 sulle piste del Mottarone, in Piemonte. Quel giorno era in programma una gara di discesa libera, ma a causa della poca neve il commissario decise di stabilire dei passaggi obbligati con porte, con raggio molto simile a quelle attuali, per rallentare i concorrenti lungo la gara di discesa. Dato che la pista era lunga appena 1,5 chilometri si corsero due manche.\nLo slalom gigante \u00e8 stato introdotto dalla Federazione Internazionale Sci (FIS) negli anni 1950; fino ad allora, esistevano in pratica due sole discipline alpine, lo slalom (speciale) e la discesa libera. Lo slalom gigante fu aggiunto al programma dei Mondiali di sci alpino a partire dall'edizione del 1950, e ai Giochi olimpici invernali dal 1952. La Coppa del Mondo di slalom gigante \u00e8 stata istituita nella stagione 1966/1967, quando la FIS ha creato il circuito della Coppa del Mondo di sci alpino.\nDescrizione.\nTipicamente una gara di slalom gigante si svolge in due \"manche\", e risulta vincitore lo sciatore che ha realizzato il tempo complessivo minore sulle due prove, senza saltare nessuna porta. Nelle competizioni di coppa del mondo vengono ammessi alla seconda manche solo i migliori 30 classificati della prima manche. L'ordine di partenza della seconda prova \u00e8 l'inverso della classifica provvisoria della prima manche (il primo a partire \u00e8 quindi il trentesimo classificato). Anche nelle normali gare FIS o FISI viene effettuata l'inversione dei trenta, ma vengono ammessi alla seconda manche tutti i classificati della prima prova: il trentunesimo classificato partir\u00e0 dopo il leader provvisorio, alle sue spalle il trentaduesimo e cos\u00ec via. In alcune gare FISI lo slalom gigante viene disputato su una sola manche.\nI cambi di direzione sono l'11-15% del dislivello, che la FIS traduce in 250-400 metri per i giganti femminili e 250-450 metri per quelli maschili. Le porte sono larghe 4-8 metri e distanti al minimo 10 metri. Una discesa di solito richiede un tempo compreso fra 1'05\" e 1'30\", con velocit\u00e0 media tra i 60 e gli 80\u00a0km/h.\nDifferenze tra slalom gigante e slalom speciale.\nStoricamente, lo slalom gigante \u00e8 un'evoluzione dello slalom speciale. Assieme costituiscono le discipline tecniche dello sci alpino, contrapposte alle discipline veloci (discesa libera e supergigante).\nNello slalom gigante la velocit\u00e0 di percorrenza \u00e8 superiore allo speciale, perch\u00e9, pur disputandosi sovente sulle stesse piste, le porte nel gigante sono poste a distanze maggiori e con un arco di curva pi\u00f9 ampio. In questo modo gli sciatori perdono meno velocit\u00e0. \nAnche le porte sono diverse. Nel gigante ogni porta \u00e8 segnalata da due coppie di pali, e i pali di ogni coppia sono uniti da un pannello di tessuto. Nello slalom speciale, invece, le porte sono segnalate da due pali singoli, privi di bandierine.\nLe differenze riguardano anche gli attrezzi. Gli sci da gigante sono pi\u00f9 lunghi (190 o 195\u00a0cm per gli uomini, 183 o 188\u00a0cm per le donne per la coppa del mondo), e pi\u00f9 morbidi di quelli da speciale. Inoltre per gli sci da gigante esiste un raggio di curvatura minimo (dal 2012 35 metri per gli uomini, 30 metri per le donne, precedentemente 27 per gli uomini 23 per le donne) che \u00e8 stato imposto per impedire agli atleti di curvare troppo facilmente. I bastoncini presentano a volte una curvatura (mentre quelli da speciale sono diritti) e la loro impugnatura normalmente \u00e8 priva della protezione richiesta nello speciale per il frequente impatto con i pali."}
{"id": "92238", "revid": "697352", "url": "https://it.wikipedia.org/wiki?curid=92238", "title": "Abbondanza", "text": ""}
{"id": "92242", "revid": "599013", "url": "https://it.wikipedia.org/wiki?curid=92242", "title": "Tautiska Giesme", "text": ""}
{"id": "92246", "revid": "466539", "url": "https://it.wikipedia.org/wiki?curid=92246", "title": "Dan Simmons", "text": "Noto soprattutto per la saga di fantascienza conosciuta come i \"Canti di Hyperion\", Simmons ha sconfinato in diversi altri generi quali l'horror, il giallo e il fantasy, a volte nello stesso romanzo.\nBiografia.\nDan Simmons \u00e8 nato nella cittadina di Peoria nel 1948 e cresciuto poi in varie citt\u00e0 e paesi del Midwest, inclusa Brimfield che sar\u00e0 poi ripresa a modello per la citt\u00e0 immaginaria \"Elm Haven\" che appare nei romanzi \"L'estate della paura\" e \"L'inverno della paura\". Dan ha conseguito un \"Bachelor of Arts\" in lettere presso il Wabash College nel 1970, vincendo tra l'altro anche un premio nazionale di giornalismo (il \"Phi Beta Kappa Award\"). I suoi studi sono poi proseguiti alla Washington University di St. Louis dove ha ottenuto un \"Master of Education\" nel 1971. Ha quindi lavorato nel settore dell'educazione elementare per molto tempo: due anni in Missouri, due a Buffalo e quattordici anni in Colorado, dove \u00e8 stato anche insegnante in una scuola destinata a ragazzi dotati di quoziente intellettivo superiore alla media.\nLa sua prima opera \u00e8 stata pubblicata il 15 febbraio 1982, incidentalmente proprio il giorno in cui \u00e8 nata sua figlia (Jane Kathryn). \u00c8 per\u00f2 solamente nel 1987 che diventa uno scrittore a tempo pieno abbandonando quindi l'attivit\u00e0 di insegnamento. Nel 1995 il Wabash College gli ha attribuito un dottorato \"ad honorem\" per il suo contributo all'educazione e alla scrittura. Attualmente vive con la moglie, Karen, nella zona del Colorado Front Range. Per scrivere solitamente si rifugia nella sua casa di montagna alla base del Continental Divide a 8.400 piedi (2500 metri) di altitudine, appena pi\u00f9 a sud del parco nazionale delle Montagne Rocciose. A guardia della casa c'\u00e8 una scultura dello Shrike - una sorta di mostro meccanico che appare nei Canti di Hyperion - alta oltre 2 metri.\nProduzione letteraria.\nNei molti generi letterari in cui ha saputo cimentarsi, ma soprattutto nel campo dell'horror, Simmons ha saputo allontanarsi dagli schemi narrativi dominanti nei romanzi dei suoi contemporanei (in particolar modo a non rimanere influenzato dai temi e dall'approccio narrativo caratteristico di Stephen King). Esemplare, in questo senso, la visione iperrealistica e sociologica con cui viene rivisitato il tema dei vampiri in \"I figli della paura\", oppure l'accostamento colto, intriso di citazioni letterarie e di allegorie, con cui si racconta di sovrumani poteri mentali in \"Gli uomini vuoti\" o in \"Danza macabra\".\nIl ponderoso \"L'estate della paura\" invece sembra affrontare, in modo inconsueto, un tema non lontano da quello sviluppato in uno dei pi\u00f9 celebri romanzi di King, \"It\", mentre traggono spunto da folclore e religioni esotiche sia \"Vulcano\", ambientato alle isole Hawaii, sia Il canto di Kali, che si svolge in una torbida e infernale, ma proprio per questo indimenticabile, Calcutta. Non sono mancati omaggi alla poesia ed alla letteratura, come nei casi di \"Il grande amante\", dedicato alle trincee della prima guerra mondiale ed ai molti giovani artisti che vi hanno trovato una morte prematura, e \"The Crook Factory\", ispirato alla figura di Ernest Hemingway, inedito in Italia.\nSimmons ha inoltre costruito una serie di romanzi di genere thriller e hard boiled intorno ad un personaggio spregiudicato e molto violento, Joe Kurtz, protagonista della trilogia composta da \"Hardcase - Un caso difficile\", \"Hard Freeze - Un caso glaciale\" e \"Hard as Nails - Un caso d'acciaio\". Sebbene le storie di Simmons abbiano interessato, con lo stile colto e accurato che contraddistingue questo narratore, quasi tutti i generi narrativi popolari, nessuno dei suoi romanzi \u00e8 stato finora utilizzato come soggetto per opere cinematografiche. Nel 2018 l'emittente americana AMC ha trasmesso l'adattamento televisivo de \"La scomparsa dell'Erebus\", The Terror.\nCollegamenti tra le opere.\nMolti dei personaggi creati dall'autore, risultano comparire in pi\u00f9 di un'opera. Da \"L'estate della paura\", ben quattro personaggi ritornano in opere successive, a cominciare dal protagonista Dale Stewart, che ritroviamo in \"L'inverno della paura\", e suo fratello Lawrence Stewart, personaggio minore in \"Lungo una strada pericolosa\"; anche il loro amico Mike O'Rourke \u00e8 presente in qualit\u00e0 di prete cattolico ne \"I figli della paura\", e, per finire, in \"Vulcano\" compare la ragazzina Cordie Cooke. Ne \"Gli uomini vuoti\" appare per la prima volta Soul Dad, barbone colto di Detroit, che ritroviamo in tutti i libri del ciclo di Joe Curtz (\u00e8 stato tradotto in uno dei volumi anche come Superanima) e in Flashback.\nOpere.\nRacconti.\nQuesti tre racconti, tratti dalla raccolta \"Prayers to Broken Stones\", si trovano nella raccolta \"Visioni della notte\" a cura di Douglas E. Winter, edita da Salani Editore, contenente anche racconti di Stephen King e George R.R. Martin:"}
{"id": "92247", "revid": "484362", "url": "https://it.wikipedia.org/wiki?curid=92247", "title": "Animus meminisse horret", "text": "La frase latina Animus meminisse horret (in italiano l'anima trema d'orrore nel ricordare) si trova nell'Eneide (II, 12) di Publio Virgilio Marone. \nLa frase \u00e8 pronunciata da Enea, quando inizia il racconto doloroso della guerra di Troia.\nViene utilizzata nei casi in cui si racconta un fatto drammatico, il cui ricordo rievoca angoscia."}
{"id": "92248", "revid": "72396", "url": "https://it.wikipedia.org/wiki?curid=92248", "title": "Giovanni Guerini", "text": "Entrato in conservatorio per lo studio delle percussioni, ha svolto parallelamente gli studi di canto lirico studiando con il soprano Ida Farina. Diplomatosi in canto con il massimo dei voti, lode e menzione speciale presso l'Istituto Gaetano Donizetti di Bergamo si \u00e8 poi perfezionato con altri importanti nomi della direzione d'orchestra fra cui Anthony Rooley, direttore del Consort of Musike, \"ensemble\" dedito alla musica antica, e Paolo Vaglieri, assistente del maestro Carlo Maria Giulini, apprezzato interprete di opere del periodo barocco.\nGuerini ha debuttato nel 1988 al teatro Donizetti di Bergamo cantando nel ruolo di Ascanio Petrucci nell'opera \"Lucrezia Borgia\" di Gaetano Donizetti con i complessi RAI di Milano sotto la direzione di Roberto Abbado; ha avviato da allora una lunga collaborazione con il maggiore teatro bergamasco. Ha inoltre svolto studi di musicologia riguardanti soprattutto gli ambiti della vocalit\u00e0 rinascimentale e di ripristino delle prassi esecutive di stampo antico.\nPredilige il repertorio donizettiano, rossiniano e antico e ha fatto parte di importanti \"cast\" in tutto il mondo. \u00c8 presente in numerose registrazioni edite su cd fra le quali spicca la prima assoluta dell'oratorio \"La conversione di Sant Agostino\" diretta da Paolo Vaglieri.\nNegli ultimi anni ha avuto importanti esperienze come \"vocalist\", partecipando a concerti con Enzo Jannacci e Lenny Kravitz."}
{"id": "92249", "revid": "1719883", "url": "https://it.wikipedia.org/wiki?curid=92249", "title": "Corruzione (disambigua)", "text": ""}
{"id": "92250", "revid": "3", "url": "https://it.wikipedia.org/wiki?curid=92250", "title": "Alps no sh\u014djo Heidi", "text": ""}
{"id": "92254", "revid": "2082228", "url": "https://it.wikipedia.org/wiki?curid=92254", "title": "Bhajan", "text": "Per bhajan (sanscrito \u092d\u091c\u0928) si intende un particolare tipo di canto devozionale della tradizione Induista, caratterizzato da una notevole semplicit\u00e0 di esecuzione, ed eseguito abitualmente nei templi e nelle case dei fedeli induisti. Il bhajan \u00e8 utilizzato sia da fedeli induisti che da cristiani e musulmani \u00e8 diffuso particolarmente nel Nord dell'India e nel Nepal, e costituisce per gli induisti una parte importante del rituale del p\u016bj\u0101, l'adorazione delle murti (rappresentazioni fisiche come immagini, statue, ecc. di forme o aspetti di Dio).\nIl termine sanscrito bhajan, dalla radice \"bhaj\" (prendere parte, condividere) \u00e8 strettamente legato al termine bhakti \"devozione\", e a \"bhagavan\", \"Dio\". \nIl canto devozionale rappresenta presso tutte le religioni uno strumento della disciplina spirituale, in grado di connettere mente e cuore; questo spiega la ragione per cui i bhajan sono profondamente radicati nella tradizione dell'India. I bhajan sono canti, alle volte semplici, altre estremamente complessi (il sistema ritmico-melodico orientale \u00e8 estremamente pi\u00f9 articolato di quello occidentale), comunque espressi in un linguaggio pieno di devozione (Bhakti) e sentimento di amore e resa/abbandono verso Dio.\nCaratteristiche.\nLa grande diffusione della pratica dei bhajan si basa sul fatto che essi sono considerati una perfetta combinazione di tre elementi:\nQuesti tre aspetti rappresentano il coinvolgimento e l'armonizzazione, attraverso il canto dei bhajan, delle tre qualit\u00e0, o Gu\u1e47a: \"Sattva\", \"Rajas\" e \"Tamas\".\nLe basi dei bhajan si fondano sugli inni del Sama Veda, la terza delle Scritture Vediche. \nVengono eseguiti da gruppi di devoti, con un cantante principale e secondo uno schema responsoriale: Il solista intona una riga del bhajan, gli altri partecipanti la ripetono subito dopo; questo in termini simbolici rappresenta Dio che guida l'umanit\u00e0, ed essa che risponde immediatamente al suo richiamo. La semplice melodia, la ripetizione delle parole (i nomi dei vari aspetti di Dio a cui il canto \u00e8 indirizzato) inducono ad uno spontaneo senso di coinvolgimento e familiarit\u00e0.\nUn'altra forma di canto devozionale indiano \u00e8 il kirtan o canzone della tradizione Heridas, in cui il testo (di norma molto breve) viene ripetuto all'unisono da tutto il coro, per un numero indeterminato di volte, ad intensit\u00e0 sempre crescente.\nI testi consistono principalmente nella ripetizione dei tanti nomi di Dio (Namasmarana), nella descrizione della sua gloria e delle sue infinite forme, ma trovano spazio anche aneddoti o episodi tratti dalla mitologia induista, nonch\u00e9 prediche di famosi santi e mistici. Questi testi possono talora risultare molto complessi, specie quando sono di tipo discorsivo, mentre nella maggioranza dei casi sono strutturati in modo abbastanza semplice; infatti anche un semplice mantra, cantato ripetutamente su diverse scale melodiche, pu\u00f2 divenire il testo di un bhajan o un kirtan di durata anche molto lunga.\nSecondo la popolare interpretazione di Caitanya Mahaprabhu, il sankirtanam (il canto dei Nomi di Dio) \u00e8 considerato - insieme al seva (servizio altruistico devozionale) - il metodo pi\u00f9 semplice, veloce ed efficace per ottenere la liberazione (Moksha) durante il Kali Yuga, l'era attuale.\nIl canto \u00e8 normalmente accompagnato da strumenti quali cembali (karatalas), tablas, harmonium, e vari tipi di strumenti a percussione (ganjira, naal, dholak, mrdanga, ecc.).\nStoria e origini: i grandi esponenti.\nI compositori pi\u00f9 famosi sono i \"poeti santi\" M\u012br\u0101b\u0101\u012b e Kab\u012br (XV secolo), Purandara dasa, Guru N\u0101kak Tulsidas e Surd\u0101s XVI secolo), Narottama das Takhura (XVII secolo): i loro bhajan sono considerati classici.\nLa maggior parte dei bhajan \"classici\" derivano dalle storie del Bh\u0101gavata Pur\u0101\u1e47a \nNella tradizione bhajan diversi cantanti nel corso dei secoli sono stati addestrati, tra cui Nirguni, Gorakhanathi, Vallabhapanthi, Ashtachhap, Madhura-bhakti, M.S. Subulaksmhi. \nIntorno ai primi anni del XX secolo a Madras nasce un vero e proprio \"movimento del bhajan\" o \"culto del bhajan\", incentrato sull'esecuzione di grandi sessioni pubbliche di bhajan e finalizzato ad una visione ecumenica e aperta a tutti (prescindendo quindi dalla divisione in caste) .\nAllo stesso modo, compositori contemporanei come Pt.V.D. Paluskas e Pt. V.N. Bhathande hanno cercato di mescolare Raga Sangeet (la musica classica indiana - sempre stata esclusivo dominio di una \u00e9lite) con i bhajan, consentendo, in questo modo, ad un sempre maggior numero di persone l'accesso alla tradizione Raga.\nVerso la met\u00e0 del XX secolo, Sathya Sai Baba di Puttaparthi ha vivificato la tradizione bhajan in India e, attraverso l'Organizzazione ed i Centri Sathya Sai, ha contribuito a livello mondiale alla diffusione di questo genere musicale.\nI bhajan sono ad oggi probabilmente la forma di musica indiana religiosa pi\u00f9 diffusa e popolare ."}
{"id": "92255", "revid": "1652635", "url": "https://it.wikipedia.org/wiki?curid=92255", "title": "Timeo Danaos et dona ferentes", "text": "La frase latina Timeo Danaos et dona ferentes (\"ferentis\" \u00e8 una forma arcaica, comunemente tramandata con \"ferentes\") si trova nell'Eneide (Libro II, 49) di Publio Virgilio Marone. Sono le parole pronunciate da Laocoonte ai Troiani per convincerli a non introdurre il famoso cavallo di Troia all'interno delle mura della citt\u00e0. Virgilio utilizza omericamente il termine \"Danaos\" (Danai), l'antico popolo di Argo, come sinonimo di \"Greci\", in segno di disprezzo: gli Achei erano discendenti di Danao, che aveva ordito il complotto per uccidere gli Egiziadi, suoi nipoti e generi.\nViene usata (anche nella forma sospesa \"Timeo Danaos...\") per ricordare, a volte in tono scherzoso, che non ci si deve fidare di coloro che si ritengono nemici, anche se hanno atteggiamenti generosi o amichevoli.\nIn epoca moderna fu tradotta in katharevousa: \u03a6\u03bf\u03b2\u03bf\u1fe6 \u03c4\u03bf\u1f7a\u03c2 \u0394\u03b1\u03bd\u03b1\u03bf\u1f7a\u03c2 \u03ba\u03b1\u1f76 \u03b4\u1ff6\u03c1\u03b1 \u03c6\u03ad\u03c1\u03bf\u03bd\u03c4\u03b1\u03c2.\nTraduzioni.\nLa traduzione pi\u00f9 diffusa \u00e8 \"Temo i Greci anche quando/se portano doni\". Nell'originale latino, la congiunzione \"et\", qui con il significato di \"anche\", combinata con \"ferentes\", participio presente di \"fero\", \"portare\", conferisce alla secondaria implicita una connotazione concessiva, significando letteralmente \"Temo i Greci anche portanti doni/anche portando (essi) dei doni\", e quindi, in forma esplicita, \"...anche se/quando portano doni\". Una traduzione altrettanto valida \u00e8 quella della versione di Rosa Calzecchi Onesti, \"Temo i D\u00e0nai, e pi\u00f9 se portano doni\", sostanzialmente identica a quella proposta da Sonia Maffei, \"Temo i Danai, soprattutto se portano doni\". La frase, alla luce del contesto da cui \u00e8 estratta, va intesa come un avvertimento a non fidarsi dei nemici, anche e soprattutto se si presentano con un omaggio.\nAlcuni preferiscono l'interpretazione meno fedele dal punto di vista grammaticale \"Temo i Greci e i doni che portano\", per sottolineare il doppio pericolo sotteso nell'accettare qualcosa regalata senza apparente motivo e per di pi\u00f9 da nemici dichiarati.\nAltri ancora optano per \"Temo i Greci e coloro che portano doni\", traduzione corretta dal punto di vista grammaticale e in qualche modo affine nel significato, anche se chiaramente distante dal senso inteso dal testo originale, dove non si mette in guardia contro chiunque porti doni, ma solo contro i nemici che facciano regali ingiustificati.\nStoria.\nLa locuzione pu\u00f2 essere stata ispirata a Virgilio da Sofocle:\nLe edizioni pi\u00f9 recenti e accreditate del testo, al posto di \"ferentes\", riportano \"ferentis\" con la terminazione in -is dell'accusativo plurale diffusa nel latino classico. \nNel Medioevo la frase divenne una \"sententia\", un vero e proprio proverbio citato da scrittori ecclesiastici come Tommaso di Canterbury nella \"Epistula ad Alexandrum Papam\" (24 = Migne CXC 473D), Ivo di Chartres nella \"Epistula\" 128 (= Migne CLXII 139a)."}
{"id": "92258", "revid": "838137", "url": "https://it.wikipedia.org/wiki?curid=92258", "title": "306 a.C.", "text": ""}
{"id": "92259", "revid": "54253", "url": "https://it.wikipedia.org/wiki?curid=92259", "title": "Curcumina", "text": "La curcumina, o E100 nella codifica europea degli additivi alimentari, \u00e8 un estratto dalla \"Curcuma longa\" utilizzato principalmente come colorante alimentare. Ha colore giallo, simile a quello dello zafferano. Il suo utilizzo come colorante alimentare non \u00e8 ammesso in USA e Canada. In altri settori merceologici, come quello cosmetico, \u00e8 identificata da \"Color Index\": C.I. 75300 o da \"Natural Yellow 3\". Il nome curcumina \u00e8 anche uno dei sinonimi del suo principale costituente. La curcumina pu\u00f2 essere anche considerata come un integratore alimentare. Con questa funzione \u00e8 generalmente riconosciuta come sicura (GRAS) dalla FDA.\nStoria.\nLa curcumina \u00e8 stata per la prima volta isolata e descritta da Vogel e Pelletier nel 1842. Dopo che Ciamician a altri ne hanno definito la formula chimica, la struttura \u00e8 stato identificata nel 1910 da J. Mi\u0142ob\u0119dzka, Stanis\u0142aw Kostanecki e Wiktor Lampe.\nNel 1913 Lampe riesce a sintetizzarla, ma solo nel 1953, dopo gli studi di Pavolini e altri, Srinivasan la identifica chiaramente come una miscela.\nLa via biosintetica \u00e8 conosciuta solamente dal 2008.\nLa Curcuma \u00e8 parte integrante della medicina e fitoterapia di molti paesi del Sud-Est asiatico, viene comunemente utilizzata per trattare disturbi biliari, ittero, anoressia, tosse, ulcere diabetiche, disturbi epatici, reumatismi, infiammazione, sinusite, disturbi mestruali, ematuria, ed emorragia. La curcuma o curcumin \u00e8 anche usata come antisettico, analgesico, antinfiammatorio, antimalarico e repellente per insetti.\nLa curcumina \u00e8 uno dei pi\u00f9 studiati fitoterapici al mondo.\nComposizione.\nCome per tutti gli estratti vegetali la sua composizione pu\u00f2 variare in funzione della variet\u00e0 della pianta, del luogo di coltivazione, della raccolta, del processo di estrazione e di altri fattori.\nL'estratto standard per utilizzo alimentare, come specificato dal JECFA e dall'EFSA, deve contenere almeno il 90% di curcumine o curcuminoidi in varie proporzioni:\nAlcune analisi hanno individuato ciclocurcumina al 3% oltre che isomeri geometrici della curcumina I e della curcumina III. \nLa curcumina I e la curcumina III esibiscono tautomeria cheto-enolica. Ai gruppi ossidrili (-OH) degli isomeri enolici viene attribuita la spiccata azione antiossidante delle curcumine. Semplificando, le curcumine sono composte da 2 gruppi fenolici legati da 2 gruppi \u03b1, \u03b2 insaturi. Questi ultimi, quali accettori di Michael, favoriscono le addizioni nucleofile. In funzione del processo di purificazione possono essere presenti, in piccola quantit\u00e0: \u03b1-turmerone, \u03b2-turmerone, curlone, zingiberene, turmenorolo A, turmeronolo B e altri sesquiterpeni e resine che caratterizzano l'oleoresina di curcuma, intermedio di produzione della curcumina. La maggiore concentrazione di componenti aromatiche modifica il potenziale utilizzo della polvere di curcuma e dell'oleoresina di curcuma, classificate in passato come colorante E100(ii).\nFonti.\nLa curcumina costituisce dal 2 all'8 % del peso della comune polvere di curcuma per cucina.\nDiverse fonti alternative di curcumina e dei suoi analoghi sono presenti in altre specie oltre la \"Curcuma longa\": \"Curcuma mangga\", \"Curcuma zedoaria\", \"Costus speciosus\", \"Curcuma xanthorrhiza\", \"Curcuma aromatica\", \"Curcuma phaeocaulis\", \"Etlingera elatior\" e \"Zingiber cassumunar\".\nBiosintesi.\nIl percorso biosintetico della curcumina si \u00e8 dimostrato molto difficile da determinare. Nel 1973 Roughly e Whiting hanno proposto due meccanismi per la biosintesi. \nEntrambi i meccanismi usano l'acido cinnamico, derivato dalla fenilalanina, come punto di partenza. Questo \u00e8 degno di nota perch\u00e9 la biosintesi nella pianta impiega l'acido cinnamico come punto di partenza e ci\u00f2 in natura \u00e8 insolito, essendo pi\u00f9 comune l'uso di acido p-cumarico. Sono pochi i composti identificati: nigorufone e pinosilvina ed entrambi usano l'acido cinnamico come molecola di partenza.\nLa seconda via biosintetica \u00e8 oggi universalmente accettata.\nEstrazione.\nLa curcumina si ottiene per estrazione con solvente dal rizoma essiccato e macinato della pianta di \"Curcuma longa\" (\"Curcuma domestica Valeton\"). Si ottiene un intermedio l'oleoresina di curcumina che contiene dal 37 al 55% di curcumine e fino al 25% di oli volatili. L'estratto deve essere separato dalle sostanze aromatiche presenti nell'oleoresina, per cui viene purificato per cristallizzazione. I solventi utilizzati, singolarmente o in combinazione, sono normalmente: acetone, etil acetate, etanolo, metanolo, esano, alcol isopropilico. L'utilizzo di solventi tradizionali per l'estrazione non \u00e8 di grande efficienza e pu\u00f2 richiedere un costoso smaltimento di questi ultimi per prevenire danni ambientali; per questo motivo sono allo studio meccanismi di estrazione a temperature pi\u00f9 basse con altri solventi quali i liquidi ionici.\nIl prodotto ottenuto \u00e8 liposolubile, di un colore giallo brillante tendente al verdastro e vira al rosso con pH superiore a 7,5.\nIl suo assorbimento e la sua assimilazione sono resi difficile dall'instabilit\u00e0 del pH intestinale, dalla scarsa stabilit\u00e0 in acqua, dalla pessima biodisponibilit\u00e0 orale e dalla rapida eliminazione.\nAnalisi.\nOltre a varie procedure analitiche gascromatografiche in grado di caratterizzare l'estratto, \u00e8 possibile una semplice identificazione colorimetrica basata sul comportamento della curcumina in ambiente acido: il colore della sua soluzione in etanolo dev'essere giallo con fluorescenza verde e virare al rosso intenso per aggiunta di acido solforico concentrato.\nLa curcumina reagisce con diversi composti contenenti boro come l'acido borico, gli acidi boronici liberi, gli esteri degli acidi boronici e i sali di fluoroborato, dando una colorazione rossa e pu\u00f2 essere utilizzata come indicatore per il boro.\nTossicologia e sicurezza.\nLa sicurezza della curcumina, se assunta a basso dosaggio, \u00e8 supportata da molte prove, compresi vari studi clinici sull'uomo, nonch\u00e9 da una variet\u00e0 di studi sperimentali su animali e in vitro che corroborano ulteriormente le osservazioni sull'uomo. Gli studi clinici hanno mostrato epatotossicit\u00e0 a dosi elevate.\nI dati ricavati da studi su animali sono molti e a volte equivoci. In particolare gli studi sulla carcinogenesi, tossicit\u00e0 riproduttiva ed epatotossicit\u00e0 sui ratti. L'Agenzia europea per i medicinali conclude che la curcumina non appare essere mutagenica o tossica per la riproduzione.\nIl JECFA (Joint FAO/WHO Expert Committee on Food Additives) ha stabilito una DGA di 0\u20133\u00a0mg/kg pc/die ricavato da un NOEL di 250\u2013320\u00a0mg/kg pc/die sulla riproduzione dei ratti. L'EFSA (Agenzia Europea per la Sicurezza alimentare) ha adottato una DGA di 3\u00a0mg/kg pc/die ricavato dal NOAEL calcolato in studi sulla tossicit\u00e0 riproduttiva. Il colorante E100 nella UE pu\u00f2 essere utilizzato con concentrazioni limitate da 20 a 500\u00a0mg/kg a seconda dei prodotti alimentari. In alcuni tipi, come alcuni formaggi, oli e grassi pu\u00f2 essere utilizzata \"quantum satis \" avendo come limite solo le norme di buona fabbricazione.\nFarmacocinetica.\nL'assorbimento orale \u00e8 modesto e la biodisponibilit\u00e0 \u00e8 fugace, il suo metabolismo \u00e8 rapido con bassi livelli ematici e tissutali e con una estensiva escrezione.\nI parametri farmacocinetici di 10 e 12 g di curcumina somministrati a volontari sani sono:\nRatio: glucuronide vs sulfato \u00e8 di 1.92:1.\nContribuiscono allo scarso assorbimento orale l'insolubilit\u00e0 nell'acqua. Nel tentativo di migliorare l'assorbimento la curcumina si associa alla piperina (piper nigrum), anche se un recente studio (2013) ne afferma l'inutilit\u00e0; oppure viene inclusa in liposomi e/o nano-particelle oppure ancora si usano analoghi strutturali, o anche esiste una formulazione di curcumina inclusa in \u03b2-ciclodestrina (hydroxypropyl-\u03b2-cyclodextrin-curcumin).\nNon esiste tossicit\u00e0 dose-limitante n\u00e9 per la curcumina n\u00e9 per i suoi metaboliti che si ritrovano nelle feci. Con 450\u00a0mg o pi\u00f9 di curcumina somministrata per via orale per sette giorni se ne ritrovano tracce nei tessuti normali, nelle mucose e in tessuti tumorali di tumori del colon. Resta comunque poco chiaro il ruolo farmacologico dei metaboliti. Nonostante la bassa biodisponibilit\u00e0, \u00e8 stata documentata l'efficacia terapeutica della curcumina nei confronti di varie malattie umane, tra cui il cancro, le malattie cardiovascolari, il diabete, l'artrite, malattie neurologiche e la malattia di Crohn.\nUna formulazione brevettata di curcumina e lecitina di soia nel rapporto di 1:2 con 2 parti di cellulosa microcristallina ha mostrato di migliorare significativamente l'assorbimento intestinale e rallentare l'eliminazione con pi\u00f9 alti livelli plasmatici di principi attivi. Questo \u00e8 stato verificato anche sull'uomo dove si \u00e8 visto un assorbimento maggiore di 29 volte mediamente (27 a bassa dose e 31 alta dose) rispetto alla curcumina non complessata.\nLa LD50 nel ratto \u00e8 &gt;2 g/Kg.\nMetaboliti.\nVari test, soprattutto su ratti, hanno analizzato il percorso metabolico della curcumina. Assunta per via orale le principali trasformazioni metaboliche si verificano nell'intestino e nel fegato. I principali metaboliti sono:\nDi questi la tetraidrocurcumina, incolore, con altri metaboliti prodotti per bioriduzione, esaidrocurcumina e octoidrocurcumina, pare poter esplicare molte delle attivit\u00e0 attribuite alla curcumina.\nLe vie metaboliche predominanti sono la riduzione e la coniugazione, e alcuni enzimi che metabolizzano i farmaci quali l'alcool deidrogenasi, l'UDP-glicuronosiltransferasi (UGT) o la sulfotransferasi; insieme alle principali vie metaboliche in vivo quali la deossidrilazione, la ciclizzazione e la metilazione. Inoltre, pi\u00f9 di trenta metaboliti di curcuminoidi sono stati identificati, con vari metodi, in matrici biologiche tra cui il plasma, urine e bile nei ratti o nell'uomo.\nFarmacodinamica.\nDal punto di vista farmacodinamico si riteneva che la curcumina presentasse diversi target farmacologici e molecolari; tuttavia si \u00e8 scoperto che la curcumina \u00e8 responsabile di falsi segnali nei test di screening farmacologico.\nStudi sugli eventuali effetti sulla salute.\nNel XX secolo alcune ricerche identificarono nella curcumina il fattore responsabile della maggior parte delle attivit\u00e0 biologiche della curcuma. Studi \"In vitro\" e su animali hanno suggerito che la curcumina possa avere una serie di potenziali effetti terapeutici o di prevenzione rilevandone una serie di presunte propriet\u00e0: antinfiammatoria, attivit\u00e0 antibatterica ecc.\nAttualmente questi effetti non sono stati confermati negli esseri umani e nel 2017 \u00e8 stata pubblicata la pi\u00f9 ampia rassegna critica sulla curcumina mai realizzata, giungendo alla conclusione che non ci sono prove che offra alcuno specifico beneficio terapeutico.\nInterazioni.\nLa curcumina e i suoi metaboliti attivi sono capaci di legarsi direttamente al DNA e RNA. Grazie alla sua parte \u03b2-dichetone, la curcumina subisce la tautomeria cheto-enolica, cosa che viene indicata come favorevole per ottenere un legame diretto con altre molecole. I gruppi funzionali sulla curcumina adatti all'interazione con altre macromolecole includono \u03b1, \u03b2-insaturo della porzione \u03b2-dichetone, il gruppo carbonilico e gruppi enolico della porzione dei gruppi \u03b2-dichetone, metossifenolico e ossidrilico e gli anelli fenilici.\nInoltre, grazie anche a questi legami la curcumina \u00e8 capace di legarsi direttamente alle proteine trasportatrici migliorando cos\u00ec la propria solubilit\u00e0 e biodisponibilit\u00e0.\nAvvertenze ed effetti collaterali.\nDiversi studiosi sottolineano che, come molte altre sostanze antiossidanti, la curcumina pu\u00f2 dare inconvenienti, in studi in provetta, poich\u00e9 accanto ai presunti effetti benefici ci sono effetti pro-ossidanti. Gli sono stati dedotti dal fatto che la curcumina interferisce con la proteina P53 che ricopre la funzione di soppressore tumorale. Tuttavia i test, e tra essi quello relativo all'LD, svolti su gatti e topi non sono riusciti a dimostrare una relazione tra tumorigenesi e somministrazioni di curcumina in concentrazione superiori al 98%.\nAltri studi suggeriscono che la curcumina pu\u00f2 avere effetti cancerogeni in presenza di determinate condizioni. In studi su animali si sono ravvisati come effetti collaterali l'alopecia e una bassa pressione sanguigna.\nStudi clinici sull'uomo con alti dosaggi (2\u201312 grammi) di curcumina hanno mostrato pochi effetti collaterali quali nausea e diarrea. Pi\u00f9 recentemente si \u00e8 riscontrato che la curcumina altera il metabolismo del ferro attraverso chelazione e sopprimendo l'epcidina causando cos\u00ec una potenziale carenza di ferro.\nI soggetti affetti da calcolosi biliare non devono assumere curcumina poich\u00e9, inducendo essa la contrazione della colecisti (azione colecistocinetica), potrebbe scatenare l'insorgenza di coliche biliari o altre complicanze.\nUlteriori studi appaiono necessari per stabilire il rapporto rischi/benefici della curcumina."}
{"id": "92260", "revid": "104485", "url": "https://it.wikipedia.org/wiki?curid=92260", "title": "Misura (musica)", "text": "Nella notazione musicale, la misura o battuta \u00e8 l'insieme di valori compresi tra due linee verticali poste sul pentagramma e chiamate stanghette.\nLa misura pu\u00f2 essere di due tipi: semplice o composta e pu\u00f2 essere di quattro forme: binaria, ternaria, quaternaria e mista. Il tipo e la forma di una misura sono definiti da due numeri che ne stabiliscono il ritmo, la quantit\u00e0 di valori che pu\u00f2 contenere e gli accenti metrici e ritmici. Questa indicazione numerica generalmente \u00e8 posta all'inizio di ogni brano, ma pu\u00f2 essere posta anche all'inizio di qualsiasi altra battuta del brano cambiandone il tempo fino a nuova indicazione. Il numeratore stabilisce il numero di tempi nella battuta e il denominatore stabilisce il valore di ciascun tempo. Ad esempio con l'indicazione si vuole specificare che la misura \u00e8 composta da tre valori di un quarto.\nOgni tempo pu\u00f2 essere diviso ulteriormente in pi\u00f9 parti e questa suddivisione pu\u00f2 essere ancora suddivisa (ogni suddivisione prender\u00e0 il nome di 1\u00ba grado, 2\u00ba grado, ecc.). La suddivisione dipende da ci\u00f2 che si vuole dividere: se il valore \u00e8 binario si suddivider\u00e0 in due parti uguali; se \u00e8 ternario in tre.\nMisure semplici.\nSi intendono misure semplici quelle in cui ogni tempo \u00e8 rappresentato da un valore semplice. In questo tipo di misure, al numeratore si trovano i numeri 2, 3 e 4.\nBinaria.\nLa misura semplice binaria \u00e8 formata da due tempi, il primo forte e il secondo debole. \nEsempi: , , .\nTernaria.\nLa misura semplice ternaria \u00e8 formata da tre tempi: il primo \u00e8 forte, il secondo e il terzo deboli.\nEsempi: , , .\nQuaternaria.\nLa misura semplice quaternaria \u00e8 formata da quattro tempi: il primo tempo \u00e8 forte, il secondo \u00e8 debole, il terzo \u00e8 mezzo forte e il quarto \u00e8 debolissimo. Esempi: , , .\nMolti considerano le misure quaternarie come il doppio della misura binaria, ma in realt\u00e0 non \u00e8 cos\u00ec: vi \u00e8 infatti differenza negli accenti. Sebbene queste siano quasi impercettibili, molti musicisti non vedono di buon occhio questa semplificazione. Tra il tempo binario e quello quaternario vi \u00e8 quindi una differenza di stile.\nTempi e suddivisioni di misure semplici.\nSi utilizzano le suddivisioni ulteriori dei tempi per ottenere una maggiore precisione ritmica, molto usata nello studio del solfeggio.\nMisure composte.\nSi intende misura composta quella in cui i tempi si possono dividere per tre. Se si vuole ottenere la rispettiva misura composta di una semplice si deve moltiplicare per tre il numeratore e per due il denominatore. Esempio: \u2192 ; \u2192 ; \u2192 .\nPer gli accenti metrici e ritmici valgono le stesse regole.\nMisure miste.\nSi dicono misure miste quelle composte dall'unione di misure semplici e composte oppure di un tempo di misura semplice ed uno di misura composta. Le pi\u00f9 diffuse sono la misura quinaria e la settenaria che hanno un solo accento forte sul primo tempo. Esempio: La misura di \u00e8 formata dall'accoppiamento di + e viceversa, gli accenti ritmici sugli altri tempi sono tutti deboli; il senso di + o + lo d\u00e0 il compositore con l'accento dinamico sulle note. Stessa cosa vale per la misura settenaria formata da una di e una di .\nLe misure miste possono essere di due tipi: semplici e composte. Esempio: = , = .\nMisure incomplete.\nIn musica esistono delle misure incomplete. Esse mancano di alcuni tempi all'inizio o alla fine della battuta. Queste eccezioni si possono verificare solo in determinati momenti: all'inizio e alla fine di un brano o di un ritornello.\nMisure con denominatore complesso.\nNel sistema convenzionalmente utilizzato, il tempo di ogni misura vede al denominatore potenze di 2. Tuttavia, si possono utilizzare denominatori differenti: cos\u00ec facendo, a parit\u00e0 di numeratore, non si modifica la durata della misura, bens\u00ec il significato dei simboli che indicano la durata di ogni nota (testina piena e stanghetta per , testina vuota e stanghetta per , ecc.).\nAd esempio, una misura in \u00e8 formata da una semibreve, scomponibile in tre movimenti uguali, indicati da una minima con sotto il numero 3; comunemente, un gruppo di tre di questi movimenti viene denominato \"Terzina\".\nAllo stesso modo, una misura in \u00e8 formata da una semibreve scomponibile in cinque minime con indicato sotto il numero 5 (si parler\u00e0 in questo caso di \"Quintine\").\nQuesto sistema perde tuttavia di senso quando la frazione eccede o non completa l'unit\u00e0. Ad esempio, una misura in \u00e8 formata da quattro minime con indicato sotto il numero 3: si va cos\u00ec a creare una terzina completa pi\u00f9 un movimento isolato, che lascia incompleta la seconda terzina e che da solo non ha significato.\nSi possono utilizzare come denominatori anche numeri decimali.\nL'ascoltatore non percepisce alcuna differenza a parit\u00e0 di numeratore e al variare del denominatore: infatti, una misura in suoner\u00e0 identica ad una in , bench\u00e9 cambi il modo di rappresentarla sullo spartito.\nMisura otto/ottavi.\n\u00c8 una particolare misura mista; una gran parte dei musicisti la considera tempo ternario composto. Essa \u00e8 formata dall'unione di due misure di e una di . Comunque la forma degli accenti ritmici pu\u00f2 essere sempre cambiata dall'autore per mezzo degli accenti dinamici.\nUnit\u00e0 di misura, tempo, suddivisione e durata.\nQueste sono definizioni che si usano nel gergo musicale.\nTabella riassuntiva delle misure.\nBisogna aggiungere l' e quei tempi solo teorici, ossia inutilizzati: , , , , , , , , , , , , , ."}
{"id": "92261", "revid": "1305772", "url": "https://it.wikipedia.org/wiki?curid=92261", "title": "Misura", "text": "Misura \u00e8 un termine che ha diversi significati a seconda del contesto:\nInoltre i seguenti termini contengono al loro interno la parola \"misura\":"}
{"id": "92265", "revid": "62748", "url": "https://it.wikipedia.org/wiki?curid=92265", "title": "Prospero Alpini", "text": "Le sue opere e l'attivit\u00e0 di medico e botanico lo resero celebre in tutta Europa tanto che Albrecht von Haller lo defin\u00ec \"medicus et botanicus celeberrimus\".\nBiografia.\nNato a Marostica, nella Repubblica di Venezia, in giovent\u00f9 si arruol\u00f2 nell'esercito milanese ma, nel 1574, decise di studiare medicina all'Universit\u00e0 di Padova, dove si laure\u00f2 nel 1578. Inizi\u00f2 la professione di medico a Camposampiero, un piccolo paese del territorio padovano ma, dopo poco tempo, nel 1580, il patrizio veneto Giorgio Emo, nominato console al Cairo in Egitto dalla Repubblica Veneta, lo volle con s\u00e9 come medico personale; in questo modo pot\u00e9 dedicarsi allo studio della botanica, suo interesse scientifico prevalente.\nTrascorse circa tre anni in questo paese, fino al 1584 e, dalle pratiche di coltivazione della palma da dattero, dedusse il concetto di differenza sessuale nelle piante che in seguito venne adottato come fondamento dal sistema di classificazione scientifica di Linneo. Egli comprese che \u00able palme da dattero femminili non portavano il frutto a meno che non ci fosse un mescolamento tra i rami maschili e femminili o, come generalmente avviene, a meno che la polverina prodotta dai fiori maschili non fosse cosparsa sui fiori femminili\u00bb.\nNel campo della medicina la sua opera pi\u00f9 celebre fu il \"De praesagienda vita et morte aegrotantium\" (1601), il primo trattato moderno di semeiotica, che ebbe grande successo e ampia diffusione con ristampe fino al 1774.\nNella botanica la sua opera pi\u00f9 famosa fu il \"De Plantis Aegypti liber\" (1592), anche questa di grande successo e ampia diffusione con plurime edizioni e ristampe. Nel \"De Medicina Egyptiorum\" (Venezia, 1591) sono contenute le prime considerazioni sulla pianta del caff\u00e8 pubblicate in Europa e i suoi usi terapeutici. Illustr\u00f2 nel 1612 una variet\u00e0 di rabarbaro, ricevuto da Ragusa, che aveva attecchito e fruttificato nell'Orto botanico di Padova.\nAnche su figlio Alpino fu medico e botanico.\nIntitolazioni.\nIl genere \"Alpinia\", della famiglia Zingiberaceae, gli venne dedicato da Linneo in suo onore."}
{"id": "92267", "revid": "484362", "url": "https://it.wikipedia.org/wiki?curid=92267", "title": "Omnia probate, quod bonum est tenete", "text": "La locuzione latina Omnia probate, quod bonum est tenete, tradotta letteralmente, significa \"Esaminate ogni cosa, tenete ci\u00f2 che \u00e8 buono.\"\nTradotta dal greco, si trova nella Prima Lettera ai Tessalonicesi (5, 21) di San Paolo.\nEsorta ad avere curiosit\u00e0 verso ogni cosa e a possedere lo spirito critico per giudicare ci\u00f2 che \u00e8 bene e quindi perseguirlo."}
{"id": "92268", "revid": "1543377", "url": "https://it.wikipedia.org/wiki?curid=92268", "title": "Gwen Stefani", "text": "Nota come \"frontwoman\" dei No Doubt, gruppo del quale fa parte fin dal 1987, ha avuto successo anche come solista, pubblicando tre album: \"Love. Angel. Music. Baby.\" (2004), che grazie alle hit di successo \"What You Waiting For?\", \"Rich Girl\" e \"Hollaback Girl\", riesce a vendere sei milioni di copie nel mondo, \"The Sweet Escape\" (2006), contenente la hit omonima e il singolo di successo \"Wind It Up\" e \"This Is What the Truth Feels Like\" (2016), che fa guadagnare alla cantante la prima numero uno solista nella Billboard 200.\nNella sua carriera ha ottenuto 3 Grammy Award, di cui uno da solista, oltre che aver vinto nelle maggiori premiazioni, tra cui un BRIT Award, quattro MTV Video Music Awards, due Billboard Music Award e un American Music Awards. Nel 2005 Rolling Stone l'ha definita come \"l'unica vera artista Rock donna della radio ed MTV\" e Billboard la inserisce tra gli \"artisti di maggior successo\" della decade 2000-2009. Entra al decimo posto nella classifica di Forbes delle \"Personalit\u00e0 pi\u00f9 pagate della musica\" nel 2008, con un guadagno di 27 milioni di dollari statunitensi. VH1 nel 2012 la include tra le \"100 migliori artiste donne\" e nel 2014 \u00e8 stata la prima donna ad essere premiata con il \"Style Icon Awards\" ai People magazine Awards. Nel 2016 ai Radio Disney Music Awards \u00e8 stata onorata con il premio \"Hero Awards\", consegnato agli artisti che si sono distinti in sostegno degli aiuti umanitari.\nGwen Stefani \u00e8 famosa anche per aver influenzato verso la met\u00e0 degli anni 2000 il genere urban, e in pi\u00f9 \u00e8 riuscita a lanciare le Harajuku Girls, delle ballerine giapponesi famose per le apparizioni nei concerti e nei video della cantante.\nIncluse le vendite degli album dei No Doubt, Gwen Stefani ha venduto in tutta la sua carriera pi\u00f9 di 40 milioni di album e 30 milioni di singoli.\nBiografia.\nGwen Stefani \u00e8 nata e cresciuta a Fullerton, California, figlia di Dennis Stefani, dirigente della Yamaha, di origini italiane. La madre, Patti Flynn, \u00e8 di origini irlandesi-scozzesi. I suoi genitori erano appassionati di musica folk e Gwen ha iniziato ad approcciarsi ad artisti come Bob Dylan e Emmylou Harris. \u00c8 la seconda di quattro figli: ha una sorella pi\u00f9 giovane, Jill Stefani, un fratello minore, Todd, e un fratello maggiore, Eric, che \u00e8 stato tastierista dei No Doubt, prima di lasciare la band per dedicarsi all'attivit\u00e0 di disegnatore di cartoon. Ha frequentato la Loara High School di Anaheim.\nMolte delle donne della sua famiglia erano sarte, e quindi Gwen indossava un abbigliamento fatto da lei stessa o da sua madre. Questo fatto incuriosisce considerando che anche Gwen si dedicher\u00e0 all'attivit\u00e0 di stilista. Alla Loara High School debutter\u00e0 in assoluto su un palco durante uno spettacolo, cantando \"I Have Confidence\", canzone scritta da Rodgers e Hammerstein e tratta dal film \"Tutti insieme appassionatamente\". Intanto si dedica anche al nuoto e, dopo il diploma conseguito nel 1987, frequenta per un periodo il college di Fullerton prima di trasferirsi alla California State University di Fullerton.\nNo Doubt.\nGwen Stefani nel 1987 entr\u00f2 a far parte del gruppo musicale No Doubt, di cui fu dapprima \"backing vocalist\"; poi, dopo il suicidio di John Spence (voce e leader del gruppo) divenne la cantante principale. Al gruppo, inizialmente composto da Gwen, suo fratello Eric Stefani e John Spence si aggiunsero dapprima il bassista Tony Kanal, che sar\u00e0 anche fidanzato di Gwen per 7 anni e, dopo la morte di John Spence, il chitarrista Tom Dumont e il batterista Adrian Young.\nIl complesso, che suonava musica rock, ska e reggae e che si avvaleva soprattutto della presenza del fratello di Gwen, Eric, raggiunse fama internazionale con il terzo disco pubblicato, \"Tragic Kingdom\" del 1995 che comprende successi come \"Don't Speak\", \"Just a Girl\" e \"Sunday Morning\".\nLa band pubblicher\u00e0, nonostante il successo ottenuto, un quarto album solo nel 2000: si tratta di \"Return of Saturn\", il pi\u00f9 profondo fra gli album dei No Doubt, caratterizzato da testi e melodie struggenti e da un look ancor pi\u00f9 trasgressivo.\nA distanza di pochi mesi da \"Return of Saturn\" esce \"Rock Steady\", un album che riunisce reggae, pop e qualche venatura di funky e che li porta a vincere due Grammy Award, con i singoli \"Underneath It All\" e \"Hey Baby\". La discografia con i No Doubt comprende anche l'album omonimo \"No Doubt\" (1992), \"The Beacon Street Collection\" (1995), \"The Singles 1992-2003\" (2003), una raccolta dei singoli contenente la celebre \"It's My Life\" (cover di un brano dei Talk Talk) ed \"Everything in Time\" (2004), una compilation di b-side, rarit\u00e0 e remixes.\nFra i DVD si annoverano \"Rock Steady Live\" (concerto del 2002) e \"The Videos 1992 - 2003\", che raccoglie tutti i videoclip della band dal 1992 al 2003, compreso il remix di \"Bathwater\" e una seconda versione di \"Don't Speak\". Il 13 giugno 2006 viene pubblicata un'edizione rivisitata di \"Live in the Tragic Kingdom\" (concerto del 1997 ad Anaheim).\nDal 2004 al 2008 la band si prende una lunga pausa e Gwen si dedica alla carriera solista.\nLa carriera solista: \"Love. Angel. Music. Baby.\" e \"The Sweet Escape\" (2000-2009).\nNel 2000 inizia la carriera solista collaborando con Moby nel brano \"South Side\".\nNel 2001 inaugura una collaborazione con la rapper Eve, assieme alla quale interpreta \"Let Me Blow Ya Mind\". Eve ricambier\u00e0 il favore interpretando con Gwen la canzone \"Rich Girl\".\nNel novembre 2004 pubblica il suo primo disco da solista, \"Love. Angel. Music. Baby.\" L'album contiene numerose collaborazioni, tra vari produttori e artisti: The Neptunes, Nellee Hooper, Tony Kanal, Linda Perry, Andr\u00e9 3000 e New Order. L'album si piazza nei primi posti delle classifiche di molti Paesi; debutta alla posizione numero 7 nella \"Billboard 200,\" vendendo 309.000 copie nella prima settimana. Diventa multi-platino in Paesi come Stati Uniti, Regno Unito, Australia e Canada. Nel 2005 il disco \u00e8 in nomination ai Grammy Awards nella categoria \"Best Female Performance Vocale Pop\" per \"What You Waiting For?\". L'anno dopo, sempre ai Grammy, la Stefani riceve cinque nomination (\"Record of the Year\", \"Album of the Year\", \"Best Female Performance Vocale Pop\", \"Miglior Album Vocale Pop\" e \"Best Rap/Sung Collaboration\").\nIl primo singolo estratto dall'album \u00e8 \"What You Waiting For?\", che nonostante la tiepida accoglienza negli Stati Uniti \u00e8 risultato un buon successo in tutto il mondo. Il secondo estratto \u00e8 \"Rich Girl\", in cui collabora la rapper Eve e che viene prodotto da Dr. Dre. Si tratta di un adattamento di una canzone pop del 1993 dei musicisti britannici Louchie Lou e Michie One e che a sua volta \u00e8 una cover di \"If I Were a Rich Man\", tratta dal musical \"Fiddler on the Roof\" (\"Il violinista sul tetto)\". Anche questo singolo ottiene un ottimo successo. Il terzo singolo tratto da \"L.A.M.B.\" \u00e8 \"Hollaback Girl\", che arriva in cima alle classifiche in Australia e Stati Uniti, dove \u00e8 la prima canzone in download digitale a vendere oltre un milione di copie. Il quarto singolo, \"Cool\", accompagnato da un videoclip girato in Italia, in particolare sul lago di Como, descrive la relazione tra Gwen e Tony Kanal, e ottiene successo ma non come i precedenti singoli. Viene poi pubblicato il quinto singolo \"Luxurious\", seguito da \"Crash\", pubblicato nel 2006. Successivamente alla riedizione del suo album, pubblica il singolo \"Luxurious\" con la partecipazione del rapper Slim Thug.\nNel 2004 ha iniziato ad avvicinarsi al mondo del cinema, facendo un provino per il film \"Mr. &amp; Mrs. Smith\". Nello stesso anno debutta sul grande schermo, interpretando il ruolo di Jean Harlow nel film di Martin Scorsese \"The Aviator\", per il quale ottiene una nomination l'anno successivo agli Screen Actors Guild Award nella categoria \"Miglior cast\".\nNel 2006 partecipa al brano \"Can I Have It Like That\" di Pharrell Williams, che a sua volta canter\u00e0 con la Stefani in \"Yummy\". Intanto intraprende anche il suo primo tour da solista, intitolato \"Harajuku Lovers Live\", in cui oltre alla Stefani sul palco si esibiscono le Harajuku Girls. Sophie Muller ne registrer\u00e0 una tappa, ad Anaheim (California), e la proporr\u00e0 in DVD.\nIl 5 dicembre 2006 \u00e8 stato pubblicato il suo secondo album solista, dal titolo \"The Sweet Escape\". Il disco \u00e8 stato registrato presso Le Mobile Remote Recording Studio di Guy Charbonneau e vede nuovamente la collaborazione di Tony Kanal, Linda Perry e The Neptunes, oltre che di Akon, Pharrell Williams, Martin Lee Gore dei Depeche Mode (chitarra in \"Wonderful Life\") e di Tim Rice-Oxley, compositore e pianista del gruppo britannico Keane (in \"Early Winter\"). Contestualmente viene commercializzato il DVD del primo tour della Stefani, ossia l\"'Harajuku Lovers Live\".\nL'album, che riceve recensioni contrastanti, \u00e8 anticipato dal singolo \"Wind It Up\", che ha raggiunto alte posizioni nelle vette delle classifiche internazionali. Questo singolo ottiene anche una nomination ai Grammy Awards nella categoria \"Best Pop Collaboration with Vocals\". Nel novembre 2006 viene diffuso il singolo \"Yummy\", seguito dalla versione di \"Now That You Got It\" cantata insieme a Damian Marley. Nel febbraio 2008 viene pubblicata \"Early Winter\", che ottiene un buon successo in Europa. Per promuovere il disco, la Stefani intraprende un tour mondiale chiamato \"The\" \"Sweet Escape Tour\", che vanta date in Nord America, Europa, Asia, Oceania e America Latina.\nIn un'intervista a Entertainment Weekly datata 6 giugno 2011, Gwen ha dichiarato di non avere alcuna intenzione di continuare la carriera solista, aggiungendo: \"\u00c8 stato un desiderio di quel periodo (...) \u00c8 proseguito pi\u00f9 di quanto tutti avremmo immaginato, perch\u00e9 c'\u00e8 stata la giusta ispirazione e perch\u00e9 comunque si deve andare avanti per la strada giusta nel momento in cui la trovi. (...) Tutto comunque ha funzionato per il meglio.\"\nRitorno con i No Doubt (2009-2012).\nGwen \u00e8 tornata a cantare nel suo gruppo storico, con un tour mondiale nel 2009. Nel frattempo la band si era gi\u00e0 riunita per iniziare a lavorare sul progetto del disco, nel periodo in cui Gwen era prima in tour solista e poi incinta.\nL'11 giugno 2012 i No Doubt hanno annunciato che il nuovo album sarebbe uscito il 25 settembre 2012, preceduto dal primo singolo, pubblicato il 16 luglio. Il nuovo album si intitola \"Push and Shove\", mentre il singolo apripista \u00e8 \"Settle Down\", seguito poi dalla title-track.\nNuove collaborazioni e \"This Is What The Truth Feels Like\" (2014-2016).\nGwen Stefani nel 2014 collabora con i Maroon 5 nel brano \"My Heart Is Open\", co-scritto con Sia, inserito nel disco della band \"V\", uscito nel settembre 2014. La canzone viene eseguita per la prima volta live da entrambi alla cerimonia dei Grammy Awards 2015.\nIl 19 ottobre 2014 Gwen pubblica il singolo da solista \"Baby Don't Lie\", coscritto con i produttori Benny Blanco, Ryan Tedder (frontman dei OneRepublic) e Noel Zancanella. Il video del brano viene diffuso alcuni giorni dopo ed \u00e8 diretto da Sophie Muller. Sempre nell'ottobre 2014 esce \"Motion\", album di Calvin Harris in cui partecipa anche Gwen nel brano \"Together\", come coautrice e interprete\n. Nel mese di dicembre pubblica la canzone \"Spark the Fire\", prodotta e scritta con Pharrell Williams. Il 9 luglio 2015 viene pubblicato \"Kings Never Die\", singolo di Eminem in collaborazione con Gwen Stefani, brano estratto dalla colonna sonora del film \"Southpaw - L'ultima sfida\". Il brano debutta alla posizione 80 della Billboard Hot 100 con un totale di 35,000 copie.\nIntanto, il 20 ottobre 2015 esce il singolo \"Used to Love You\", prodotto da J.R. Rotem, facente parte del suo terzo album in studio da solista. Il videoclip della canzone, come quasi sempre avviene per i brani della Stefani, viene diretto da Sophie Muller. Il 10 febbraio 2016 la cantante annuncia tramite Twitter la tracklist e il titolo del nuovo album, \"This Is What the Truth Feels Like\", in uscita a marzo.\"This Is What The Truth Feels Like\" raggiunge la prima posizione nella classifica Billboard 200 diventando cos\u00ec il primo album da solista di Gwen Stefani a raggiungere tale posizione in quella classifica con un totale di 84,000 copie vendute. L'ultimo suo album che si era classificato primo era stato \"Tragic Kingdom\" nel 1995, quando la cantante faceva parte dei No Doubt.. Due giorni dopo, il 12 febbraio, esce il secondo singolo \"Make Me Like You\". L'11 marzo pubblica il terzo singolo \"Misery\" e il 18 marzo viene rilasciato per intero il nuovo album.\nNel 2016, oltre ad intraprendere il \"This Is What The Truth Feels Like Tour\" per promuovere l'album insieme alla cantante Eve, realizza un cartone animato che la vede protagonista, dal titolo \"Kuu Kuu Harajuku\" e partecipa al film d'animazione \"Trolls\".\nResidency Show a Las Vegas, album natalizio e nuovi progetti discografici (2017-presente).\nIl 21 settembre 2017 l'artista annuncia la pubblicazione del suo quarto album in studio: si tratta dell'album natalizio \"You Make It Feel like Christmas\", uscito il 6 ottobre 2017. Il disco contiene anche un duetto con Blake Shelton, compagno di Gwen, per la \"title track\" \"You Make It Feel like Christmas\", che viene pubblicata come singolo il 22 settembre 2017. \nNel 2018 la cantante firma un contratto di 46 date al The AXIS Auditorium (ora Zappos Theatre) di Las Vegas per il suo primo residency show, dal titolo \"Just A Girl.\" Lo show inizier\u00e0 il 27 giugno 2018 e terminer\u00e0 il 2 novembre 2019.\nNel 2019 torna come coach a \"The Voice USA\" per la diciassettesima stagione, sostituendo Adam Levine e affiancando Blake Shelton, John Legend e Kelly Clarkson. Viene inoltre confermata insieme alla Clarkson nel cast del sequel \"Trolls\", \"Trolls the World Tour,\" previsto per il 2020. Nel corso dell'anno Gwen pubblica una riedizione dell'album \"Love. Angel. Music. Baby.\" per celebrarne i 15 anni dalla data di pubblicazione.\nIl 21 gennaio 2020 viene rilasciato il duetto \"Nobody but You\" con Blake Shelton che diviene il terzo numero uno della cantante nella US Digital Songs, dopo \"The Sweet Escape\" (2007) e \"Hollaback\" \"Girl\" (2004). La canzone debutta inoltra alla sesta posizione della US Hot Country Songs e alla 43 della Billboard Hot 100 e sale fino alla numero 18, vendnedo oltre un milione di copie negli Stati Uniti. Nel giugno 2020 viene rilasciato un secondo duetto \"Happy Anywhere\" che diviene il secondo singolo della coppia ad esordine nella top10 della US Hot Country Songs. Il 7 dicembre 2020 viene rilasciato il singolo \"Let Me Reintroduce Myself\" e viene annunciato il quinto album in studio della cantautrice per il 2021.\nVita privata.\nPoco dopo aver aderito al gruppo dei No Doubt, Gwen intraprende una relazione con il bassista della band Tony Kanal, che dura dal 1987 al 1994. Molte canzoni del gruppo accennano a questa storia, su tutte \"Don't Speak\" e \"Hey You\".\nNel 1995 la cantante conosce Gavin Rossdale, leader del gruppo Bush. I due si sposano il 14 settembre 2002 a Londra e due settimane dopo si risposano a Los Angeles. La coppia ha tre figli, Kingston James McGregor (2006), Zuma Nesta Rock (2008) e Apollo Bowie Flynn (2014).\nNell'agosto 2015 la coppia annuncia la separazione dopo 20 anni di relazione; il divorzio si concretizza nell'ottobre seguente.\nDal novembre 2015 \u00e8 fidanzata con il cantante country Blake Shelton, con cui aveva condiviso nel 2014 l'esperienza televisiva di \"The Voice\", e che aveva anch'egli divorziato da poco dalla collega Miranda Lambert.\nIl 3 luglio 2021 i due convolano a nozze.\nModa e marketing.\nNel periodo fine 2006-inizio 2007, Gwen lancia la sua line di profumi chiamata \"L\", che sta per \"Love\" della sigla \"L.A.M.B.\", che include le altre collezioni di abbigliamento e accessori. Nel settembre 2008 rilascia una linea di profumi inserita all'interno della linea di prodotti chiamata \"Harajuku Lovers\" e costituita da 5 fragranze, denominate \"Love\", \"Lil' Angel\", \"Music\", \"Baby\" e \"G\".\nDopo aver curato la maggior parte dei vestiti indossati dai No Doubt nel corso degli anni sui palchi di tutto il mondo, lo stilista Andrea Lieberman ha collaborato con Gwen, portandola a presentare i suoi capi di abbigliamento di alta moda e lanciandola nella carriera di stilista a partire dal 2004 con la linea chiamata \"L.A.M.B.\", come le iniziali del suo disco \"Love. Angel. Music. Baby.\" La linea \u00e8 influenzata da stili come quelli guatemalteco, giapponese e giamaicano. Il marchio raggiunge la popolarit\u00e0 grazie anche al fatto che alcuni abiti vengono indossati da star mondiali come Teri Hatcher, Nicole Kidman, Halle Berry e la stessa Gwen Stefani.\nNel giugno 2005 ha definito una collezione di merchandising chiamata \"Harajuku Lovers\" con prodotti vari quali custodie per fotocamere e telefonini, scarpe da ginnastica, orologi e indumenti intimi. Alla fine del 2006 ha invece creato una linea di bambole in tiratura limitata chiamata \"L.A.M.B. Fashion Dolls\", ispirate ai costumi di Gwen e delle Harajuku Girls durante il tour dell'album.\nDal maggio 2005 \u00e8 testimonial di HP; dal gennaio 2011 \u00e8 testimonial di L'Or\u00e9al Paris. Nel 2016 Urban Decay realizza un'edizione limitata di cosmetici in collaborazione con la cantante e nel 2017 lancia una propria linea di cosmesi \u201cP8NT\u201d.\nFilantropia e controversie.\nGwen Stefani nel corso della sua carriera ha sostenuto numerose iniziative di beneficenza, di difesa dei diritti umani, e per contrastare alcune malattie tra cui l'AIDS, partecipando e organizzando eventi dell'UNICEF, Global Citizen, AmfAR, e Save the Children. Nel 2016 ai Radio Disney Music Awards le viene conferito il premio Hero Award per i suoi contributi nell'ambio umanitario.\nLa cantautrice sostiene la comunit\u00e0 LGBT, affermando in un'intervista a Pride Source del 2019: \"\"Vorrei essere benedetta con un figlio gay; [...] Voglio solo che i miei ragazzi siano sani e felici. E chiedo solo a Dio che mi guidi per essere una buona madre, una cosa per niente facile\".\nNel giugno 2020 a seguito della morte dell'afroamericano George Floyd, Gwen Stefani ha sostenuto i movimenti del Black Lives Matter, prendendo le distanze da ogni forma di razzismo condividendo un estratto dal brano \"Racism\" degli Specials AKA che recita \"se hai un amico razzista, questo \u00e8 il momento di porre fine alla tua amicizia\".\nGwen Stefani si \u00e8 da sempre schierata con il partito Partito Democratico statunitense, approvando le politiche di Barack e Michelle Obama, con i quali ha organizzato diverse raccolte fondi per enti di beneficenza negli Stati Uniti.\nAccuse di appropriazione culturale e le Harajuku Girls.\nNel 2004, a seguito della pubblicazione del primo album da solista \"Love. Angel. Music. Baby.\", la cantautrice \u00e8 stata fortemente criticata di razzismo per il brano \"Harajuku Girls\" in cui faceva riferimento alla cultura giapponese definendola \"Una partita di ping-pong tra orientali e occidentali\"\".\" In tutte le esibizioni live, Gwen Stefani era accompagnata dal gruppo di ballo giapponese Harajuku Girls, il quale cantava nella lingua natia in pubblico e definito dal Time come delle \"marionette\"\" a servizio dell'artista. In quel periodo la comica Margaret Cho paragonava le Harajuku Girls a blackface e la serie televisiva \"MADtv\" dedic\u00f2 all'artista e al suo presunto razzismo la puntata satirica intitolata \"\"Aren't Asians Great - Gli asiatici non sono migliori\".\nDieci anni dopo il fatto, Eliana Dockterman del \"Time\" sottolinea che \"Gwen Stefani ha una linea di profumi e una linea di moda ispirata alla cultura giapponese. La sua ossessione per la cultura percorre una linea molto sottile tra ammirazione e appropriazione. \u00c8 facile chiedersi se Stefani abbia contribuito a incitare quella che oggi \u00e8 diventata una pratica culturale comune delle pop star bianche che usano altre razze come oggetti di scena\"\" terminando con una richiesta dell'artista di dare spiegazioni e chiedere scusa per i fatti avvenuti.\nNel 2019 in un'intervista per Billboard Gwen Stefani affronta l'argomento dicendo che \"\"Sento di dovermi difendere quando la gente la chiama 'appropriazione culturale'. Se non ci permettessimo di condividere le nostre culture, cosa saremmo?\" raccontando che \"Quando sono arrivata in Giappone e ho visto quanto fossero ossessionati dalla moda, ho pensato che fossero la mia gente\",\" concludendo \"Se sei orgoglioso della tua cultura, natia o che senti nell'anima, la condividi per creare nuove possibilit\u00e0 e raccontarla al mondo\".\nAltre accuse di appropriazione culturale sono giunte a Stefani a causa del video di \"Luxurious,\" nel quale la cantante ha fatto uso dell'estetica tipica della cultura \"Chola\" (messicano-statunitense).\nTourn\u00e9e.\nSolista.\nTour\nResidency show"}
{"id": "92269", "revid": "7747", "url": "https://it.wikipedia.org/wiki?curid=92269", "title": "DDR2", "text": "Con DDR-II si indica un particolare tipo di memoria SDRAM.\nLa differenza principale tra gli standard DDR-II e DDR-I sta nella maggiore velocit\u00e0 che le memorie DDR2 possono raggiungere nel trasferire dati da e verso l'unit\u00e0 centrale di calcolo, rispetto alle DDR1.\nStoria.\nImplementazioni.\nIl primo prodotto ad usare la tecnologia DDR-II fu la scheda video GeForce FX 5800 di nVidia. La versione 5900 ritorn\u00f2 a DDR, come anche la 5950, per poi tornare con la 5700 Ultra ad usare la DDR-II con un clock di 900\u00a0MHz (rispetto agli 800\u00a0MHz della 5800 e 1\u00a0GHz della 5800 Ultra). \nAnche la ATI Radeon 9800 Pro con 256\u00a0MB di memoria (non la versione a 128\u00a0MB) usa DDR-II, ma questo perch\u00e9 richiede meno piedini rispetto alla DDR. La Radeon 9800 Pro 256\u00a0MB ha una frequenza di clock di 20\u00a0MHz maggiore rispetto alla versione a 128\u00a0MB, e un maggior numero di chip. \nSi suppone che la DDR-II usata sulla 9800 Pro da 256\u00a0MB sia in effetti la memoria che avrebbe dovuto essere usata sulla serie GeForce FX 5900, ma fin\u00ec per essere inutilizzata dopo che nVidia decise di bloccare la produzione della linea 5800. \nSuccessivamente un successivo chip ATI, il 9800XT \u00e8 ritornato a DDR, ATI ha poi iniziato ad usare memorie GDDR3 sulla loro linea Radeon X800.\nSpecifiche JEDEC.\nI moduli di memoria DDR2 per personal computer desktop (DIMM) hanno 240 Pin, e sono quindi incompatibili con quelli DDR che hanno 184 pin.\nPrestazioni.\nClock.\nDDR-II raddoppia la velocit\u00e0 di clock rispetto a DDR, che a sua volta raddoppi\u00f2 la velocit\u00e0 della SDRAM. Con una frequenza di clock di 100\u00a0MHz, SDR trasferisce i dati ad ogni fronte di salita del clock, raggiungendo cos\u00ec una velocit\u00e0 di trasferimento di 100\u00a0MHz effettivi. \nCome DDR, DDR-II trasferisce i dati ad ogni fronte di salita e di discesa, ottenendo cos\u00ec una velocit\u00e0 di trasferimento di 200\u00a0MHz. Altri miglioramenti sono ottenuti attraverso un aumento dei buffer, un miglioramento del prefetch, richieste elettriche ridotte e packaging migliorato. In controparte, per\u00f2, la latenza aumenta in DDR-II rispetto a DDR-I.\nLa differenza tra DDR-I e DDR-II consiste nel fatto che il bus delle DDR-II presenta un clock raddoppiato rispetto al clock della singola cella di memoria, permettendo cos\u00ec di trasferire 4 bit per ogni ciclo, questo senza modificare la velocit\u00e0 delle celle di memoria. Le DDR-II possono quindi raggiungere una velocit\u00e0 del bus doppia rispetto alle DDR-I.\nConsumi.\nIl risparmio di energia \u00e8 ottenuto principalmente dalle migliori tecnologie utilizzate per produrre i chip, ma anche da una pi\u00f9 bassa frequenza di clock. Un prodotto con DDR-II pu\u00f2 usare una frequenza di clock di 1/4 rispetto a SDR, mantenendo la stessa larghezza di banda. Una frequenza di clock pi\u00f9 bassa \u00e8 anche pi\u00f9 facile da pilotare su un circuito, riducendo cos\u00ec la potenza dissipata, soprattutto quando il bus dei dati \u00e8 inattivo.\nProblemi.\n\u00c8 importante sottolineare che le memorie DDR-II usate sulle schede video (a cui a volte ci si riferisce come GDDR2) sono in effetti una fusione delle tecnologie DDR e DDR-II, e hanno avuto problemi di surriscaldamento dovuto al fatto che erano ancora utilizzate le tensioni per le DDR. \nATI da allora ha creato la memoria GDDR3, che segue pi\u00f9 da vicino le specifiche DDR-II (anche se ha alcune caratteristiche in pi\u00f9 che le consentono di essere pi\u00f9 adatta alle schede video) e che ha largamente sostituito DDR-II sulle schede video.\nMercato.\nAlternative.\nLe DDR-II hanno avuto pochi concorrenti nel settore delle memorie principali, anche se attualmente le DDR3 si stanno imponendo come standard. Il primo \u00e8 stato il RDRAM Rambus eXtreme Data Rate (XDR). Pur avendo velocit\u00e0 di clock molto elevate, Rambus \u00e8 stato virtualmente disconosciuto dai produttori di chipset, e si suppone che pi\u00f9 probabilmente XDR sar\u00e0 utilizzato in applicazioni di punta. \nL'altra alternativa \u00e8 la memoria Kentron Quad Band (QBM), che usa moduli DDR con due canali per modulo. QBM fu brevemente supportato da VIA, ma ha successivamente abbandonato questa tecnologia, e ci sono dubbi riguardo alla crescita commerciale di Kentron. \nL'ultima alternativa \u00e8 la RAM Quad Data Rate (QDR), che \u00e8 considerata la successione naturale della tecnologia DDR (DDR-II usa alcuni metodi del trasferimento di QDR, anche se \u00e8 ancora basato su tecnologia DDR). Comunque si ritiene che QDR attualmente non abbia la pi\u00f9 remota possibilit\u00e0 di commercializzazione a causa degli alti costi di produzione e dalle basse velocit\u00e0 ottenibili con questi moduli (a malapena 66\u00a0MHz, 266\u00a0MHz effettivi), e potrebbero non essere disponibili fino al prossimo decennio.\nEvoluzione.\nL'evoluzione naturale dello standard DDR-II \u00e8 il DDR-III."}
{"id": "92270", "revid": "112094896", "url": "https://it.wikipedia.org/wiki?curid=92270", "title": "Clare", "text": ""}
{"id": "92271", "revid": "106703786", "url": "https://it.wikipedia.org/wiki?curid=92271", "title": "DDR3", "text": "DDR3 \u00e8 lo standard di memorie RAM sviluppato come successore delle memorie DDR2. L'arrivo sul mercato \u00e8 avvenuto nel corso del 2007 ad opera di Intel che ne ha offerto pieno supporto con il proprio chipset Bearlake. AMD lo ha adottato solo nel febbraio 2009.\nCaratteristiche tecniche.\nCome anche il nome lascia intendere, le memorie DDR3 sono un'evoluzione delle precedenti DDR2. Ancora una volta i dati vengono trasferiti su entrambi i fronti del segnale di clock (salita e discesa) ottenendo cos\u00ec una duplicazione della velocit\u00e0 di trasferimento che nelle DDR3 dovrebbe variare tra gli 800\u00a0Mbit/s e gli 1,5\u00a0Gbit/s, anche se con le nuove memorie si \u00e8 arrivati a risultati di circa 1,7\u00a0Gbit/s.\nPrincipi di funzionamento di una memoria \"Double Data Rate\".\n\u00c8 importante ricordare che una memoria di tipo DDR lavora con i cosiddetti \"prefetch buffer\", che sono utilizzati per collezionare i dati prima di fornirli a un'interfaccia pi\u00f9 veloce. Mentre la prima generazione di memoria a doppio fronte, la DDR appunto, (DDR mode, no buffering), la successiva DDR2 e , come \u00e8 possibile immaginare, la DDR3 \u00e8 . \u00c8 proprio questa caratteristica che determina la differenza di prestazioni tra le varie generazioni, e spiega anche perch\u00e9 le latenze si dilatino nel susseguirsi delle generazioni suddette. A questo proposito \u00e8 utile osservare che le DDR1 lavoravano con CAS (\"Column Address Select\") di 2, 2.5 o 3 cicli di clock; le DDR2 arrivano a CAS 3, 4 o 5, mentre le DDR3 ora arrivano a CAS da 5 a 8. Questi numeri indicano il numero di cicli di clock che servono alla RAM per \"riempire\" il proprio \"prefetch buffer\". A causa di questa dilatazione nelle frequenze, i primi esponenti di un nuovo standard di memoria DDR non riescono quasi mai a superare le prestazioni di uno della precedente generazione. I vantaggi intrinseci della nuova tecnologia, come per esempio la frequenza di funzionamento, vengono praticamente compensati dalle superiori latenze. Il vero vantaggio di un nuovo standard di memoria emerge quindi dopo un certo tempo di sviluppo, dopo cio\u00e8 che i progettisti riescono a ridurre i tempi di latenza e innalzare ulteriormente la frequenza di funzionamento.\nEvoluzione delle prestazioni.\nIl susseguirsi delle generazioni di memoria DDR ha visto proprio un progressivo aumento del clock di funzionamento unito ad una diminuzione della tensione di alimentazione in modo da poter contenere il consumo massimo e la conseguente dissipazione termica. Secondo Intel, che \u00e8 stata la prima ad adottare memorie DDR3 la memoria DDR3-1333 necessiter\u00e0 della stessa potenza di funzionamento della memoria DDR2-800, mentre a parit\u00e0 di clock il risparmio dovrebbe assestarsi sul 25% circa.\nOgni generazione DDR utilizza una densit\u00e0 di memoria superiore, e ci\u00f2 significa che la capacit\u00e0 si espande con i processi costruttivi pi\u00f9 avanzati. La media per i moduli DDR di prima generazione era 512 MB per modulo. Le DDR2 hanno raggiunto la loro maturit\u00e0 con una capacit\u00e0 di 1 GB per modulo, quindi ci si aspetta che le DDR3 possano in futuro trovare la loro collocazione definitiva in configurazioni da 4 GB totali per un intero sistema, vale a dire utilizzando 2 moduli da 2 GB ciascuno in configurazione dual channel.\nIl JEDEC ha specificato che la tensione predefinita delle DDR3 deve essere pari a 1.5 V (per le DDR2 \u00e8 di 1.8 V, mentre per le DDR1 era pari a 2.5 V). Questo ovviamente non significa che i produttori non possano aumentare questa tensione a valori superiori in modo da garantire maggior stabilit\u00e0 operativa per funzionamenti fuori specifica a clock pi\u00f9 elevati di quelli standardizzati dal JEDEC stesso.\nIntel si aspetta che le memorie DDR3 possano arrivare agilmente a velocit\u00e0 DDR3-2133, che dovrebbero chiamarsi PC3-17000 a 266\u00a0MHz di clock e 1066\u00a0MHz di I/O clock.\nRetrocompatibilt\u00e0.\nI moduli di memoria DDR3 sono identici sia per forma che per dimensioni ai DDR2, sia per il formato DIMM (pc fissi) che per quello SO-DIMM (computer portatili), tuttavia moduli appartenenti ai due standard non sono intercambiabili: ci\u00f2 \u00e8 dovuto a differenze nell'alimentazione, poich\u00e9, come detto, le DDR3 funzionano a tensione inferiore. Proprio per evitare errori di compatibilit\u00e0, sebbene il numero e la posizione dei pin dei moduli di memoria DDR2 e DDR3 siano identici, la tacca \u00e8 stata riposizionata, introducendo anche un'incompatibilit\u00e0 meccanica, e rendendo le memorie \"pin-incompatibili\".\nStandard DDR3.\nDi seguito sono riportati i valori standard e le prestazioni che i moduli DDR3 sono in grado di fornire:\nCAS Latency (CL): indica il ritardo tra l'inoltro di una richiesta in lettura e l'istante in cui il dato \u00e8 pronto per l'uscita; valori minori indicano prestazioni migliori.\nRAS to CAS Delay (RCD): indica il ritardo tra il segnale di RAS e quello di CAS; valori minori indicano prestazioni migliori.\nRAS Precharge Time (RP): indica l'intervallo di tempo tra un comando RAS e il successivo; valori minori indicano prestazioni migliori."}
{"id": "92273", "revid": "2217904", "url": "https://it.wikipedia.org/wiki?curid=92273", "title": "Alba Fucens", "text": "Alba Fucens (nel XX secolo nota anche come Alba Fucente) \u00e8 un sito sorto nel IV secolo a.C. come colonia di diritto latino in una posizione elevata e ben fortificata di circa 34 ettari a quasi alle pendici del monte Velino in Abruzzo. Dichiarato monumento nazionale nel 1902, \u00e8 situato nel contemporaneo comune di Massa d'Albe (AQ) a ridosso del borgo medievale di Albe, a pochi chilometri a nord della citt\u00e0 di Avezzano.\nOrigini del nome.\nIl toponimo \"Alba\", assai diffuso nel mondo latino, deriva da una comune radice indoeuropea che significa \"altura\", ma anche \"bianco\". Secondo l'Olstenio il nome deriverebbe \"dal campo all'intorno, sparso e pieno di sassi bianchi\", e altri studiosi concordarono con tale ipotesi. Sulla base di alcune fonti storiche il nome potrebbe anche derivare da quello di Alba Longa, metropoli latina.\nPer quanto riguarda l'aggettivo \"Fucens\" (o \"Fucense\"), questo si ricollegava al nome del vicino lago Fucino (in latino \"F\u016bcinus\"), a sua volta associato all'etnico \"F\u016bcentes\", un appellativo dei Marsi che vivevano sulle sponde orientali del lago marsicano. I coloni di Alba Fucens erano detti \"Albensi\", mentre gli \"Albani\" erano quelli della madrepatria, come riportano in maniera esplicita diverse fonti storiche.\nStoria.\nOrigini e primo sviluppo della citt\u00e0.\nFu fondata da Roma come colonia di diritto latino nel 304 a.C., o secondo altre fonti nel 303 a.C., nel territorio degli Equi, a ridosso di quello occupato dai Marsi, in una posizione geografica strategica. Si sviluppava su una collina appena a nord della via Tiburtina Valeria, arteria che probabilmente fu prolungata oltre Tibur in questo stesso periodo. \nInizialmente fu popolata da coloni che edificarono, negli anni immediatamente successivi al proprio stanziamento, una prima cinta muraria. Costoro, l'anno successivo alla fondazione, dovettero difendersi dagli attacchi degli Equi, che non potendo tollerare la presenza di una cittadella fortificata latina sul proprio territorio, tentarono, senza successo, di espugnarla.\nEt\u00e0 repubblicana.\nDurante la Seconda guerra punica Alba inizialmente rimase fedele alla madrepatria e, nel 211 a.C., invi\u00f2 un contingente di uomini per soccorrere Roma verso cui si stava dirigendo Annibale, ma in seguito, assieme ad altre undici colonie (Ardea, Nepete, Sutrium, Carsioli, Sora, Suessa, Circeii, Setia, Cales, Narnia, Interamna Nahars) rifiut\u00f2 di fornire ulteriori aiuti e fu punita.\nSi trasform\u00f2 successivamente in un posto dove confinare importanti prigionieri di stato, come Siface re di Numidia, Perseo re di Macedonia, Bituito, re degli Arverni. Grazie alla propria ubicazione, la citt\u00e0 fu sempre considerata strategicamente importante, soprattutto durante le guerre civili. Per tale ragione fu attaccata dagli alleati durante la Guerra sociale, ma rimase fedele a Roma.\nNella lotta fra Silla e Mario, la citt\u00e0 prese le parti di quest'ultimo. Al termine del conflitto, Silla, per punirla e nel contempo soddisfare le richieste di uno dei suoi luogotenenti, Metello Pio, distribu\u00ec ai veterani di quest'ultimo parte del territorio di Alba Fucens. Coinvolta nel conflitto fra Cesare e Pompeo, ospit\u00f2 una guarnigione di sei coorti agli ordini di Lucio Domizio Enobarbo, del bando pompeiano, poi arresesi alle legioni del conquistatore delle Gallie.\nSubito dopo la morte di Giulio Cesare, nel 44 a.C., la legio Martia (arruolata tra i Marsi) si ammutin\u00f2 contro il console Marco Antonio e pass\u00f2 dalla parte di Ottaviano, giovane pronipote nonch\u00e9 figlio adottivo di Cesare. La Martia, lasciando la litoranea all'altezza di Aternum, prese la via Valeria e si port\u00f2 nella citt\u00e0 fortificata di Alba Fucens, che per la sua posizione strategica permetteva di mantenere i contatti con Ottaviano e, se necessario, di impedire ad Antonio il transito verso l'Adriatico. Cicerone nelle \"Filippiche\" riporta cos\u00ec l'accaduto: \"Ora questa legione [la Martia] si \u00e8 acquartierata ad Alba Fucens. Quale altra citt\u00e0 si poteva scegliere, ben fortificata e vicina, o pi\u00f9 adatta per posizione naturale alle operazioni militari, o pi\u00f9 fedele, o abitata da cittadini pi\u00f9 coraggiosi o pi\u00f9 attaccati alla nostra Repubblica? [\u2026] Chi, infatti, \u00e8 stato pi\u00f9 coraggioso, pi\u00f9 devoto alla Repubblica, della legio Martia nel suo insieme? [\u2026] Mi sembra giusto, senatori, elevare ai soldati della legione Martia e a coloro che morirono combattendo con quella, il monumento pi\u00f9 grande possibile. Le benemerenze di questa legione nei riguardi dello Stato sono grandi e incredibili\". Appreso della defezione, Antonio rinvi\u00f2 la seduta senatoriale del 24 novembre e si precipit\u00f2 ad Alba Fucens per ricondurre la legione all'obbedienza, ma senza risultato. Dopo la partenza di Antonio, Ottaviano raggiunse con le sue truppe Alba Fucens e ne scrisse al senato, come riportato anche da Appiano di Alessandria nelle sue \"Guerre civili\" presenti nel libro \"Storia Romana\": \"Intanto Ottaviano riun\u00ec presso Alba il suo esercito, che si form\u00f2 delle due legioni Martia e Quarta, di altre due di veterani, e una di reclute: ne scrisse al senato, che si congratul\u00f2 con lui\". Successivamente, dopo aver saputo che anche la IV legione aveva fatto come la Martia, Marco Antonio rinunci\u00f2 a far dichiarare nemico pubblico Ottaviano, che ora aveva con s\u00e9 le due delle legioni pi\u00f9 prestigiose e importanti dell'esercito.\nEt\u00e0 imperiale.\nLa sua prosperit\u00e0, nel periodo imperiale, \u00e8 testimoniata dalle iscrizioni trovate. Fra queste se ne segnala una di particolare importanza relativa al destino del vicino alveo del Fucino, emerso a seguito del primo prosciugamento del lago effettuato nel I secolo per volont\u00e0 dall'imperatore Claudio. Alba Fucens \u00e8 menzionata per l'ultima volta da Procopio di Cesarea che ci tramanda come, nel 537, venisse occupata dai bizantini durante la guerra gotica.\nEt\u00e0 alto-medievale.\nIl sovrastante borgo di Albe fu incluso intorno all'anno 860 nella contea dei Marsi, uno Stato alto medievale che ha avuto il suo momento di massima importanza tra il X e il XII secolo, allorquando il conte dei Marsi Berardo \"il Francisco\", rese indipendente la contea marsicana dal ducato di Spoleto a cui era soggetta. Con l'avvento dei Normanni e l'istituzione del Regno di Sicilia, Albe divenne il centro di riferimento politico e amministrativo della contea albense, dominio feudale esistito tra il XII secolo e il 1806, anno dell'abolizione dei feudi con la conseguente perdita dei diritti feudali.\nArea archeologica.\nStruttura urbana.\nNel secondo dopoguerra furono intrapresi per la prima volta scavi sistematici per approfondire le conoscenze storiche e culturali sulla citt\u00e0. Vennero effettuati a partire dal 1949 da un gruppo di lavoro belga dell'Universit\u00e0 Cattolica di Lovanio guidato da Fernand De Visscher, seguito dal \"Centro belga di ricerche archeologiche in Italia centrale e meridionale\" diretto da Joseph Mertens. Ulteriori ricerche furono condotte a partire dal 2006 dalla Soprintendenza per i Beni Archeologici dell'Abruzzo.\nLa citt\u00e0, situata fra i 949 e i \u00e8 racchiusa entro una cinta muraria lunga circa 2,9 chilometri che in gran parte si \u00e8 ben conservata. Le pareti esterne, sono costruite con massi poligonali perfettamente incastonati fra di loro con superfici lisciate. C'\u00e8 la presenza di una sola torre e di due bastioni a protezione di tre delle quattro porte principali. Su uno dei bastioni sono raffigurati simboli fallici che dovevano servire ad allontanare le forze malefiche.\nLe porte principali sono la porta Massima, rivolta sulla via Valeria, la porta di Massa per la via che conduceva ad Aveia nei Vestini, la porta Fellonica rivolta sul versante della Res publica Aequiculanorum (Cicolano).\nSul lato settentrionale era stata approntata, per una lunghezza di circa 140 metri, una triplice linea difensiva eretta in epoche diverse. La pi\u00f9 antica fu probabilmente edificata dai primi coloni anche se c'\u00e8 chi sostiene che potrebbe essere anteriore all'arrivo dei conquistatori romani. La citt\u00e0 inizi\u00f2 a svilupparsi all'interno della cinta muraria nel III secolo a.C. e raggiunse la sua massima espansione in et\u00e0 imperiale. La struttura viaria urbana, chiaramente identificabile, era basata sull'incrocio degli assi stradali principali, tipico di altre citt\u00e0 di fondazione latina.\nEdifici e luoghi di interesse.\nNel centro dell'abitato era situato il forum (142 metri di lunghezza per 43,50 di larghezza), su cui si affacciavano i pi\u00f9 rappresentativi edifici pubblici cittadini: la basilica, dove si trattavano gli affari e si amministrava la giustizia, edificata con ogni probabilit\u00e0 fra la fine del II secolo a.C. e i primi decenni del secolo successivo; il macellum (mercato), della stessa epoca e, contigue ad esso, le terme, costruite in et\u00e0 tardo-repubblicana, ma ampliate in epoca imperiale. Queste ultime erano decorate con preziosi mosaici raffiguranti scene e soggetti marini. Ad Alba Fucens era presente anche un anfiteatro, di forma ovale che misura 96 metri per 79, realizzato grazie al legato testamentario del Prefetto del Pretorio Nevio Sutorio Macrone, nato ad Alba e vissuto durante il regno dell'imperatore Tiberio. Sono numerose le abitazioni appartenenti al patriziato locale, fra cui una villa nota come domus. Sul fianco del colle Pettorino si trovano i resti della cavea e di altri elementi del teatro romano di Alba Fucens.\nNumerosi erano anche gli edifici religiosi sia nel centro urbano, come il tempio di Iside e il sacrario di Ercole, che sulla collina situata all'estremit\u00e0 occidentale dell'abitato. Quest'ultima era occupata da alcuni luoghi di culto, fra cui un tempio dedicato ad Apollo, trasformato in chiesa cristiana e ampiamente ristrutturato in et\u00e0 medievale, noto come chiesa di San Pietro in Albe che contiene antiche colonne ed alcuni mosaici di fattura cosmatesca. \u00c8 l'unica chiesa monastica in Abruzzo in cui la navata centrale \u00e8 separata da quelle laterali da antiche colonne. Gravemente danneggiata dal terremoto di Avezzano del 1915, \u00e8 stata oggetto a cominciare dagli anni Cinquanta di una campagna di restauri, attraverso un'anastilosi quasi completa, guidata tra il 1955 e il 1957 da Raffaello Delogu.\nResti del ponte-sifone in localit\u00e0 Arci e dell'acquedotto romano di Alba Fucens, costruito nel I secolo a.C. sono visibili lungo il percorso originario della struttura che collegava la colonia con la sorgente di Sant'Eugenia oltre il valico di Fonte Capo la Maina, nei pressi della contemporanea frazione di Santa Jona.\nLa chiesa di San Nicola venne edificata invece nel Seicento. Distrutta dal sisma del 1915 fu ricostruita presso il nuovo borgo di Albe riutilizzando alcuni materiali provenienti dall'edificio originario e dal sito archeologico sottostante.\nBorgo e castello di Albe.\nAlbe fu costruita nel Medioevo pi\u00f9 in alto rispetto ad Alba Fucens, sulla collina di San Nicola. Fu feudo degli Orsini (XIV secolo) che vi costruirono il castello in posizione dominante sul lago Fucino. La cittadella medievale fu il capoluogo della contea di Albe.\nLa struttura militare si mantenne integra fino al terremoto della Marsica del 1915 quando fu gravemente danneggiata e abbandonata insieme al paese. Albe, ricostruita pi\u00f9 in basso alle pendici del colle, \u00e8 tornata a nuova vita con la realizzazione di varie attivit\u00e0 e di una via di accesso ai ruderi del borgo medievale.\nIl castello \u00e8 a pianta rettangolare con quattro torri, di cui solo una \u00e8 scampata alla furia del sisma. Grazie alla torre superstite \u00e8 possibile accertare il rimaneggiamento cinquecentesco con le tipiche merlature."}
{"id": "92274", "revid": "838137", "url": "https://it.wikipedia.org/wiki?curid=92274", "title": "308 a.C.", "text": ""}
{"id": "92276", "revid": "1543377", "url": "https://it.wikipedia.org/wiki?curid=92276", "title": "Magistratura (storia romana)", "text": "La magistratura (dal latino \"magister\" = maestro), nell'antica Roma indica ogni carica pubblica, per lo pi\u00f9 elettiva e temporanea. La medesima espressione ha in seguito designato una specifica funzione pubblica, quella dei magistrati preposti all'amministrazione della giustizia, ovvero all'esercizio della giurisdizione. Nell'antica Roma l'ordine sequenziale delle cariche pubbliche fu detto, in epoca repubblicana, \"cursus honorum\".\nDurante il periodo regio, il \"Rex\" (Re) era il principale magistrato del potere esecutivo. Il suo potere, in pratica, era assoluto. Egli era il capo dei sacerdoti romani (\"pontifex maximus\"), il legislatore, il giudice, ed il comandante in capo dell'esercito romano. Quando il Re moriva, il suo potere tornava al Senato, il quale sceglieva un \"Interrex\" per facilitare l'elezione del nuovo sovrano. Durante il passaggio dalla monarchia alla Repubblica, l'equilibrio costituzionale del potere venne spostato dal potere esecutivo del Re a quello del Senato.\nDopo la cacciata dei re, con l'avvento della Repubblica (509 a.C.), il potere detenuto dal re fu trasferito a due consoli, che erano eletti annualmente. I magistrati romani erano ora eletti dallo stesso Popolo di Roma, ed erano titolari di un grado di potere, chiamato \"maggior potere\" (\"maior potestas\"). Il dittatore aveva \"maggior potere\" rispetto agli altri magistrati, dopo di lui c'era il censore, poi il console (\"consul\"), il pretore (\"praetor\"), l'edile ed il questore (\"quaestor\"). Ogni magistrato poteva poi opporre il suo \"veto\" ad un'azione che fosse stata presa da un altro magistrato di pari grado o inferiore. Per definizione il tribuno della plebe e gli edili plebei non erano tecnicamente dei magistrati fino a quando furono eletti dai plebei, e come tali, erano indipendenti da tutti gli altri magistrati.\nDurante il periodo di transizione dalla Repubblica all'Impero, l'equilibrio costituzionale del potere viene spostato dal Senato al potere esecutivo (l'imperatore romano). Teoricamente, il Senato eleggeva ogni nuovo imperatore, in pratica ogni imperatore sceglieva il suo successore, anche se la scelta fu spesso annullata da parte dell'esercito, della guardia pretoriana o con lo scoppio di una guerra civile. Il potere dell'imperatore (il suo \"imperium\") esisteva in teoria, grazie al suo stato giuridico. Le due pi\u00f9 importanti componenti del suo \"imperium\" erano la \"tribunicia potestas\" e i poteri proconsolari. In teoria, almeno i poteri tribunizi (che erano simili a quelli dei tribuni della plebe del periodo repubblicano) diedero all'imperatore l'autorit\u00e0 sul governo civile di Roma, il potere proconsolare (simile a quello dei governatori militari o dei proconsoli, sotto la vecchia repubblica) gli diedero l'autorit\u00e0 sopra le forze armate; mentre questa distinzione risult\u00f2 sufficientemente evidente durante il periodo alto imperiale, alla fine venne perduta ed i poteri dell'imperatore divennero meno costituzionali e pi\u00f9 monarchici. I magistrati tradizionali che sopravvissero alla fine della Repubblica furono i consoli, i pretori, i tribuni della plebe, gli edili, i questori ed i tribuni militari. Marco Antonio abol\u00ec la carica di dittatore e \"magister equitum\" durante il suo consolato del 44 a.C., mentre le cariche di \"interrex\" e censore vennero abolite poco dopo.\nIn generale romano.\nFunzioni.\nL'annualit\u00e0 delle cariche deriv\u00f2 dal timore che la gestione di una carica, protraendosi oltre un anno, potesse indurre chi l'occupava a crearsi, come oggi si direbbe, una situazione di potere, tale da costituire un pericolo per la libert\u00e0 degli altri cittadini. Le cariche pubbliche erano chiamate comunemente onori (\"honores\"), e la legge non prevedeva compensi per coloro che le ricoprivano. Il cittadino doveva aspirare alla carica in s\u00e9 e contentarsi del prestigio che gliene sarebbe derivato, senza alcun profitto materiale.\nUn magistrato non poteva essere deposto dalla carica prima che scadesse il tempo stabilito per la sua durata e, sebbene potesse essere processato per comportamento illecito, ci\u00f2 in pratica non accadeva mai. Uscito per\u00f2 di carica, il magistrato tornava ad essere un cittadino qualunque e poteva quindi essere chiamato in tribunale a rendere conto di quanto aveva operato durante la carica.\nTipologia dei magistrati.\nVi erano \"magistrati curuli\" e \"non\", ovvero il magistrato poteva sedere o meno sulla \"sella curulis\", poltrona intarsiata di avorio, che ricordava il \"currus\" o carro reale di cui al tempo della monarchia facevano uso i re. I magistrati non curuli sedevano su un semplice sgabello (\"subsellium\"). Infine le magistrature si distinguevano in straordinarie e ordinarie. Erano magistrati straordinari: il dittatore con il maestro di cavalleria, ordinari tutti gli altri. I consoli, i pretori e i dittatori in quanto occupavano cariche con imperium si facevano precedere da littori portanti fasci di verghe con la scure, quali simboli del potere; i consoli erano preceduti da dodici littori, i pretori da due in Roma e da sei fuori; i dittatori da ventiquattro. I magistrati curuli portavano nei giorni comuni una toga orlata da una striscia di porpora (\"toga praetexta\") che era indossata anche dai bambini, mentre nei giorni festivi indossavano una toga tutta di porpora; gli altri magistrati non portavano nessun distintivo particolare.\nSi distinguevano, fra i magistrati, due categorie: i magistrati \"cum imperio\", e magistrati \"sine imperio\". Si tratta di un potere di stampo militare che, come denuncia il suffisso \"-ium\", ha natura dinamica, e che conferisce al suo titolare la facolt\u00e0 di impartire ordini ai quali i destinatari non possono sottrarsi, con conseguente potere di sottoporre i recalcitranti a pene coercitive di natura fisica (fustigazione, e nei casi pi\u00f9 gravi, decapitazione) o patrimoniale (multe). Simboli esteriore di questo potere sono i \"fasci littori\".\nTra questi furono magistrati \"sine imperio\", vale a dire: i questori, gli edili, i censori, i tribuni della plebe, i \"duumviri\", i tre \"tresviri monetales\", i \"decemviri sacris faciundis\", i \"decemviri agris dandis adsignandis\", i \"decemviri stlitibus iudicandis\", i \"triumviri capitales\", i \"curatores viarum\", i \"quattuorviri viarum curandarum\" e i \"triumviri coloniae deducendae\".\nAl contrario erano magistrati \"cum imperio\", il pretore, i due consoli, i proconsoli, i propretori, il dittatore, il \"magister equitum\", i \"triumviri rei publicae constituendae causa consulari potestate\", i \"decemviri legibus scribundis consulari imperio\", i \"tribuni militum consulari potestate\" e l\"'interrex\".\nAnalisi per periodo storico.\nMagistrati esecutivi in epoca regia (753-509 a.C.).\n\"Rex\".\nDurante il periodo regio, il \"rex\" era il principale magistrato esecutivo. Egli era a capo del potere esecutivo, di quello sacerdotale, legislativo, di giudice, dell'esercito.\nI suoi poteri si basavano sulla legge e sulla giurisprudenza precedente. Riceveva questi poteri solo attraverso un processo politico di nomina, detto \"creatio\". Secondo quanto racconta Sallustio, il grado legale di autorit\u00e0 (\"imperium\") posseduto dal \"Rex\" era conosciuto come \"imperium legitimum\" (comando legittimo). ci\u00f2 probabilmente significava che la sola restrizione che poteva avere era di osservare i precedenti usi e costumi (\"mos maiorum\"). Questo significa, per esempio, che poteva consultarsi con il Senato prima di prendere una decisione, anche se ci\u00f2 non era gli era necessariamente richiesto. In pratica il \"Rex\" non aveva reali restrizioni al suo potere. Allo scoppio della guerra, esercitava il potere esclusivo di organizzare e raccogliere le truppe, di selezionare i comandanti dell'esercito e di condurre la campagna militare come ritenesse opportuno. Controllava e gestiva tutte le propriet\u00e0 tenute dallo Stato, aveva il potere esclusivo di distribuire i territori ed il bottino di guerra. Fu il principale rappresentante della citt\u00e0 durante i rapporti con gli Dei e con i \"leader\" delle altre comunit\u00e0/popolazioni limitrofe, potendo emanare una legge per decreto unilaterale. Qualche volta sottoponeva i suoi decreti ad una cerimonia di ratifica del Popolo o del Senato di Roma, anche se un rifiuto non gli impediva l'emanazione del decreto. Il re, talvolta, subiva una qualche restrizione ai suoi poteri: doveva osservare i precedente usi e costumi nel rispetto della tradizione (\"mos maiorum\").\nIl re sceglieva anche i numerosi ufficiali che lo assistevano, ed in modo unilaterale concedeva loro il potere. Quando il re lasciava la citt\u00e0, un prefetto Urbano veniva posto a capo della citt\u00e0, al posto del re assente. Il re disponeva, inoltre, di due questori come suoi assistenti generali, mentre numerosi altri ufficiali lo assistevano nei casi di tradimento. In guerra, il re comandava occasionalmente solo la fanteria e delegava il comando della cavalleria al comandante della sua guardia personale, il tribuno dei \"celeres\". E se il re poteva unilateralmente dichiarare guerra, di solito preferiva che tali dichiarazioni venissero ratificate dall'assemblea popolare.\nInoltre, egli di solito preferiva non decidere su questioni che si occupavano di diritto di famiglia, lasciando che di ci\u00f2 se ne occupasse l'assemblea popolare. E mentre il re aveva potere assoluto sui tribunali civili e penali, probabilmente presiedette ad un solo caso nelle sue fasi iniziali (\"in iure\"), rinviando quindi la causa ad uno dei suoi assistenti (un \"iudex\") per l'insediamento. Nei casi penali di maggior importanza, il re poteva riferire al popolo, radunato in assemblea, per il giudizio. Inoltre, il re di solito riceveva l'autorizzazione dalle cariche sacerdotali, prima di introdurre nuove divinit\u00e0.\nAltre cariche.\nIl periodo tra la morte di un re e la nomina di uno nuovo, era chiamato \"interregnum\". Durante questo periodo il Senato eleggeva un senatore che ricoprisse il ruolo di \"interrex\", per facilitare la nomina di un nuovo re. L'\"Interrex\" era sempre un patrizio e rimaneva in carica per soli cinque giorni, venendo sostituito da un altro \"interrex\" dopo tale periodo, e cos\u00ec di seguito fino a quando un nuovo \"Rex\" non era nominato. Il significato di \"Interrex\" era letteralmente \"Rex ad interim\". Quest'ultimo, a differenza del re, rimaneva in carica per soli cinque giorni. L'\"Interrex\" deteneva la stessa autorit\u00e0 giuridica e gli stessi poteri del re (\"imperium\"). Poteva, per esempio, emanare un decreto, legiferare, comandare l'esercito e presiedere alle assemblee popolari e del Senato.\nUna volta che l'\"interrex\" trovava un candidato adatto a regnare, presentava la sua candidatura al Senato per l'approvazione iniziale. Se il Senato votava in favore della sua nomina, questa persona doveva presentarsi davanti al Popolo di Roma nei comizi curiati. Dopo la nomina era eletto dall'assemblea popolare, mentre il Senato ratificava la nomina tramite decreto (\"senatus consultum\"), grazie all'\"auctoritas patrum\". Dal momento che ogni candidato era scelto da un membro del senato (\"Interrex\"), l'\"auctoritas patrum\" funzionava soprattutto come salvaguardia contro un \"Interrex\" dalla testa dura. Quest'ultimo poi dichiarava formalmente la nomina del nuovo re, il quale poco dopo chiedeva gli auspici (ricerca rituale di presagi degli dei), ed era investito dell'autorit\u00e0 regale (\"imperium\") dall'assemblea popolare, attraverso il passaggio conosciuto come la \"lex curiata de imperio\". In teoria, il re era eletto dal popolo, ma in pratica era il Senato che aveva il potere per la sua nomina. L'assemblea popolare non poteva, infine, selezionare un candidato come \"Rex\". E se potevano votargli contro, era improbabile che potessero averne uno loro.\nIl \"Rex\" sceglieva i numerosi magistrati che lo assistevano, unilateralmente, e concedeva loro i poteri. Quando il re lasciava la citt\u00e0, il suo posto era occupato da un prefetto urbano (\"praefectus urbi\"), fino al suo ritorno. Il re disponeva, inoltre, di due questori (\"quaestores parricidii\") come assistenti generali, mentre altri e numerosi magistrati lo assistevano nei casi di tradimento (\"duumviri perduellionis\"). In guerra, il \"Rex\", che occasionalmente comandava solo la fanteria, delegava il comando della cavalleria al comandante della sua guardia personale, il \"tribunus celerum\". Nella prima repubblica, questa formula venne ricreata nella versione del dittatore (\"magister peditum\", \"comandante della fanteria\") e del suo subordinato, il \"magister equitum\" (\"comandante della cavalleria\").\nMagistrati esecutivi in epoca repubblicana (509-31 a.C.).\nGrado.\nI magistrati erano eletti dal popolo di Roma, che consisteva in plebei (gente comune) e patrizi (aristocratici). Ogni magistrato era investito di un certo grado di potere, denominato \"maior potestas\" (maggior potere), a seconda del ruolo che ricopriva. Il dittatore si trovava nella fascia pi\u00f9 elevata della gerarchia delle magistrature repubblicane ed aveva un \"maggior potere\"; ma era originariamente destinato ad essere solo una carica temporanea per i momenti di emergenza dello stato. Dopo il dittatore vi era il censore (il quale, sebbene fosse il pi\u00f9 alto in grado magistrato ordinario, in virt\u00f9 del suo prestigio, aveva poco potere reale), poi il console (\"consul\"), il pretore (\"praetor\"), l'edile ed il questore (\"quaestor\"). Ogni magistrato poteva poi opporre il suo \"veto\" ad un'azione che fosse stata presa da un altro magistrato di pari grado o inferiore. Nel caso in cui questo \"veto\" si verificava tra due magistrati di pari rango, come ad esempio tra due pretori, ci\u00f2 si chiamava \"potestas par\" (ovvero negazione dei poteri). Per evitare che si verificasse una condizione del genere, i magistrati usavano il principio dell'alternanza, assegnando le responsabilit\u00e0 a sorte o per anzianit\u00e0, o dando a certi magistrati il controllo su determinate funzioni. Se questa forma di \"veto\" succedeva contro un magistrato di rango inferiore, questa azione era chiamata \"intercessio\", dove il magistrato letteralmente interponeva il suo rango pi\u00f9 elevato per ostacolare il magistrato pi\u00f9 basso grado. E bench\u00e9 i tribuni della plebe (cos\u00ec come gli edili plebei), non fossero tecnicamente dei magistrati, essi erano eletti solo tra i plebei. Cos\u00ec come nessun magistrato ordinario poteva porre alcun \"veto\" contro le loro azioni, potendo invocare la loro \"sacrosanctitas\" della loro persona. Se infatti uno non rispettava le loro decisioni, in qualit\u00e0 di tribuni della plebe, questi potevano interporre la loro \"sacrosanctitas\" della sua persona (\"intercessio tribunicia\") per porre fine ad una particolare azione. Ogni resistenza contro un tribuno era allora considerata come somma offesa alla \"res publica\".\nPotere.\nSolo i cittadini romani (sia plebei, sia patrizi) avevano il diritto di dare ai singoli magistrati i loro poteri (\"potestas\"). Il pi\u00f9 importante di questi poteri costituzionali era l'\"imperium\", che era detenuto solo dai consoli (magistrati in capo) e dai pretori (secondi in grado tra i magistrati ordinari, dopo i consoli), i cosiddetti \"Magistrati maiores\".\nDefinito in senso stretto, l'\"imperium\" dato ad un magistrato, rappresentava il potere di comandare una forza militare. Definito pi\u00f9 in generale, rappresentava l'autorit\u00e0 costituzionale di impartire ordini, sia in ambito militare, sia diplomatico, civile, o di altro tipo. Questo potere era al massimo grado quando il magistrato si trovava fuori dalle mura cittadine di Roma. Quando invece si trovava nell'Urbe (\"pomerium\"), il magistrato doveva cedere il suo \"imperium\", affinch\u00e9 la libert\u00e0 (\"libertas\") potesse essere massimizzata. I magistrati con \"imperium\" sedevano sulla sedia curule, erano assistiti da littori (guardie del corpo) che portavano anche i \"fasces\" che simboleggiavano il potere per punire o eseguire gli ordini. Solo un magistrato con \"imperium\" poteva indossare una toga bordata (\"Toga praetexta\") ed ottenere il trionfo.\nTutti i magistrati avevano il potere di coercizione (\"coercitio\"), che era utilizzata per mantenere l'ordine pubblico. Un magistrato aveva molti modi con cui esercitare il proprio potere. Esempi sono di ordinare la fustigazione, il carcere, le multe, la riduzione in schiavit\u00f9, l'esilio, qualche volta anche la dell'abitazione di una persona o anche di fare promesse e giuramenti. A Roma, tutti i cittadini avevano una protezione assoluta contro la \"coercitio\", che veniva chiamata \"provocatio\", che permetteva a ciascun cittadino di fare appello contro qualsiasi punizione. Il potere, invece, di \"coercitio\" al di fuori della citt\u00e0 di Roma era assoluto. I magistrati avevano anche il potere ed il dovere di scoprire i presagi dagli dei (\"auspicia\"), da utilizzare contro gli avversari politici. Con la pretesa di testimoniare un presagio, un magistrato poteva giustificare la sua decisione di porre fine ad un potere legislativo o una riunione del senato, o porre il veto contro un collega. Mentre i magistrati avevano accesso ai documenti oracolari, i libri Sibillini, raramente li consultavano e comunque solo dopo aver individuato qualche presagio. A tutti i magistrati pi\u00f9 anziani (consoli, pretori, censori e tribuni della plebe) era richiesto di cercare attivamente i presagi diretti ad un destinatario definito (\"auspicia impetrativa\"); avere presagi diretti a chiunque (\"auspicia oblativa\") avevano generalmente un significato incerto. I presagi potevano apparire mentre si osservava il cielo, studiando il volo degli uccelli, con lo studio delle viscere degli animali sacrificati. Quando un magistrato riteneva di aver assistito a un presagio, di solito chiedeva ad un sacerdote (\"augur\") di interpretare il presagio. Ad un magistrato veniva richiesto di cercare presagi mentre presiedeva una riunione legislativa o del senato, mentre si preparava una guerra.\nUna delle caratteristiche dei poteri dei magistrati romani era la collegialit\u00e0 (\"collega\"), il che significava che ogni carica magistrale doveva essere tenuta simultaneamente da almeno due persone. Per esempio i due consoli dovevano servire insieme. Il controllo sul potere del magistrato di \"coercitio\" era la \"provocatio\", che era una prima forma di un giusto processo (\"habeas corpus\"). Ogni cittadino romano aveva il diritto assoluto di impugnare qualsiasi decisione di un magistrato, davanti ad un tribuno plebeo. In questo caso i cittadini potevano invocare la formula giuridica della \"provocatio ad populum\", che richiedeva al magistrato di attendere che un tribuno intervenisse, e prendesse una decisione. Qualche volta, il caso era portato davanti al collegio dei tribuni, e qualche altra volta davanti al concilio della Plebe (assemblea popolare). Dal momento che nessun tribuno poteva mantenere i suoi poteri al di fuori della citt\u00e0 di Roma, qui il potere di coercizione era assoluto. Un ulteriore controllo sul potere di un magistrato era quello chiamato di \"provincia\", che richiedeva una divisione delle responsabilit\u00e0.\nUna volta che la magistratura annuale volgeva al termine, il magistrato doveva attendere dieci anni prima di poter ricoprire nuovamente la stessa carica magistratuale. Dal momento che questo fatto cre\u00f2 problemi ad alcuni magistrati (in particolare a consoli e pretori), questi ultimi vedevano, di tanto in tanto, estesi i loro poteri di comando (\"imperium\"), attraverso una proroga (\"prorogatio\"), che premetteva loro di mantenere i poteri della carica come promagistrati. Il risultato era che tornavano normali cittadini privati, senza pi\u00f9 detenere la carica di console o pretore, ma poco dopo, utilizzavano questo potere (\"imperium\") come governatori provinciali\nMagistrati plebei.\nPoich\u00e9 sia i tribuni della plebe sia gli edili plebei erano eletti dal \"Concilium plebis\", piuttosto che dall'intero popolo di Roma (che comprendeva anche i patrizi), non erano considerati dei veri e propri \"magistrati\" e non disponevano della \"maior potestas\". Il termine \"magistrato plebeo\" (\"Magistratus plebeii\") risulterebbe, pertanto, un uso improprio del termine. Erano considerati come rappresentanti del popolo, in modo che potessero esercitare un controllo popolare sugli atti del Senato (attraverso il loro potere di veto), salvaguardando la libert\u00e0 civile di tutti i cittadini romani. Gli edili plebei rappresentavano in qualche modo gli assistenti dei tribuni, svolgendo spesso compiti similirai degli edili curuli (vedi sopra). Nel tempo, tuttavia, le differenze tra le edili plebei e curuli scomparvero.\nDal momento che i tribuni erano considerati l'incarnazione del ceto medio-basso (i plebei), erano per definizione \"sacrosancti\". La loro \"sacrosanctitas\" era rafforzata da un impegno, preso con i plebei, di uccidere chiunque avesse danneggiato o interferito con una tribuno durante il suo mandato. Tutti i poteri dei tribuni derivavano dalla loro \"sacrosanctitas\". Un'ovvia conseguenza di ci\u00f2 fu che si considerava un'offesa capitale era di danneggiare un tribuno, l'ignorare il suo veto, o l'interferire con lui. La \"sacrosanctitas\" di un tribuno (e quindi anche tutti i suoi poteri giuridici) avevano effetto solo nella citt\u00e0 di Roma. Se il tribuno era fuori dalle mura cittadine, i plebei in Roma non potevano far valere il loro giuramento di uccidere qualsiasi persona avesse danneggiato o interferito con il tribuno. Se un magistrato, un'assemblea o il Senato, non rispettavano le disposizioni di tribuno, quest'ultimo poteva interporre la \"sacrosanctitas\" della sua persona (\"intercessio\") per fermare quella particolare azione. Qualsiasi resistenza contro il tribuno equivaleva a una violazione della sua figura sacra, e comportava la pena di morte. La loro mancanza di poteri magistratuali li rendeva indipendenti da tutti gli altri magistrati, tanto che nessun altro magistrato poteva porre il proprio veto contro un tribuno. In un paio di rare occasioni (ad esempio durante il tribunato di Tiberio Gracco), un tribuno pot\u00e9 utilizzare una forma di veto estremamente ampio su tutte le funzioni governative. E mentre un tribuno poteva porre il proprio veto contro ogni atto di Senato, assemblee o magistrati, poteva solo porre il veto alla legge, non alle misure procedurali vere e proprie. Per questi motivi, doveva essere fisicamente presente quando l'atto era presentato. Non appena il tribuno non era pi\u00f9 presente, l'atto potreva essere completato, come se non fosse mai stato posto un veto.\nI tribuni, i soli rappresentanti del popolo, avevano l'autorit\u00e0 di rinforzare il diritto della \"provocatio\", che rappresentava una teorica garanzia di un giusto processo, ed un precursore del nostro \"habeas corpus\". Se un magistrato minacciava di compiere un'azione contro un cittadino, quel cittadino poteva richiedere la formula giuridica della \"Provocatio ad populum\", che significava sottoporre la decisione del magistrato a quella di un tribuno. Un tribuno doveva, quindi, valutare la situazione e dare al magistrato la sua approvazione prima che il magistrato potesse eseguire l'azione. A volte il tribuno portava il caso davanti al collegio dei tribuni o il \"Concilium plebis\" per valutarlo meglio. Qualsiasi azione intrapresa contro una valida \"\"provocatio\"\" era considerata illegale.\nMagistrati esecutivi in epoca alto imperiale (31 a.C. - 284 d.C.).\nI magistrati esecutivi dell'alto Impero romano erano eletti individualmente durante il periodo imperiale.\nImperatore.\nEsisteva di nuovo il potere dell'imperatore, il \"princeps\" (nel significato anche di \"Princeps senatus\"), in virt\u00f9 del suo significato giuridico (\"imperium\"). Le due pi\u00f9 significative componenti di questo \"imperium\" erano: la \"tribunicia potestas\" (potere tribunizio) e l'\"imperium proconsulare\" (comando proconsolare). In teoria, i poteri tribunizi (che erano simili a quelli dei tribuni della plebe del periodo repubblicano) diedero all'imperatore l'autorit\u00e0 sul governo civile di Roma, il potere proconsolare (simile a quello dei governatori militari o dei proconsoli, sotto la vecchia repubblica) gli diede l'autorit\u00e0 sopra le forze armate; mentre questa distinzione risult\u00f2 sufficientemente evidente durante il periodo alto imperiale, alla fine venne perduta ed i poteri dell'imperatore divennero meno costituzionale e pi\u00f9 monarchici.\nIn virt\u00f9 del suo potere proconsolare, l'imperatore deteneva il comando militare che in epoca repubblicana era stato attribuito ai magistrati pi\u00f9 alti in grado, vale a dire consoli e proconsoli. Tuttavia, l'imperatore non era soggetto alle restrizioni costituzionali che consoli e proconsoli avevano, come la limitazione temporale del loro mandato. L'imperatore, infatti, aveva un uso prolungato di questi poteri che non aveva precedenti. Allo stesso non era richiesto di osservare la collegialit\u00e0 nel condividere il potere, non avendo un collega, e non subendone cos\u00ec un eventuale veto. Eventualmente gli fu attribuito un ulteriore potere che, sotto la Repubblica, spettava a solo al Senato o alle assemblee popolari, come il potere di dichiarare la guerra, il ratificare i trattati ed il negoziare con i \"leader\" stranieri. I decreti proconsolari dell'imperatore, diedero allo stesso un'autorit\u00e0 militare al di sopra di tutti i governatori provinciali, ed anche sopra tutte le armate romane. Sotto l'alto Impero, l'Imperatore comandava, infatti, sia le province proconsolari (\"non pacatae\"), mentre il Senato comandava le province pretorie \"pacatae\".\nIl potere tribunizio gli diede, invece, un potere superiore a tutti i magistrati nell'ambito civile (anche se forse l'aspetto pi\u00f9 utile del potere tribunizio era il prestigio associato alla carica), nonch\u00e9 il potere di presiedere e, quindi, dirigere le assemblee popolari ed il Senato. Quando un imperatore ere investito del potere tribunizio, la sua figura e funzione diventavano sacrosanta, tanto che divenne reato capitale, oltraggiare o ostacolare l'imperatore, perfino parlar male dell'imperatore. E questo potere durava per la vita, a differenza di quanto accadeva per i tribuni della plebe repubblicani, che avevano un mandato temporaneo.\nL'imperatore aveva anche l'autorit\u00e0 per svolgere una serie di funzioni che, sotto la repubblica, appartenevano alla censura, come quella di ordinare la raccolta delle tasse, garantire i pubblici contratti, regolare la moralit\u00e0 pubblica (\"censura\"), realizzare un censimento, dare la cittadinanza romana a chiunque volesse, assegnare individui ad una classe sociale piuttosto che ad un'altra (tra ordine senatorio, equestre o plebei), compresa la gestione, e quindi il controllo, sull'ordine senatorio. L'imperatore aveva anche il potere di interpretare le leggi e creare dei precedenti giurisprudenziali, che egli faceva emettendo \"edicta\", \"decreta\", o \"rescripta\". Gli \"Edicta\" affrontavano questioni solitamente associate con l'esercito, il tesoro o gli approvvigionamenti di cibo; i \"decreta\" erano decisioni giuridiche; i \"rescripta\" erano emessi in risposta alle domande importanti chieste da privati cittadini.\nSe sotto la repubblica, l'\"aerarium Saturni\" era posto sotto il controllo del Senato, in epoca imperiale il Senato, pur mantenendone il controllo, questo diminu\u00ec nel corso del tempo. L'imperatore Augusto stabil\u00ec due nuovi tesosri, che i futuri imperatori avrebbero controllato, chiamati \"fiscus Caesaris\" e \"aerarium militare\". Il \"fiscus Caesaris\" rimpiazz\u00f2 l'\"aerarium Saturni\" e diventarono il principale tesoro di Roma. L'\"aerarium militare\" era di minore importanza, e la sua sola funzione significativa era di ottenere i finanziamenti per distribuire le paghe per l'esercito. In aggiunta, l'imperatore controllava le istituzioni religiose, tanto che diveniva in automatico, come \"princeps\", \"Pontifex Maximus\", oltre che membro di ciascuna delle quattro principali classi sacerdotali.\n\"Cursus honorum\" delle antiche cariche magistratuali.\nSotto l'alto Impero, i cittadini erano divisi in tre classi, e per i membri di ciascuna classe potevano fare una ben distinta carriera politica, chiamata \"cursus honorum\". Le magistrature tradizionali erano disponibili solo per quei cittadini dell'ordine senatorio. Le magistrature che sopravvissero alla fine della Repubblica erano, in ordine di importanza nel \"cursus honorum\": il consolato, la pretura, il tribunato plebeo, l'edilit\u00e0, la questura e il tribunato militare.\nIl primo passo di una carriera politica era l'elezione alla questura, ed i candidati dovevano aver compiuto il ventiquattresimo anno di et\u00e0. L'elezione alla questura, permetteva di entrare ufficialmente in Senato. Dopo aver servito come questore, dovevano attendere almeno un anno prima di continuare la loro carriera politica ed aspirare ad una carica pi\u00f9 elevata, che era di tribuno della plebe oppure di edile. Dopo aver ricoperto una di questi due uffici, dovevano attendere un altro anno prima di accedere ad una carica pi\u00f9 elevata, di pretore. I patrizi potevano accedere direttamente, facendo parte della \"nobilitas\", all'elezione di pretore, subito dopo quella di questore, senza dove ricoprire in precedenza la carica di tribuno o edile. Comunque non potevano accedere alla pretura prima dei trent'anni, che fossero patrizi o plebei. Dopo aver ricoperto la carica di pretore, dovevano attendere due anni prima di poter accedere al consolato, tanto che la loro candidatura non poteva avvenire prima di aver compiuto i trentatr\u00e9 anni di et\u00e0. Al termine del loro mandato, i magistrati potevano correre di nuovo per la stessa carica quasi da subito.\nSe un individuo non era dell'ordine senatorio, poteva competere per una di queste cariche magistratuali, se gli era permesso dall'imperatore, o in altro modo, poteva essere nominato ad uno di questi uffici dall'imperatore stesso. Durante il passaggio dalla Repubblica all'Impero, nessuna magistratura perse pi\u00f9 potere del consolato, e ci\u00f2 fu dovuto al fatto che i suoi principali poteri repubblicani vennero trasferiti a quelli dell'Imperatore. Il consolato perse, inoltre, ulteriormente prestigio per il fatto che i consoli dovevano dare le dimissioni prima del termine del mandato; o che venissero nominati dall'imperatore prima del termine (33 anni), indebolendo di fatto la loro indipendenza ed il prestigio. I consoli imperiali potevano ora presiedere il Senato, legiferare come giudici in certe cause penali e avevano il controllo sopra gli spettacoli pubblici, ma l'autorit\u00e0 consolare non si estendeva mai al di l\u00e0 della amministrazione civile in Italia o nelle province senatoriali. Augusto proib\u00ec che si inviassero magistrati nelle province, dopo che questi avessero deposto il loro incarico; stabil\u00ec che fosse assegnata un'indennit\u00e0 fissa ai proconsoli per i loro muli e tende, che normalmente erano aggiudicati pubblicamente.\nAnche i pretori persero una buona parte del loro potere, avendo poca autorit\u00e0 al di fuori della citt\u00e0. Il pretore di Roma, il \"praetor urbis\", venne posto al di sopra di tutti gli altri pretori. Per un breve periodo (sotto Augusto), alla pretura venne affidato il tesoro (\"aerarium\"). Giulio Cesare aveva incrementato il loro numero fino a sedici, ma poi Augusto lo aveva ridotto a dodici. Sotto Claudio il numero raggiunse il suo massimo con diciotto. I pretori presiedettero la giuria nei \"tribunali permanenti\" (\"quaestio perpetua\"). L'irrilevanza della pretura divenne evidente quando l'imperatore Adriano eman\u00f2 un decreto (\"edictum perpetuum\"), che spogliava i pretori della loro autorit\u00e0 di emettere editti e trasferire la maggior parte delle loro competenze giudiziarie ai Consoli o ai giudici dei tribunali distrettuali.\nSotto l'Impero, i tribuni della plebe mantennero la \"sacrosanctitas\", e, in teoria almeno, il potere di convocare, o di porre il veto, su senato e assemblee. L'imperatore, che anch'egli deteneva la \"tribunicia potestas\", era a capo del collegio dei tribuni, e se tecnicamente ciascun tribuno poteva porre il proprio veto contro un collega, nessun tribuno poteva opporsi ad una decisione dell'imperatore. Con quest'ultimo non esisteva alcun veto. Anche il potere del tribuno sulle assemblee romane non aveva pi\u00f9 significato, poich\u00e9 le stesse avevano ormai perduto tutti i loro antichi poteri. Il solo potere reale che avevano era quello di porre il proprio veto conetro il Senato. I tribuni avevano anche il potere di infliggere ammende, ed i cittadini potevano sempre chiedere loro di impugnare decisioni ingiuste sia in sede penale che civile.\nQuando Augusto divenne imperatore, venivano eletti normalmente quaranta questori all'anno, ma Ottaviano prefer\u00ec ridurre il loro numero a venti. Poi divise il collegio dei questori in due parti, assegnando ad una parte il compito di servire nelle province senatoriali, all'altro di gestire l'amministrazione civile a Roma. I questori che vennero assegnati alle province (\"quaestores pro praetore\") gestivano le finanze provinciali date dal senato o dall'imperatore. I due questori urbani (\"quaestores urbani\") avevano autorit\u00e0 sul tesoro in Roma (\"aerarium Saturni\"), che fungeva sia da deposito per i fondi statali, sia per i documenti ufficiali. Nel 56, i questori persero la loro autorit\u00e0 sul tesoro statale, ma mantennero quella sulla custodia dei documenti ufficiali.\nGiulio Cesare aveva incrementato il numero di edili a sei, e se Augusto lo mantenne invariato, dispose che perdessero il controllo sugli approvvigionamenti del grano, a vantaggio di altri magistrati. Fu solo dopo aver perso il potere di mantenere l'ordine in citt\u00e0, che questi divennero privi di potere e la magistratura scomparve del tutto nel corso del III secolo.\nMagistrati esecutivi in epoca tardo imperiale (284 - 476 d.C.).\nLo spostamento della sede di governo dell'Impero romano da Roma a tutta una serie di altre sedi imperiali, ultima delle quali fu Costantinopoli, ridusse il Senato romano al limitato ruolo di semplice organo cittadino. Diocleziano aveva anche interrotto la pratica di ottenere una ratifica formale da parte del Senato dei poteri imperiali del nuovo imperatore. E se la riforma tetrarchica port\u00f2 a privare il Senato di tutti i poteri legislativi, allo stesso tempo le magistrature risultarono sempre pi\u00f9 insignificanti.\nI magistrati esecutivi erano stati ridotti a poco pi\u00f9 di semplici funzionari comunali, gi\u00e0 dagli inizi della crisi del III secolo, tanto che la riforma dioclezianea non fece altro che attestare uno stato di fatto. I consoli potevano solo presiedere il Senato, il pretore ed i questori potevano gestire solo i giochi pubblici, anche se il pretore conserv\u00f2 una certa autorit\u00e0 giurisdizionale, seppur limitata. Tutti gli altri magistrati scomparvero. I primi due consoli di ciascun anno (\"consules ordinarii\") venivano nominati dall'Imperatore e rimanevano in carica fino al 21 aprile (giorno della nascita di Roma), tutti gli altri consoli dello stesso anno (\"consules suffecti\") venivano eletti dal Senato. Quest'ultimo eleggeva pretori e questori, ma ogni elezione doveva poi essere ratificata dagli \"Augusti\" o \"Cesari\"."}
{"id": "92278", "revid": "47767", "url": "https://it.wikipedia.org/wiki?curid=92278", "title": "Melitone", "text": ""}
{"id": "92280", "revid": "838137", "url": "https://it.wikipedia.org/wiki?curid=92280", "title": "309 a.C.", "text": "Eventi.\nsul trono di Macedonia, ma successivamente si allea con Cassandro e uccide Eracle."}
{"id": "92283", "revid": "180559", "url": "https://it.wikipedia.org/wiki?curid=92283", "title": "Aamir Zaki", "text": "Ha realizzato il suo album di debutto, lungamente atteso, \"Signature\", nel 1995, che rappresenta anche la sua unica registrazione integrale in studio. Ha anche suonato per un breve periodo con i Vital Signs nel 1994."}
{"id": "92284", "revid": "122233685", "url": "https://it.wikipedia.org/wiki?curid=92284", "title": "Telescrivente", "text": "La telescrivente \u00e8 un dispositivo elettromeccanico molto usato in passato per trasmettere messaggi di testo attraverso la rete telegrafica. I modelli pi\u00f9 recenti sono interamente elettronici e visualizzano il testo su un monitor invece di stamparlo. \nLa telescrivente fu dunque a tutti gli effetti un'evoluzione del telegrafo per la comunicazione dati a distanza tra due utenti attraverso un terminale molto simile ad una macchina per scrivere ed un primo passo verso le future reti di calcolatori.\nL'ideazione della telescrivente \u00e8 frutto del lavoro di diversi ingegneri, tra cui Royal E. House, David Edwin Hughes, Charles Krum ed \u00c9mile Baudot. Ma a perfezionarla fu Frederick G. Creed nel 1897.\nLe compagnie aeree comunicano ancora con la telescrivente sulle reti SITA o AFTN. Per esempio il sistema informatico della British Airways utilizza ancora (2004) il sistema a telescrivente per comunicare con i sistemi delle altre compagnie aeree.Lo stesso avviene per i sistemi PARS (Programmable Airline Reservation System) e IPARS, che utilizzano un codice a 6 bit delle telescriventi, poich\u00e9 richiede una banda limitata. Un messaggio teletype ha infatti una dimensione minore rispetto ad un messaggio in XML.\nFunzionamento.\nMolte telescriventi utilizzano un codice a 5 bit, il codice Baudot o ITA2, che definisce un set di 32 caratteri. Per comporre numeri e caratteri speciali si utilizza il tasto \"shift\" della tastiera, che aggiunge un set alternativo di codifiche (codice FIGS).\nAlcune versioni utilizzano una serie di simboli FIGS specifici per particolari applicazioni, come i bollettini meteorologici.\nNel complesso la qualit\u00e0 dei messaggi inviati \u00e8 scarsa per gli standard attuali, mancano per esempio i caratteri minuscoli e la velocit\u00e0 \u00e8 molto bassa.\nIl sistema Baudot \u00e8 asincrono con bit di start e di stop: i bit di start e stop dei sistemi asincroni usati attualmente derivano dalla tecnologia elettromeccanica delle telescriventi. I primi sistemi usavano sistemi sincroni, ma la difficolt\u00e0 di mantenere sincronizzati i sistemi meccanici era eccessiva. Altre codifiche furono sviluppate, come \"Fieldata\" e \"Flexowriter\" ma non ebbero la diffusione del Baudot.\nI circuiti di telescriventi erano a volte interconnessi con un sistema a nastro perforato. Complesse reti commerciali e militari erano strutturate in questo modo. Le centrali di commutazione avevano schiere di perforatori e lettori di nastri; personale specializzato leggeva la destinazione dei nastri e li inseriva nella telescrivente per il reinvio.\nIl traffico ordinario poteva richiedere ore per essere smistato, mentre i messaggi con priorit\u00e0 alta, riconoscibili da una particolare perforazione venivano inviati subito: addirittura venivano inseriti nel lettore per la ritrasmissione mentre ancora continuavano ad uscire dal perforatore. Alcune telescriventi incorporavano un perforatore e lettore di nastri per permettere la creazione dei messaggi senza essere collegati.\nDiverse telescriventi potevano essere interconnesse sullo stesso filo per diffondere un messaggio, ed era inoltre frequente la trasmissione via radio (chiamata RTTY), quest'ultima ancora in uso da parte dei servizi meteorologici sulle onde corte, come per esempio il \"Deutscher Wetterdienst\" e dai radioamatori.\nModelli prodotti.\nIl termine teletype era un marchio registrato della ditta \"Teletype Corporation\" di Skokie, Illinois, Stati Uniti. Fondata nel 1906, venne assorbita dalla AT&amp;T nel 1930 e chiuse nel 1990. I terminali teletype erano contraddistinti da un numero di modello, che poteva essere seguito da lettere indicanti la particolare configurazione:\nI principali modelli sono stati:\nI primi modelli avevano una tastiera con tre file di tasti ed usavano solamente lettere maiuscole. Utilizzavano un codice a 5 bit, il codice Baudot, e potevano trasmettere circa 60 parole al minuto.Successivamente furono prodotti modelli con quattro file di tasti ed impieganti il codice ASCII, una innovazione giunta pi\u00f9 o meno nello stesso periodo della prima diffusione di massa dei computer.Il modello ASCII numero 33 fu prodotto in circa 100.000 esemplari ed oggi qualunque personal computer con una porta seriale \u00e8 in grado di emulare la funzionalit\u00e0 di questa telescrivente. L'unica differenza \u00e8 che le telescriventi richiedevano necessariamente due bit di stop per essere affidabili, mentre oggi le comunicazioni seriali asincrone utilizzano un solo bit di stop.\nLe telescriventi in Italia.\nIn Italia, le telescriventi iniziarono ad essere prodotte dalla Olivetti nel 1936 per una commessa della Marina Militare. Le tre generazioni si chiamarono T1, T2 e Te 300.\nL'era del computer.\nAlcuni dei primi computer (per esempio l'LGP-30) utilizzavano una telescrivente per l'input/output dei dati. Le telescriventi furono usate anche come primi terminali interattivi.\nNon avevano monitor e l'utente digitava i comandi dopo che l'apparecchio aveva stampato un simbolo (il \"prompt\") con cui notificava di essere pronto a riceverne. Da questa modalit\u00e0 di interazione \u00e8 derivata l'attuale interfaccia a riga di comando. Anche il sistema di bit di start, stop e parit\u00e0 usato nei modem risale a questo periodo.\nIn informatica, specialmente nei sistemi Unix e simili (per esempio GNU/Linux), i terminali esterni al computer, relativi per esempio ad accessi via modem o porta seriale, sono ancora contraddistinti dal prefisso TTY (es. /dev/tty3).\nVerifica del funzionamento.\nPer verificare il funzionamento delle telescriventi si usava frequentemente il pangramma inglese \"The quick brown fox jumps over the lazy dog\" che utilizza tutte le 26 lettere dell'alfabeto anglosassone. In italiano si utilizzava la frase: \"Fabrizio ha visto Max acquistandogli juta per new york\". I \"pangrammi\" sono frasi di senso compiuto le pi\u00f9 brevi possibile nelle quali vengono utilizzate tutte le lettere dell'alfabeto.\nNelle telecomunicazioni aeronautiche, nella rete R.S.F.T.A dell'Aeronautica Militare la procedura per la prova del buon collegamento telex consisteva nella battitura di una lunga serie di RYRYRYRYRYRY: se il corrispondente riceveva lettere diverse dall'RY il collegamento non era \"sicuro\". I messaggi riservati composti in cifrato o in codice potevano assumere perci\u00f2 significati totalmente diversi dall'originale. Per la prova di una singola telex il pangramma era: \"FZ LA BANDIERA DEI TRE COLORI EST SEMPRE STATA LA PI\u00d9 BELLA NOI VOGLIAMO SEMPRE QUELLA CHE CI DIE LA LIBERT\u00c0\".\nLe telescriventi A.M. erano utilizzate da avieri marconisti e anche radaristi."}
{"id": "92286", "revid": "838137", "url": "https://it.wikipedia.org/wiki?curid=92286", "title": "310 a.C.", "text": ""}
{"id": "92288", "revid": "838137", "url": "https://it.wikipedia.org/wiki?curid=92288", "title": "311 a.C.", "text": ""}
{"id": "92289", "revid": "148107", "url": "https://it.wikipedia.org/wiki?curid=92289", "title": "Die (elettronica)", "text": "Il die \u00e8 la sottile piastrina di materiale semiconduttore sulla quale \u00e8 stato realizzato il circuito elettronico del circuito integrato, a sua volta realizzato attraverso un procedimento litografico. \nIl \"die\" sigillato nel suo contenitore, chiamato col termine inglese \"package\" (letteralmente \"confezione\", \"pacchetto\"), forma un componente elettronico (il circuito integrato). Tra il \"die\" (di dimensioni di qualche millimetro) e i terminali accessibili del circuito integrato (chiamati col termine italiano \"piedini\" o col termine inglese \"pin\") viene realizzata la connessione elettrica mediante sottilissimi fili.\nLa realizzazione del \"die\", dai primi transistor ai moderni microprocessori, contiene gran parte della storia della tecnologia elettronica a semiconduttore.\nRealizzazione di un \"die\".\nIl processo di produzione avviene su un substrato di silicio monocristallino con bassissimo numero di impurezze e difetti cristallografici.\nTali substrati sono costituiti da \"wafer\" di silicio del diametro tra i 10 e i 12 pollici (tra 25,40 e 30,48 cm) e di spessore inferiore al millimetro. Di questo substrato solo la parte superiore sar\u00e0 interessata alla lavorazione, in quanto tutti i dispositivi saranno realizzati praticamente sulla superficie del \"wafer\", in uno spessore dell'ordine dei 10\u00f720 micron. La parte inferiore ad esso prende il nome di \"bulk\". Per questa ragione, quando ci si riferisce alla tecnologia dei circuiti integrati si parla di \"silicon planar technology\".\nI processi necessari per ottenere i \"wafer\" per la fabbricazione dei circuiti integrati sono molto complessi ma possono essere cos\u00ec semplificati:\nProtezione e isolamento.\nUna volta realizzato il \"wafer\" \u00e8 necessario proteggerlo da processi corrosivi, inevitabilmente innescati da eventuali particelle d'acqua nell'aria, e da sollecitazioni meccaniche alle quali pu\u00f2 essere sottoposto. A tal fine usualmente si effettua una deposizione di materiale isolante avente anche la funzione di impedire eventuali cortocircuiti tra le piste conduttrici disposte su \"layer\" diversi.\nL'ossido di silicio, SiO2, \u00e8 il pi\u00f9 diffuso isolante impiegato nella produzione dei circuiti integrati. Ci sono diverse tecniche che permettono di avere una crescita di ossido sulla superficie della fetta di silicio, ma quella pi\u00f9 usata \u00e8 l'ossidazione termica. Questa procedura consiste nell'esporre il silicio ad agenti ossidanti, quali acqua od ossigeno, ad elevate temperature e consente di avere un buon controllo sullo spessore dello strato ossidato e sulle propriet\u00e0 chimiche dello strato di SiO2 accresciuto. L'ossido di silicio, lasciato libero di agire senza nessun controllo esterno, tenderebbe a formare quarzo, ed \u00e8 per questa ragione che \u00e8 necessario lavorare a temperature dell'ordine dei 1000 \u00b0C. \nCostringendo l'ossido ad avere una crescita termica sulla fetta di silicio, infatti, si fa in modo che esso si deformi non costituendo pi\u00f9 una struttura cristallina ma amorfa. Un'ossidazione a temperatura ambiente, inoltre, provocherebbe la passivazione del silicio e bloccherebbe cos\u00ec il proseguimento dell'ossidazione.\nA seconda che si usi come agente ossidante ossigeno (O2) o acqua (H2O), si parla rispettivamente di \"dry oxidation\" e di \"wet oxidation\".\nLe reazioni chimiche che avvengono in queste ossidazioni sono rispettivamente:\nL'ossido di silicio, essendo un ottimo isolante viene usato per la passivazione del silicio, altri composti come il nitruro di silicio (Si3N4) vengono utilizzati per proteggere il chip dall'umidit\u00e0.\nQuesti strati isolanti vengono di solito deposti per \"sputtering\" o \"chemical vapor deposition\" (CVD).\nMan mano che il processo di ossidazione avanza, il silicio viene consumato e lo spessore del \"layer\" di SiO2 aumenta spostando l'interfaccia Si-SiO2 pi\u00f9 in profondit\u00e0 nel substrato di silicio. Poich\u00e9 la densit\u00e0 del silicio \u00e8 pari a 5,0 \u00d7 1022 atomi/cm3, mentre quella dell'ossido di silicio \u00e8 pari a 2,2 \u00d7 1022 atomi/cm3, l'ossidazione comporta un aumento di volume. Tale aumento di volume si pu\u00f2 valutare dal rapporto tra volume di ossido accresciuto e volume di silicio consumato, ed essendo pari al rapporto tra la densit\u00e0 del silicio e quella dell'ossido di silicio, \u00e8 pari a 2,28. L'interfaccia ossido-silicio, pertanto, si abbasser\u00e0, rispetto alla posizione iniziale, del 44% dello spessore dell'ossido accresciuto, essendo 2,28\u22121 = 0,44 approssimando per eccesso alla seconda cifra decimale.\nLitografia.\nLa fabbricazione dei circuiti integrati sui \"wafer\" di silicio richiede che molti \"layer\", ognuno con uno schema diverso, siano depositati sulla superficie uno alla volta, e che il drogaggio delle zone attive venga fatto nelle giuste dosi evitando che esso diffonda in regioni diverse da quelle di progetto. I vari \"pattern\" usati nella deposizione dei \"layer\" sul substrato sono realizzati grazie ad un processo chiamato litografia.\nIl processo di litografia si sviluppa in varie fasi.\nDapprima la superficie del \"wafer\" viene rivestita con un materiale chiamato \"photoresist\" (PR); tale strato viene poi esposto selettivamente a radiazioni quali luce ultravioletta, raggi X, fascio elettronico. La selezione dell'area da irraggiare avviene mediante l'uso di una maschera sulla quale \u00e8 stato precedentemente realizzato il \"pattern\" che si vuole conferire al \"layer\" sul substrato di silicio, e che \u00e8 trasparente ovunque tranne nelle zone sulle quali sono state realizzate le forme dello schema, oppure, nel caso di uso di un fascio ionico, utilizzando un cannone, controllato da un opportuno software, simile a quelli presenti nei cinescopi dei televisori. In quest'ultimo caso si parla di elettrolitografia, mentre quando si fa uso di radiazione luminosa si parla di fotolitografia.\nQuando il \"photoresist\" viene bombardato da un'opportuna radiazione, esso polimerizza. Dopo l'esposizione il PR \u00e8 soggetto a sviluppo (come una pellicola fotografica) che distrugge le zone esposte alla radiazione o quelle in ombra a seconda che si sia usato un PR positivo o negativo. Il primo, infatti, lascia attaccare le zone polimerizzate, il secondo, al contrario, quelle non polimerizzate ottenendo le forme duali a quelle ottenute con il primo PR citato. Solitamente lo sviluppo consta di tre attacchi acidi: nel primo si scava nel PR fino allo strato di ossido, nel secondo si giunge fino al silicio sottostante e con l'ultimo viene asportato il \"photoresist\" residuo.\nIl processo di rimozione del \"photoresist\" \u00e8 un processo isotropo e per questa ragione pu\u00f2 avvenire il fenomeno del \"sotto attacco\" o \"under etching\" durante il quale viene scavato anche ci\u00f2 che si trova sotto il \"resist\".\nI processi di \"etching\" generalmente si dividono in quelli completamente isotropi, che fanno uso di reagenti chimici (attacco acido) e che vengono chiamati \"wet etching\", e quelli completamente anisotropi chiamati \"dry etching\". Questi ultimi utilizzano agenti ossidanti e riducenti, prodotti da gas di processo ionizzati mediante una scarica di plasma. Per questo motivo si parla di \"plasma etching\".\nQuest'ultimo tipo di \"etching\", oltre all'isotropia, \u00e8 caratterizzato dall'essere pi\u00f9 lento del primo, dall'avere un buon controllo, una pi\u00f9 alta risoluzione e un maggiore costo di realizzazione rispetto a quello di tipo \"wet\" che dal canto suo permette di ottenere superfici pi\u00f9 lisce.\nSegue la fase di taglio del \"wafer\" nei singoli \"dice\".\nA questo punto i chip prodotti vengono controllati. Si definisce resa il rapporto tra il numero di \"dice\" funzionanti e quello di \"dice\" totali prodotti. Tale valore nelle moderne fabbriche \u00e8 anche superiore al 90%.\nI \"dice\" vengono fissati all'interno dei contenitori (processo di \"die-packaging\") e collegati ai terminali metallici del \"package\" (processo di \"wire bonding\") con filo metallico pi\u00f9 sottile di un capello, variabile da circa 15 \u03bc a circa 0,25\u00a0mm, \ndi diversi materiali: oro, alluminio\no rame.\nI terminali del \"package\" sono il tramite con cui il \"die\" pu\u00f2 comunicare con il circuito in cui verr\u00e0 inserito."}
{"id": "92291", "revid": "1713105", "url": "https://it.wikipedia.org/wiki?curid=92291", "title": "Piramide (geometria)", "text": "In geometria una piramide (dal greco: \u03c0\u03c5\u03c1\u03b1\u03bc\u03af\u03c2, \"pyram\u00eds\") \u00e8 un poliedro formato dal collegamento tra una base poligonale e un punto, chiamato apice. Ogni bordo e ogni apice di base formano un triangolo, chiamato \"faccia laterale;\" \u00e8 un solido conico a base poligonale. Una piramide con una base di \"n\" lati ha \"n\" + 1 vertici, \"n\" + 1 facce e 2 \"n\" spigoli; tutte le piramidi sono duali.\nUna piramide retta ha il suo apice direttamente sopra il baricentro della sua base; le piramidi non dritte, sono chiamate piramidi oblique. Una piramide regolare ha una base poligonale regolare e di solito \u00e8 implicita come una \"piramide retta\". \nQuando non \u00e8 specificata, si presume solitamente che una piramide sia una \"piramide quadrata regolare\" (come le strutture piramidali fisiche). Una piramide a base triangolare \u00e8 pi\u00f9 spesso chiamata tetraedro.\nTra le piramidi oblique, come i triangoli acuti e ottusi, una piramide pu\u00f2 essere chiamata \"acuta\" se il suo apice \u00e8 sopra l'interno della base e \"ottusa\" se il suo apice \u00e8 sopra l'esterno della base. Una piramide ad angolo retto ha il suo apice sopra un bordo o vertice della base; in un tetraedro, questi qualificatori cambiano in base a quale faccia \u00e8 considerata la base.\nLe piramidi sono una classe dei prismatoidi e possono essere raddoppiate in bipiramidi, aggiungendo un secondo punto di offset sull'altro lato del piano di base.\nBasi della piramide.\nPiramidi con una base regolare.\nUna piramide retta, a base regolare, possiede i lati del triangolo isoscele (con simmetria C \"n\" v o [1, \"n\" ]), di ordine 2 \"n.\" Pu\u00f2 essere contrassegnata da un simbolo Schl\u00e4fli esteso ( ) \u2228 { n }, che rappresenta un punto, ( ), unito a un poligono regolare, {n}; un'operazione di unione crea un nuovo bordo tra tutte le coppie di vertici delle due figure unite.\nLa piramide trigonale (o triangolare), con tutte le facce triangolari equilatere, diventa il tetraedro, uno dei solidi platonici; un caso di simmetria inferiore della piramide triangolare \u00e8 C 3v , che ha una base di triangolo equilatero e tre lati di triangolo isoscele identici. Le piramidi quadrate e pentagonali possono anche essere composte da poligoni convessi regolari, i solidi di Johnson.\nSe tutti gli spigoli di una piramide quadrata (o qualsiasi poliedro convesso) sono tangenti a una sfera (in modo che la posizione media dei punti tangenziali, sia al centro della sfera), allora, la piramide viene definita canonica e forma la met\u00e0 di un ottaedro.\nLe piramidi a base esagonale (o superiore), devono essere composte da triangoli isoscele. Una piramide esagonale con triangoli equilateri, sarebbe una figura completamente piatta mentre una ettagonale o superiore, non farebbe incontrare i triangoli.\nPiramidi a stella.\nLe piramidi rette con basi poligonali a stella regolari, vengono definite piramidi a stella (ad esempio, la piramide pentagrammica ha una base a pentagramma e cinque lati triangolari che si intersecano).\nPiramidi con una base irregolare.\nUna piramide retta pu\u00f2 essere denominata ( )\u2228P: ( ) \u00e8 il punto apice, \u2228 \u00e8 un operatore di unione e P \u00e8 un poligono di base.\nUn tetraedro rettangolo isoscele pu\u00f2 essere scritto come ( )\u2228[( )\u2228{ }] (come unione di un punto a una base di triangolo isoscele); come [( )\u2228( )]\u2228{ } o { }\u2228{ } (come unione di due segmenti ortogonali) e come un disfenoide diagonale, contenente quattro facce triangolari isoscele. Ha la simmetria C 1v (da due diversi orientamenti base-apice) e C 2v nella sua piena simmetria.\nUna piramide rettangolare retta (scritta come ( )\u2228[{ }\u00d7{ }]) e una piramide rombica (scritta come ( )\u2228[{ }+{ }]) hanno entrambe la simmetria C 2v.\nMisure della piramide.\nArea.\nL'area laterale per le piramidi rette \u00e8\ndove formula_2 \u00e8 il perimetro di base e formula_3 \u00e8 l'apotema della piramide.\nL'area totale si calcola come: Area di base + Area laterale.\nVolume.\nIl volume di una piramide generica \u00e8 uguale ad un terzo del prodotto dell'area della base per la misura dell'altezza. Detto formula_4 il volume, formula_5 l'area di base e formula_6 l'altezza, si calcola come:\nCio\u00e8 il volume della piramide \u00e8 1/3 di quello di un prisma con uguale altezza e base. Questa formula costituiva il teorema 7 del libro XII degli \"Elementi\" di Euclide ed era dimostrata con il metodo di esaustione (oggi diremmo con il calcolo infinitesimale).\n\u00c8 possibile visualizzare una dimostrazione grafica del fatto che una piramide occupa un terzo del volume del prisma che la contiene. La cosa \u00e8 particolarmente semplice partendo da un cubo e dividendolo in tre piramidi uguali, come si vede nella figura a lato.\nDa un vertice del cubo si tracciano le quattro diagonali che uniscono il vertice alle tre facce opposte.\nNel caso della figura, si vede il vertice in alto in primo piano che va a congiungersi con la faccia di fondo, la faccia sul retro e la faccia laterale.\nSi formano tre piramidi, ciascuna con base (quadrata) coincidente con una faccia (nascosta) del cubo, con due delle facce laterali (ciascuna coincidente con mezza faccia del cubo) costituite da triangoli rettangoli ortogonali alla base, e con le altre due facce (interne al cubo), delimitate dalle diagonali di faccia e dalla diagonale principale del cubo.\nL'altezza di ciascuna piramide coincide con un lato del cubo.\nSi vede dunque che le tre piramidi sono esattamente uguali e insieme costituiscono il cubo di partenza.\nQuindi hanno un volume pari ad 1/3 di quello del cubo.\nPer estendere il risultato ad una piramide di forma qualsiasi, ed anche al volume del cono rispetto al cilindro che lo contiene, si pu\u00f2 far ricorso al principio di Cavalieri."}
{"id": "92293", "revid": "599013", "url": "https://it.wikipedia.org/wiki?curid=92293", "title": "Macrobio (disambigua)", "text": ""}
{"id": "92294", "revid": "22475", "url": "https://it.wikipedia.org/wiki?curid=92294", "title": "Codice penale (Italia)", "text": "Il codice penale (noto come \"codice Rocco\" dal nome del suo principale estensore, il guardasigilli del Governo Mussolini Alfredo Rocco) \u00e8 un corpo di norme in tema di diritto penale italiano.\nInsieme alla Costituzione e alle leggi speciali \u00e8 una delle fonti del diritto penale italiano, ancora oggi in vigore.\nStoria.\nIl primo codice penale dell'Italia unita fu il codice penale sabaudo del 1839 del Regno di Sardegna, esteso nel 1859 al resto della penisola durante la realizzazione dell'unit\u00e0 d'Italia. Tuttavia dal 1861 al 1889 convissero due codici penali distinti perch\u00e9 la Toscana continu\u00f2 ad usare il proprio codice (che prevedeva l'abolizione della pena di morte dal 1859 dopo che era stata reimmessa nel 1853). L'unificazione normativa avvenne con il Codice Zanardelli, che porta il nome del Ministro di grazia e giustizia Giuseppe Zanardelli e venne promulgato il 30 giugno 1889, per entrare in vigore il 1\u00ba gennaio dell'anno seguente.\nDurante il governo Mussolini, la promulgazione della legge delega 4 dicembre 1925 n. 2260, consent\u00ec al governo di emendare il codice vigente; la nuova legislazione venne emanata il 19 ottobre 1930, realizzata tecnicamente sotto la direzione del Manzini, e con Regio Decreto 19 ottobre 1930, n. 1398, pubblicato sulla Gazzetta Ufficiale del 26 ottobre 1930, n. 251 (straordinario) entrato in vigore il primo luglio 1931. Il regio decreto di promulgazione riporta in calce le firme del Re d'Italia Vittorio Emanuele III, dell'allora Capo del Governo Benito Mussolini, e del Ministro di grazia e giustizia Alfredo Rocco.\nA partire dal secondo dopoguerra numerose sono state le Commissioni di studio che hanno redatto relazioni ed articolati per l'approvazione di un nuovo codice penale e da pi\u00f9 parti politiche il \"codice Rocco\" \u00e8 stato ampiamente criticato; inoltre il mondo accademico e gli operatori del diritto si sono pi\u00f9 volte espressi per la non procrastinabilit\u00e0 di un codice penale nuovo, moderno e pienamente aderente ai principi costituzionali.\nIn mancanza di un codice integralmente nuovo, sono intervenute numerose modifiche apportate dalla giurisprudenza della Corte costituzionale e dal Parlamento. Dette modifiche sono state molto ampie e importanti, ma parziali e scollegate tra loro, senza un disegno unitario e non sempre apprezzate dalla dottrina.\nLe modifiche essenziali.\nIl codice \u00e8 stato profondamente modificato, ammodernato ed epurato delle disposizioni pi\u00f9 marcatamente anacronistiche e autoritarie, di matrice fascista, che dopo l'instaurazione della repubblica risultarono in contrasto con la Costituzione. Tali profondi mutamenti sono avvenuti sia attraverso numerose riforme parziali, sia mediante pronunce di illegittimit\u00e0 da parte della Corte costituzionale. Gi\u00e0 nel periodo luogotenenziale, comunque, si era provveduto a qualche importante emendamento; ad esempio, fu abolita ogni comminatoria della pena di morte. In seguito sono avvenute anche riforme in materia di reati politici, di delitti sessuali, di delitti contro la persona, il patrimonio, la pubblica amministrazione e altri ancora; i reati di vilipendio politico e religioso sono tornati all'impostazione del Codice Zanardelli (con prevalenza della pena pecuniaria) e i delitti di attentato sono ora modellati sul tentativo; sono state eliminate tutte le discriminazioni religiose e di genere inizialmente presenti nel codice; i reati di adulterio, concubinato, associazioni antinazionali e internazionali, propaganda sovversiva e antinazionale, duello e turpiloquio sono stati abrogati. Sono invece stati inseriti reati di terrorismo, di atti persecutori (\"stalking\"), contro l'ambiente e contro il sentimento degli animali, per adeguare il nostro ordinamento alle mutate e nuove esigenze sociali. \nUna riforma organica del codice penale non \u00e8 mai stata varata. Dopo la caduta del fascismo, la dottrina penalistica (Pannain, Delogu, Leone) ritenne infatti improponibile il ripristino dell'ottocentesco Codice Zanardelli, e osteggi\u00f2 anche una riforma \"ex novo\", sostenendo che il rigoroso impianto tecnico del Codice Rocco bastasse tutto sommato a immunizzarlo, negli aspetti di fondo, dalla politicizzazione. Ci\u00f2 non significa che il codice sia rimasto immutato: nei decenni successivi sono intervenute numerose e importanti riforme (v. \"supra\"), ma parziali e scollegate tra loro, in successione disordinata e senza un disegno unitario. Tutto ci\u00f2 ha portato ad una perdita di compattezza e coerenza logica nel codice penale. \nLe riforme intervenute sono state ampie e profonde, tuttavia non sempre nel senso auspicato dalla dottrina maggioritaria. Accanto a riforme di depenalizzazione e ridimensionamento sanzionatorio sono state introdotte riforme in senso pi\u00f9 rigorista e repressivo, in particolare contro il terrorismo ma non solo.\nI progetti di riforma.\nA distanza di decenni dall'entrata in vigore della Costituzione, la necessit\u00e0 di un codice nuovo e pi\u00f9 moderno, ispirato, oltre che ai principi costituzionali, alle convenzioni internazionali e al tema dei \"nuovi diritti\", \u00e8 da pi\u00f9 parti avvertita, e progetti di riforma complessiva sono stati presentati anche in sede istituzionale (si ricordano le esperienze delle commissioni ministeriali Pagliaro, progetto Riz e Grosso, del 1988 e 2001), senza tuttavia andare in porto. Il codice vigente \u00e8 largamente mutato rispetto al 1930 ma non sempre nel senso auspicato dalla dottrina.\nStruttura.\nIl codice penale \u00e8 organizzato in tre libri, a loro volta suddivisi in titoli, capi, sezioni, paragrafi e articoli."}
{"id": "92297", "revid": "324622", "url": "https://it.wikipedia.org/wiki?curid=92297", "title": "Felinina", "text": "La felinina \u00e8 un amminoacido presente nel gatto e in altri Felidi come precursore del feromone 3-mercapto-3-metilbutan-1-olo (o MMB).\nScoperta nel 1951, la felinina \u00e8 presente sia nei maschi che nelle femmine, compresi gli esemplari castrati, anche se con livelli molto diversi, apparentemente legati al testosterone. Ad esempio, nel gatto si rileva una produzione di 95\u00a0mg nelle 24 ore nei maschi, 29\u00a0mg nei maschi castrati, 19\u00a0mg nelle femmine e 13\u00a0mg nelle femmine castrate.\nLa felinina si trova nel sangue all'interno di un tri-peptide detto \"\u03b3-glutamilfelinilglicina\" (GFG) che si separa nei suoi componenti quando arriva nei reni. Di l\u00ec la felinina viene emessa con l'urina. Dal punto di vista funzionale, si suppone che sia legata alla marcatura del territorio. Una volta emessa, la molecola inizia a degradarsi rapidamente emettendo un forte odore caratteristico che deriva dalla presenza di zolfo.\nDopo la scoperta del modo in cui si sposta all'interno dell'organismo, gli studi sulla felinina sono volti a capire: dove si formi il GFG (solo nel fegato o anche in altri tessuti), quali funzioni abbia esattamente la felinina e cosa comunichi agli altri gatti e come sia possibile neutralizzarne l'odore particolarmente sgradevole per gli umani. Possibili impieghi della felinina sono nell'uso come repellente per topi e in quello di piccole dosi nelle lettiere per gatti come attrattivo."}
{"id": "92299", "revid": "767487", "url": "https://it.wikipedia.org/wiki?curid=92299", "title": "Blowfish", "text": "In crittologia, blowfish \u00e8 un algoritmo a chiave simmetrica a blocchi, ideato nel 1993 da Bruce Schneier e implementato in molti software di crittografia.\nSebbene a tutt'oggi non sia reperibile una crittanalisi di Blowfish, questo algoritmo sta suscitando nuovamente interesse se implementato con una maggior dimensione dei blocchi, come nel caso di AES o Twofish.\nSchneier progett\u00f2 blowfish per essere un algoritmo di utilizzo generale, utile a rimpiazzare l'allora decadente Data Encryption Standard (DES) e libero da problemi caratteristici di altri algoritmi. All'epoca molti altri sistemi di cifratura erano proprietari, coperti da brevetto o da segreti governativi. Schneier dichiar\u00f2: \"\u00abBlowfish \u00e8 libero da brevetti, e rimarr\u00e0 tale in tutte le nazioni. L'algoritmo \u00e8 di pubblico dominio, e pu\u00f2 essere usato liberamente da chiunque\u00bb\".\nDue delle caratteristiche di rilievo di blowfish sono S-Box dipendenti dalla chiave, e una lista di chiavi estremamente complessa.\nL'algoritmo.\nBlowfish ha una dimensione blocco a 64bit e una lunghezza di chiave variabile fra i 32 e i 448 bit. Ha una struttura a rete di Feistel a 16 cicli, e usa S-Box grandi e dipendenti dalla chiave. Ha una struttura simile al sistema CAST-128, che usa per\u00f2 S-Box fisse.\nIl diagramma a sinistra mostra come opera blowfish. Ogni linea rappresenta 32 bit. L'algoritmo gestisce due tipi di liste di sottochiavi: una lista di 18 elementi, definita \"P-array\", e quattro liste da 256 elementi ciascuna di S-Box (S0, S1, S2 e S3), per un totale di 5 array di sottochiavi. Ciascuna S-Box ha in ingresso 8 bit di informazioni, e produce in uscita 32 bit. A ogni ripetizione del ciclo si usa un elemento diverso del \"P-array\", e dopo l'ultimo ciclo a ogni met\u00e0 del blocco di dati viene moltiplicata in XOR con uno dei due elementi inutilizzati del \"P-array\".\nIl diagramma della didascalia rappresenta la funzione F di blowfish. La funzione divide 32 bit in ingresso in quattro 8 bit, utilizzati a loro volta come ingressi delle S-Box. I risultati sono sommati in modulo 232 e messi in XOR, per ottenere il risultato finale di 32 bit cifrati.\nDato che blowfish \u00e8 una rete di Feistel, pu\u00f2 essere invertito semplicemente mettendo in XOR gli elementi 17 e 18 del \"P-array\", e quindi utilizzando gli elementi del \"P-array\" in ordine inverso.\nLa lista delle chiavi di blowfish viene generata caricando i valori iniziali del \"P-array\" e delle S-Box con rappresentazioni esadecimali delle cifre di pi greco, che apparentemente non hanno periodicit\u00e0 o schemi ripetitivi. La chiave segreta viene quindi messa in XOR con ciascun elemento del \"P-array\" (ripetendo la chiave, quando necessario). Un blocco da 64bit di valore zero viene criptato con l'algoritmo stesso, e il risultato cifrato sostituisce gli elementi P-1 e P-2. Il risultato cifrato viene quindi codificato nuovamente con le nuove sottochiavi, e va a sostituire gli elementi P-3 e P-4. Questo procedimento continua fino a rimpiazzare tutti gli elementi del \"P-array\" e delle S-Box. In tutto, l'algoritmo di cifratura di blowfish viene eseguito 521 volte in modo da generare tutte le sottochiavi, ed elaborando circa 4Kb di dati.\nCrittanalisi di blowfish.\nNon esistono, o perlomeno non sono conosciute, crittanalisi di blowfish, almeno fino al 2004, dato che una dimensione di blocco di 64bit \u00e8 oggi considerata troppo piccola, e codificando pi\u00f9 di 232 blocchi si potrebbero rivelare alcuni frammenti del testo originale, a causa del paradosso del compleanno. Nonostante questo, blowfish fino ad oggi sembra abbastanza sicuro.\nMentre la ridotta dimensione del blocco non crea problemi per applicazioni tradizionali come l'e-mail, potrebbe rendere inutilizzabile blowfish per la cifratura di testi di grandi dimensioni, come ad esempio in caso di archivi.\nNel 1996 Serge Vaudenay escogit\u00f2 un attacco che permetteva di forzare la cifratura di un testo conoscendo 28\"r\"+1 testi in chiaro con la stessa chiave, dove \"r\" identifica il numero di cicli (\"rounds\"). Inoltre trov\u00f2 una classe di chiavi deboli che possono essere identificate e rotte, con lo stesso attacco, conoscendo solo 24\"r\" + 1 testi in chiaro. Questo attacco non pu\u00f2 essere usato contro il blowfish implementato con tutti i 16 cicli. Vaudenay utilizz\u00f2 una variante basata su meno cicli di cifratura. Vincent Rijmen, nella sua tesi di dottorato, introdusse un attacco differenziale di secondo grado in grado di forzare non pi\u00f9 di 4 cicli. Non rimane quindi nessuna via conosciuta per forzare un testo codificato con 16 cicli, tranne ovviamente la forza bruta.\nNel 2005 Dieter Schmidt studi\u00f2 la lista delle chiavi di blowfish e not\u00f2 che le sottochiavi del terzo e quarto ciclo sono indipendenti dai primi 64 bit della chiave utente .\nBlowfish in pratica.\nBlowfish \u00e8 uno degli algoritmi di codifica a blocchi pi\u00f9 veloci in circolazione, eccetto quando si cambi la chiave. Ogni nuova chiave richiede un tempo di elaborazione equivalente alla codifica di 4\u00a0kB di testo, che \u00e8 molto se confrontato con altri sistemi di cifratura a blocchi. Questo impedisce che venga usato in alcune applicazioni, ma non \u00e8 un problema in altre. In un caso, \u00e8 addirittura un vantaggio: il metodo di hashing basato su password utilizzato in OpenBSD usa un algoritmo derivato dal blowfish che sfrutta la lentezza di elaborazione delle chiavi; l'idea \u00e8 che il maggior tempo di calcolo necessario migliori la protezione nei confronti di un attacco basato su dizionario.\nIn alcune implementazioni blowfish usa un'area di memoria molto superiore ai 4\u00a0kB teorici di RAM. Questo non \u00e8 un problema nemmeno per i personal computer pi\u00f9 vecchi, ma ne impedisce l'uso in piccoli sistemi integrati come le prime smartcard.\nBlowfish non \u00e8 soggetto a nessun brevetto ed \u00e8 quindi liberamente utilizzabile da chiunque. Questo ha contribuito alla sua popolarit\u00e0 nei software di crittografia."}
{"id": "92302", "revid": "254059", "url": "https://it.wikipedia.org/wiki?curid=92302", "title": "Ponte della Paglia", "text": "Il Ponte della Paglia \u00e8 un ponte di Venezia che attraversa il Rio di Palazzo in prossimit\u00e0 del Palazzo Ducale, mettendo in comunicazione il molo della Piazzetta di San Marco con la Riva degli Schiavoni. \u00c8 uno dei ponti che segnano il passaggio tra il Sestiere di San Marco e quello di Castello.\nIl ponte \u00e8 molto spesso affollato dai turisti non solo perch\u00e9 permette un'ottima visuale sul Ponte dei Sospiri e su tutto il Bacino di San Marco, ma anche perch\u00e9, nelle sere d'estate, offre i pi\u00f9 bei tramonti veneziani col sole che cala dietro la Basilica della Salute.\nIl nome \"della Paglia\" deriva dalla barche cariche di paglia che l\u00ec ormeggiavano, come dimostrato da alcune leggi e ordinanze della Repubblica che proibivano tale abitudine."}
{"id": "92303", "revid": "1543377", "url": "https://it.wikipedia.org/wiki?curid=92303", "title": "Provincia di Houet", "text": "La provincia di Houet \u00e8 una delle 45 province del Burkina Faso, situata nella regione degli Alti Bacini. Il capoluogo \u00e8 Bobo-Dioulasso.\nStruttura della provincia.\nLa provincia di Houet comprende 13 dipartimenti, di cui una citt\u00e0 e 12 comuni."}
{"id": "92305", "revid": "115038256", "url": "https://it.wikipedia.org/wiki?curid=92305", "title": "Provincia di Kadiogo", "text": "La provincia di Kadiogo \u00e8 una delle 45 province del Burkina Faso. Appartiene alla regione del Centro. La citt\u00e0 principale e il capoluogo della provincia \u00e8 Ouagadougou, che \u00e8 anche la capitale del paese.\n\u00c8 situata negli altipiani nel centro del paese ed \u00e8 la provincia pi\u00f9 urbanizzata e densamente abitata del Burkina Faso. Vi risiede il 10% circa della popolazione complessiva del paese.\nSuddivisione amministrativa.\nLa provincia di Kadiogo comprende 7 dipartimenti, di cui 1 citt\u00e0 e 6 comuni:"}
{"id": "92310", "revid": "466539", "url": "https://it.wikipedia.org/wiki?curid=92310", "title": "Europa centrale", "text": "LEuropa centrale, anche definita Mitteleuropa o Europa danubiana, \u00e8 una regione dell'Europa, compresa tra l'Europa occidentale e l'Europa orientale e tra l'Europa settentrionale e l\u2019Europa meridionale, per quanto variamente definite.\nIl concetto di Europa centrale, cos\u00ec come quello di una sua identit\u00e0 culturale, \u00e8 in qualche modo elusivo. Tuttavia la maggior parte degli studiosi asserisce che una distinta cultura centro-europea esiste, per quanto controversa e dibattuta possa essere tale nozione. Si basa sulle somiglianze che derivano da caratteristiche storiche, sociali e culturali e si caratterizza per essere stata una delle pi\u00f9 ricche fonti mondiali di talento creativo tra il XVII e il XX secolo. Una pubblicazione delle Nazioni Unite impiega otto fattori \u00abper definire una regione culturale chiamata Europa centrale\u00bb; \"Cross Currents: A Yearbook of Central European Culture\" definisce l'Europa centrale come \u00abun Occidente abbandonato\u00bb.\nSi tratta quindi di territori che condividono una storia, di opposizione all'Est rappresentato dall'Impero ottomano e dalla Russia Imperiale, e, almeno fino alla prima guerra mondiale, di distinzione dall'Ovest in quanto conservatori opposti alle moderne idee liberali, acquisite con la Rivoluzione Francese. Tale concetto \u00e8 di conseguenza entrato in crisi a partire dalla dissoluzione degli imperi (tedesco, austro-ungarico, russo e ottomano), con la nascita di stati-nazione, e soprattutto dalla divisione della regione tra Patto di Varsavia e NATO durante la Guerra fredda, al termine della quale l'interesse per tale regione \u00e8 tornato d'attualit\u00e0.\nNegli anni 2000 l'Europa centrale sta attraversando una fase di \u00abrisveglio strategico\u00bb. L'economia mostra ancora forti disparit\u00e0 rispetto ai livelli di reddito e agli standard di vita: l'Europa centrale comprende alcune delle regioni pi\u00f9 ricche d'Europa, ma anche alcune delle pi\u00f9 povere.\nStati.\nL'estensione dell'Europa centrale \u00e8 oggetto di dibattito, ma vi sono due confini certi: uno a nord segnato dal Mar Baltico e uno a sud, delineato dalle Alpi, che separa questa zona del vecchio continente dall'Europa meridionale. Secondo la maggior parte delle fonti, la Mitteleuropa include:\nAlcune fonti vi aggiungono inoltre talune regioni di stati circonvicini, per ragioni storiche e culturali, seppure con alcune differenze climatiche e geografiche:\nGeograficamente il Centro Europa comprende la Germania, la Francia, la Svizzera, l'Austria, la Slovenia e l'Est Europa.\nMorfologia.\nTra le Alpi e il Baltico.\nI confini geografici tra l'Europa centrale e le regioni vicine (Europa settentrionale ed Europa meridionale) sono definiti dal mar Baltico, le Alpi e la linea Isonzo-Krka-Sava-Danubio. I confini geografici rispetto all'Europa occidentale e all'Europa orientale (con l'eccezione del fiume Reno) sono men definiti, e il confine storico-culturale si \u00e8 spostato pi\u00f9 volte nel tempo.\nBassopiano germanico, bassopiano pannonico e monti Carpazi.\nLa parte settentrionale \u00e8 coperta in buona parte dal bassopiano germanico. I monti Carpazi dividono la pianura europea in due sezioni: il bassopiano pannonico centro-europeo ad ovest e la pianura sarmatica ad est. A sud il bassopiano pannonico \u00e8 limitato dai fiumi Sava e Danubio. Tale area corrisponde ai confini dell'antica Austria-Ungheria. Il bassopiano pannonico si estende in Austria, Bosnia ed Erzegovina, Croazia, Ungheria, Romania, Serbia, Slovacchia, Slovenia e Ucraina.\nAlpi Dinariche.\nCome estensione sud-orientale delle Alpi, le Alpi Dinariche ricoprono 650\u00a0km lungo la costa del mar Adriatico, dalle Alpi Giulie nel nord-ovest fino al massiccio \u0160ar-Korab a sud-est. Secondo talune fonti, tale catena montuosa \u00e8 classificata come europa centro-meridionale.\nFlora.\nLa flora centro-europea occupa tutto il centro europa geografico e comprende la foresta temperata latifoglie decidua.\nStoria del concetto di Europa centrale.\nBelle \u00c9poque.\nIl concetto di Europa centrale era gi\u00e0 conosciuto all'inizio del XIX secolo, ma inizia a divenire oggetto di intenso interesse a partire dal XX secolo. In principio l'idea di Europa centrale mescolava scienza, politica ed economia ed era strettamente connessa all'aspirazione della crescente economia tedesca di dominare una parte del continente, detta \"Mitteleuropa\". Tale termine tedesco divenne talmente di moda da essere utilizzato anche in altre lingue per indicare i territori dal Reno alla Vistola (talvolta al Dnepr) e dal mar Baltico ai Balcani.\nIl 21 gennaio 1904 venne fondata a Berlino l'Associazione Economica Centro-Europea (\"Mitteleurop\u00e4ischer Wirtschaftsverein\"), volta all'integrazione economica di Impero tedesco e Impero austro-ungarico (con l'eventuale estensione a Svizzera, Belgio e Lussemburgo).\nNel 1915 Friedrich Naumann, teorico del pangermanesimo, pubblica il saggio \"Mitteleuropa\", in cui indica la necessit\u00e0 di una federazione economica centro-europea al termine della grande guerra. L'idea di Naumann era che la federazione avesse al suo centro Germania ed Austria-Ungheria, ma comprendesse anche altre nazioni, esterne all'Alleanza anglo-francese e alla Russia.\nTale concetto si perse con la sconfitta tedesca e la dissoluzione dell'Austria-Ungheria, per venire resuscitato negli anni trenta dall'ideologia nazista.\nIl pensiero di Naumann era anche a favore di programmi di germanizzazione e magiarizzazione. Nel suo libro Naumann us\u00f2 la retorica imperialista, combinata con elogi della natura, e una condiscendenza imperiale nei confronti dei popoli non tedeschi, mentre consigliava ai politici di mostrare una qualche \"flessibilit\u00e0\" nei confronti delle lingue non-germaniche per raggiungere l'armonia che avrebbe stabilizzato l'intera Europa centrale.\nIl concetto di \"Mitteleuropa\" \u00e8 tornato in auge negli ultimi decenni come versione idealizzata della convivenza tra popoli in Europa centro-orientale prima della grande guerra e della progressiva balcanizzazione della regione. Secondo tale visione, la \"Mitteleuropa\" era uno spazio in cui cattolici, ortodossi, protestanti, ebrei e musulmani vivevano in (relativa) pace, coltivando ognuno le proprie radici e arricchendosi della cultura e delle esperienze degli altri.\nIn 'Danubio', Claudio Magris afferma che \"La Mitteleuropa \u00e8 oggi idealizzata quale armonia di popoli diversi ed \u00e8 stata una tollerante convivenza comprensibilmente rimpianta dopo la sua fine.\"\nMilan Kundera ricorda che \"La Mitteleuropa non \u00e8 uno stato. \u00c8 una cultura o un destino. I suoi confini sono immaginari e devono essere ridisegnati al formarsi di ogni nuova situazione storica.\"\nIl piano prussiano della \"Mitteleuropa\".\nIl piano prussiano della \"Mitteleuropa\" mirava a far ottenere all'Impero tedesco l'egemonia culturale sull'Europa centrale con conseguente sfruttamento economico e finanziario unitamente ad annessioni dirette di territori, stanziamento di coloni tedeschi, espulsioni di non tedeschi dalle aree annesse ed eventuale germanizzazione degli stati fantocci creati come cuscinetto tra la Germania e l'Impero russo. \nAlcune parti del piano includevano anche disegni per la creazione di una colonia tedesca in Crimea e la colonizzazione dei Paesi Baltici.\nLe \u00e9lite politiche di governo tedesche accettarono il piano della \"Mitteleuropa\" durante la prima guerra mondiale mentre impostavano gli obiettivi di guerra tedeschi e disegnavano i piani per il nuovo ordine europeo. Il \"Septemberprogramm\" (\u00abpiano di settembre\u00bb), progetto sviluppato dal cancelliere tedesco Theobald von Bethmann-Hollweg che descriveva dettagliatamente gli ambiziosi obiettivi di guerra tedeschi dopo la prevista vittoria, comprendeva la creazione della \u00ab\"Mitteleurop\u00e4ischer Wirtschaftsverband\"\u00bb, un'associazione economica mitteleuropea, da realizzare attraverso l'unione doganale di \u00abFrancia, Belgio, Paesi Bassi, Danimarca, Austria-Ungheria, Polonia e, eventualmente, Italia, Svezia e Norvegia\u00bb, dominata dalla Germania, ma apparentemente egualitaria. Tra i suoi membri sarebbero stati inclusi gli appena creati stati cuscinetto ritagliati a ovest dell'Impero russo come la Polonia, che sarebbero rimasti sotto la sovranit\u00e0 tedesca \"per sempre\".\nGli stati fantoccio all'interno della \"Mitteleuropa\" sarebbero stati sotto controllo politico, economico e militare del Reich germanico. L'intera regione sarebbe dovuta servire come un cortile economico della Germania, da porre sotto sfruttamento per poter competere con l'Impero britannico e gli altri stati aspiranti al ruolo di potenza dominante del mondo. L'organizzazione politica, militare ed economica si sarebbe basata sulla dominazione tedesca, con trattati commerciali imposti in paesi come Polonia e Ucraina. Si pensava che le classi lavoratrici tedesche sarebbero state placate dai politici attraverso i benefici economici delle annessioni territoriali, delle colonizzazioni tedesche in Europa centro-orientale e dello sfruttamento dei territori conquistati per il beneficio materiale della Germania.\nUna parziale realizzazione di questi piani si \u00e8 riflessa nel trattato di Brest-Litovsk, nel quale vennero previste e disposte garanzie per la dominazione economica e politica della Germania sull'Ucraina. Sia l'Impero ottomano che l'Austria-Ungheria avrebbero fatto affidamento alla Germania nell'Europa post-bellica, riducendosi al ruolo di vassalli.\nIl piano della \"Mitteleuropa\" veniva visto come una minaccia dall'Impero britannico, poich\u00e9 avrebbe distrutto il commercio continentale britannico e, di conseguenza, la fonte della sua potenza militare.\nAnni venti e trenta.\nIl periodo interbellico (1918-1939) dovette affrontare nuovi problemi economici e geopolitici, e l'idea di Europa centrale assunse un carattere differente. Durante la Belle \u00c9poque, il concetto di Europa centrale comprendeva principalmente stati tedeschi, in cui i territori non popolati da tedeschi erano considerati come un'area di penetrazione; la posizione di leader dell'Impero tedesco sarebbe dovuta discendere naturalmente da tale dominanza economica. A seguito della guerra, il centro di interesse si spost\u00f2 sulla parte orientale - i nuovi paesi riapparsi sulla mappa europea: Polonia, Ungheria e Cecoslovacchia. Il Congresso Storiografico Internazionale di Bruxelles del 1923, cos\u00ec come quello successivo del 1933, si occuparono dell'idea di Europa centrale. L'Europa centrale cess\u00f2 di essere oggetto delle mire tedesche e divenne un territorio in cui vari movimenti integrazionisti si posero il problema di risolvere le debolezze politiche, economiche ed etniche dei nuovi stati di fronte alle pressioni tedesche e sovietiche.\nSecondo Magda Adam, \"sappiamo oggi che la rovina dell'Europa centrale fu la Piccola Intesa, alleanza militare di Cecoslovacchia, Romania e Regno Serbo-Croato-Sloveno, creata nel 1921 non per la cooperazione centro-europea n\u00e9 per combattere l'espansione tedesca, ma per la malintesa nozione che un'Ungheria completamente impotente dovesse essere tenuta sotto contenimento\".\nTuttavia i conflitti di interesse erano troppo forti e n\u00e9 la Piccola Intesa n\u00e9 l'idea di Mi\u0119dzymorze sopravvissero.\nI movimenti avanguardisti dell'Europa centrale costituirono una parte fondamentale dell'evoluzione modernista, raggiungendo il proprio picco negli anni venti.\nGuerra fredda.\nDopo la seconda guerra mondiale, una parte dell'Europa che era occidentale nella storia e nella cultura divenne parte del Blocco Sovietico. Il termine \"Europa centrale\" venne applicato in maniera crescente solo ai paesi pi\u00f9 occidentali del Patto di Varsavia (Germania Est, Polonia, Cecoslovacchia, Ungheria) per specificarli come stati socialisti dotati di forti legami culturali con l'Europa Occidentale. Tale uso continu\u00f2 alla fine della Guerra fredda, quando questi paesi entrarono in un processo di transizione democratica.\nLa Guerra fredda blocc\u00f2 ogni ricerca sull'Europa centrale nei paesi del blocco orientale, poich\u00e9 avrebbe sottolineato una differenziazione tra Europa orientale e centrale all'interno del blocco dei paesi socialisti, inaccettabile secondo la dottrina stalinista. Dall'altra parte, l'argomento divenne popolare in Europa occidentale e Stati Uniti, soprattutto da parte di ricercatori emigrati dai paesi in questione. Le ricerche antropologiche e storiografiche sull'Europa centrale negli stessi paesi ripresero vigore a partire dagli anni novanta.\nSecondo il \"Mayers Enzyklop\u00e4disches Lexikon\" (1980), l'Europa centrale era composta da Paesi Bassi, Belgio, Lussemburgo, Germania (Est ed Ovest), Polonia, Svizzera, Austria, Cecoslovacchia, Ungheria e Romania, pi\u00f9 le regioni settentrionali di Italia e Jugoslavia (Slovenia, Posavina, Voivodina) e la Francia nordorientale (Alsazia e Lorena).\nVisioni contemporanee.\nPi\u00f9 che un'entit\u00e0 fisica, l'Europa centrale \u00e8 un concetto che si basa su una comunanza storica che contrasta con quella delle regioni circonvicine. La questione di come definire e che nome dare alla regione centro-europea \u00e8 oggetto di dibattito. Molto spesso la definizione scelta dipende dalla nazionalit\u00e0 e dalla prospettiva storica dell'autore.\nLa teoria maggiormente accettata, di Jerzy K\u0142oczowski, include:\nSecondo Ronald Tiersky, il summit di Visegr\u00e1d del 1991 tra i presidenti di Polonia, Ungheria e Cecoslovacchia era stato salutato al tempo come un fondamentale passo avanti nella cooperazione centro-europea, ma il gruppo di Visegr\u00e1d divenne un mezzo di coordinamento per l'integrazione degli stati centro-europei nell'UE, mentre lo sviluppo di maggiori legami all'interno della regione and\u00f2 a rilento.\nPeter J. Katzenstein descrive l'Europa centrale come un momento di passaggio nel processo di europeizzazione, che segna la transizione dei paesi del gruppo di Visegr\u00e1d in maniere differenti ma comparabili. Secondo Katzenstein, nel discorso pubblico tedesco contemporaneo l'identit\u00e0 \"centro-europea\" fa riferimento alla separazione culturale tra Cattolicesimo romano ed Ortodossia orientale, e non esiste secondo lui una maniera non contestabile per definire se gli stati baltici e balcanici facciano parte dell'Europa centrale oppure no.\nLonnie R. Johnson indica alcuni criteri per distinguere l'Europa centrale dalle altre regioni europee:\nJohnson considera l'Europa centrale come un concetto storico dinamico, non secondo categorie spaziali/geografiche statiche; ad esempio, sottolinea come la Lituania, una buona parte della Bielorussia e l'Ucraina occidentale si trovino oggi in Europa orientale, mentre solo 250 anni fa erano parte della PoloniaLo studio di Johnson sull'Europa centrale ha ricevuto un'accoglienza positiva nella comunit\u00e0 scientifica.\nLa \"Columbia Encyclopedia\" definisce come parte dell'Europa centrale Germania, Svizzera, Liechtenstein, Austria, Polonia, Repubblica Ceca, Slovacchia ed Ungheria.\nThe World Factbook e la Brockhaus Enzyklop\u00e4die utilizzano la stessa definizione, aggiungendo la Slovenia. Encarta non definisce la regione in modo chiaro, ma pone le stesse nazioni in \"Europa centrale\" negli articoli su vari paesi, definendo la Slovenia come \"Europa centro-meridionale\".\nL'enciclopedia tedesca \"Meyers grosses Taschenlexikon\" (1999) definisce l'Europa centrale come la parte centrale dell'Europa, senza precisi confini ad Est ed Ovest. Secondo tale fonte, il termine \u00e8 usato principalmente per definire il territorio tra la Schelda e la Vistola, e dal Danubio alle porte di Moravia. Di solito le nazioni considerate centro-europee sono Germania, Svizzera, Austria, Polonia, Repubblica Ceca, Slovacchia, Ungheria, con l'aggiunta talvolta della Romania, e di Paesi Bassi, Belgio e Lussemburgo, in caso di definizione ampia.\nDopo l'Allargamento dell'Unione Europea il 1\u00ba maggio 2004, il termine Europa centrale (meglio: Europa Centro-Orientale, in inglese \"Central and Eastern Europe\", CEE) a volte \u00e8 usato per indicare i nuovi membri dell'Unione Europea (dall'Estonia a Malta).\nPer indicare i paesi di tale gruppo che si schierarono a fianco degli Stati Uniti durante la Seconda guerra del Golfo, Donald Rumsfeld coni\u00f2 infine il termine \"Nuova Europa\"\nCooperazione inter-governativa in Europa centrale.\nOrganismi sorti nel senso di mantenimento e sviluppo di un sentimento mitteleuropeo sono\nEuropa danubiana.\nSi parla di Europa danubiana intendendo i Paesi dell'Europa attraversati dal Danubio e dai suoi affluenti.\nIl Danubio attraversa, nell'ordine:\nIl bacino idrico del Danubio, invece, interessa anche Svizzera, Italia (dove nasce l'importante affluente Drava), Slovenia, Bosnia ed Erzegovina, Montenegro, Albania, Macedonia del Nord sul lato destro, e Repubblica Ceca e Polonia su quello sinistro.\nPur essendo prevalentemente un concetto geografico, fin dal XV secolo il termine \u00e8 presente anche in ambito culturale ed artistico.\nA Vienna nel XV secolo \u00e8 attiva un'Accademia danubiana.\nRisale almeno al XVIII secolo il progetto di una Confederazione danubiana, con la quale rafforzare i legami politici, economici e cultura tra tutti i popoli e le nazioni di questa importante parte del continente.\nVengono detti Principati danubiani le formazioni politiche sottoposte a partire dal XIV secolo all'impero ottomano ma rivendicate dall'Ungheria gi\u00e0 prima: Serbia, Bulgaria, Moldavia e Valacchia.\nTra i pi\u00f9 importanti fautori dell'amicizia e della collaborazione tra i vari popoli danubiani meritano di essere citati, tra gli altri, Mikl\u00f3s Wessel\u00e9nyi, Istv\u00e1n Sz\u00e9chenyi e Lajos Kossuth (almeno negli ultimi anni di vita, passati in esilio a Torino).\nIn storia dell'arte si parla di Scuola danubiana per definire un gruppo di artisti rinascimentali attivi tra Germania e Ungheria, tra i quali Albrecht Altdorfer.\nIn linguistica si parla di Latino danubiano, per il latino parlato nell\u00b4Europa danubiana da cui si sarebbe sviluppato il rumeno.\nAnche nel calcio si parla di Scuola danubiana per descrivere il gioco espresso dalla Nazionale di calcio dell'Ungheria, dalla Nazionale di calcio dell'Austria e da quella della Cecoslovacchia a partire dagli anni \u00b420 del XX secolo (caratterizzato da passaggi brevi, palla a terra, valorizzazione delle doti dei singoli giocatori). Tale stile di gioco fu adottato anche in Italia negli anni trenta (vedi il \"Metodo\" di Vittorio Pozzo)."}
{"id": "92311", "revid": "287204", "url": "https://it.wikipedia.org/wiki?curid=92311", "title": "Gabriel Knight", "text": "Gabriel Knight \u00e8 una serie di avventure grafiche sviluppata dalla software house Sierra Entertainment negli anni novanta. La serie consiste attualmente di tre giochi. La trilogia \u00e8 una creatura della scrittrice Jane Jensen, che si \u00e8 formata nel campo del \"game-designing\" contribuendo con Roberta Williams allo sviluppo di \"King's Quest VI\", sempre per Sierra Entertainment.\nGiochi.\nTutti e tre i giochi sono incentrati sulle avventure di Gabriel Knight, scrittore di New Orleans divenuto \"Schattenj\u00e4ger\" (cacciatore d'ombre); il secondo e il terzo episodio della serie seguono anche le avventure di Grace Nakimura, gi\u00e0 assistente di Gabriel nella sua libreria, St. George's Books, a New Orleans. Gabriel, nel campo dei videogiochi, \u00e8 un personaggio notevole per la sua complessit\u00e0 e per l'enfasi posta sulla maturazione del personaggio (la relazione tra Gabriel e Grace, ad esempio, costituisce una sottotrama importante nell'economia della serie).\nI tre titoli sono:\nOgni gioco della trilogia \u00e8 suddiviso in episodi, chiamati rispettivamente \"giorni\", \"capitoli\" e \"blocchi temporali\".\nOgni episodio prevede una serie di azioni da compiere, e non si chiude finch\u00e9 questa non viene completata, ottenendo come risultato la garanzia della risoluzione delle dipendenze lineari delle azioni.\nDei tre giochi che compongono la serie, solo due sono stati tradotti in italiano: \"The Beast Within\", il secondo (che ha mantenuto invariato il titolo), e \"Gabriel Knight 3: Blood of the Sacred, Blood of the Damned\", il terzo, venduto in Italia come \"Gabriel Knight 3: Il mistero di Rennes-le-Ch\u00e2teau, Il mistero macchiato di sangue\". Il primo, \"Sins of the Fathers\", \u00e8 stato pubblicato invece solamente in lingua inglese, questo fino all'uscita della \"20th Anniversary Edition\", il 15 ottobre del 2014, che presenta i men\u00f9 e i sottotitoli localizzati in italiano.\nLa musica nella serie \u00e8 composta da Robert Holmes (tra l'altro marito di Jane Jensen) e David Henry.\nIl futuro della serie.\nNon sembra probabile una futura continuazione della serie in quanto la Sierra \u00e8 stata assorbita dapprima dalla Vivendi Games che poi si \u00e8 fusa con Activision diventando Activision Blizzard, che non pare interessata a utilizzare i diritti per Gabriel Knight. \nLa sviluppatrice Jane Jensen si \u00e8 lasciata sentire in pi\u00f9 di un'occasione asserendo di aver pianificato la serie perch\u00e9 fosse continuata in almeno un quarto ed un quinto episodio. La sua disponibilit\u00e0 si \u00e8 finora sempre scontrata con la riluttanza di Vivendi, nonostante le raccolte di firme organizzate a suo favore dai fan.\nOpere derivate.\n\"Sins of the Fathers\" e \"The Beast Within\" sono anche i titoli delle trasposizioni letterarie dei primi due giochi scritte anch'esse da Jane Jensen."}
{"id": "92318", "revid": "1222", "url": "https://it.wikipedia.org/wiki?curid=92318", "title": "Picciuolo", "text": ""}
{"id": "92320", "revid": "47767", "url": "https://it.wikipedia.org/wiki?curid=92320", "title": "Mellito", "text": "Origine e diffusione.\nIl nome e le sue varianti risalgono ad una gamma di nomi greci basati sul termine (\"m\u00e8li\", \"miele\"), oppure sul termine correlato (\"m\u00e9lissa\", \"ape\"). Dalle stesse radici derivano anche i nomi Melissa, Melita e Pamela\nTutte le forme godono di scarsa diffusione in Italia; sono accentrate al Nord, specie a Trieste, principalmente per via del culto locale di san Melita o Melitone, egumeno del monastero Mar Saba.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "92326", "revid": "436907", "url": "https://it.wikipedia.org/wiki?curid=92326", "title": "Warning (album Green Day)", "text": "Warning (reso graficamente Warning:) \u00e8 il sesto album in studio del gruppo musicale statunitense Green Day, pubblicato il 3 ottobre 2000 dalla Reprise Records.\nDescrizione.\nPubblicato nel 2000, \"Warning\" present\u00f2 un grande cambiamento di stile da parte del gruppo. Il sound, al contrario dei precedenti lavori, si caratterizzava per una vena pop con qualche accenno di punk, che prima era il genere prevalente della band. \"Warning\" fu il disco che allontan\u00f2 i Green Day dalla etichetta di \"punk band\".\nDall'album sono stati estratti i singoli \"Minority\", l'omonimo \"Warning\" e \"Waiting\", oltre anche a \"Macy's Day Parade\", pubblicato promozionalmente nel 2001.\nAi \"California Music Awards\" del 2000 l'album vinse i sette premi per i quali era stato nominato.\nUn'edizione limitata dell'album fu pubblicata nel dicembre 2000. Tra i contenuti uno show di venti minuti intitolato \"Green Day - A Tribute\"."}
{"id": "92327", "revid": "1602064", "url": "https://it.wikipedia.org/wiki?curid=92327", "title": "Gandolfino da Roreto", "text": "Biografia.\nL'appellativo \"de Roretis\" fece a lungo credere agli storici ed agli eruditi che fosse originario della localit\u00e0 Roreto presso Cherasco. In realt\u00e0 si tratta del cognome della famiglia che risulta risiedere in Asti almeno dagli inizi del XV secolo. \u00c8 quindi del tutto ingiustificato l'uso ancora attuale di chiamarlo \"Gandolfino da Roreto\".\nNacque ad Asti dal padre Giovanni Roreto, pittore di cui nessuna opera ci \u00e8 pervenuta, pur godendo di ottima fama. Di lui sappiamo che nel 1470 dipingeva una bellissima ancona per la chiesa di San Marco dei Crociferi, ricordata dai contemporanei come \"aurata et ampla, fulta diversis imaginibus devotis\". La madre, Verdina Pelletta, apparteneva a una delle pi\u00f9 insigni, antiche e ricche famiglie del patriziato cittadino.\nDegno di nota ricordare che tutti i discendenti di Gandolfino furono chiamati \"De Roretis de Verdina\" fino alla fine del XVII secolo, in omaggio alla nobilissima antenata.\nGli esordi di Gandolfino avvennero presso la bottega paterna, ma nulla si conosce di quel periodo. La prima opera nota di Gandolfino \u00e8 il polittico raffigurante \"l'Assunzione, la Incoronazione della Vergine e Santi\", firmato e datato 1493, conservato presso la Galleria Sabauda di cui \u00e8 nota la provenienza della chiesa di San Francesco ad Alba.\nSi deve dunque supporre che, in quella data, Gandolfino fosse gi\u00e0 un artista affermato in Astesana, e in grado di contendere alla bottega degli Spanzotti e - come avvenne in seguito - a Macrino d'Alba le commesse nelle confinanti terre del Monferrato.\nLe connotazioni stilistiche del polittico della Sabauda rivelano il debito artistico di Gandolfino verso la pittura che si era sviluppata tra il sud del Piemonte e la Liguria e, in particolare, verso Ludovico Brea, prima del suo incontro con Vincenzo Foppa. Vi echeggiano dunque anche i modi espressivi della scuola provenzale.\nL'interesse a ricostruire il profilo artistico e il catalogo delle opere di Gandolfino, prese il via solo quando, verso la fine dell'Ottocento, venne individuata la sua firma sulla \"Sacra Parentela\" (1501), posta nella Cattedrale di Asti. Da allora le ricerche degli storici dell'arte hanno consentito di ricostruire la fortuna che ebbe la sua bottega in Asti, e hanno portato all'attribuzione in suo favore di un numero ormai elevato di dipinti.\nDopo il periodo in cui il suo stile guardava alla Liguria e alla Provenza, Gandolfino rivolse la sua attenzione verso i linguaggi pittorici di area milanese (Bergognone, Bernardo Zenale); mentre il periodo della sua maturit\u00e0 stilistica \u00e8 segnato da rapporti di collaborazione con pittori di area cremonese (Boccaccio Boccaccino, Altobello Melone), nei quali si avvertono gli echi della grande pittura veneta.\nOpere.\nLa rilevanza della bottega di Gandolfino in Asti \u00e8 testimoniata dalla ricca collezione di sue opere che sono ancor oggi visibili in questa citt\u00e0:\nIl prestigio di Gandolfino in Asti \u00e8 testimoniato anche dalla presenza presso la sua bottega, verso il 1517, del pittore vallone Pietro Grammorseo, che si sposter\u00e0 in seguito a Casale Monferrato presso la bottega degli Spanzotti.\nTra le altre opere notevoli Di Gandolfino da Roreto vanno menzionati il \"Polittico di San Pietro\" di Savigliano (1510 ca.), il \"Polittico di San Dalmazzo\" a Quargnento (1510-15 ca.); il Polittico con la \"Incoronazione della Vergine\" nel Museo Civico di Alessandria (1510 ca.); la tavola della \"Sacra Parentela\" nel Museo civico d'arte antica (1503 ca.), \"L'adorazione dei Magi\", Pinacoteca Malaspina, Pavia.\nColpisce nel catalogo dei dipinti oggi attribuiti a Gandolfino l'elevato numero di opere (cinque sono quelle a noi pervenute) raffiguranti il tema della \"Sacra Parentela\", vale a dire la genealogia della Vergine, un soggetto che ebbe popolarit\u00e0 tra la fine del Quattrocento e l'inizio del Cinquecento, ma che appartiene maggiormente alla tradizione nordica (vedasi ad es. la tavola di Quentin Massys ai Mus\u00e9es Royaux des Beaux-Arts di Lovanio).\nCollegamenti esterni.\nSi possono trovare immagini di opere di Gandolfino da Roreto nei seguenti siti:"}
{"id": "92330", "revid": "28402", "url": "https://it.wikipedia.org/wiki?curid=92330", "title": "Caio Giulio Cesare Ottaviano", "text": ""}
{"id": "92333", "revid": "1305772", "url": "https://it.wikipedia.org/wiki?curid=92333", "title": "American Idiot", "text": "American Idiot \u00e8 il settimo album in studio del gruppo musicale statunitense Green Day, pubblicato il 21 settembre 2004 dalla Reprise Records.\nIn occasione dei Grammy Awards 2005 ha vinto un Grammy Award al miglior album rock. Inoltre la rivista \"Rolling Stone\" lo ha inserito alla 225\u00aa posizione nella lista dei 500 migliori album di sempre.\nDescrizione.\nSi tratta del primo concept album e prima opera rock del gruppo. \u00c8 ispirato principalmente a \"Tommy\" degli Who e \"Zen Arcade\" degli H\u00fcsker D\u00fc.\nI brani di punta del disco sono \"Boulevard of Broken Dreams\", la ballata \"Wake Me Up When September Ends\", \"Holiday\" e il singolo omonimo \"American Idiot\". Il lavoro passa alla storia come l'album dei Green Day con il maggior successo di vendite dopo \"Dookie\" (1994), che vendette oltre 15 milioni di copie. Oltre a conquistare la vetta delle classifiche l'album ha riscosso un notevole apprezzamento da parte della critica e del pubblico (maggiormente giovanile), aumentando la popolarit\u00e0 della band a livello internazionale.\nTematiche.\nUna delle tematiche dell'album \u00e8 l'attacco rivolto all'\"idiota americano\". Il gruppo critica il \"paranoico stile di vita americano dove tutto passa dai media che trasmettono ci\u00f2 che vogliono far credere alla gente\", nonch\u00e9 il vero \"American Idiot\", che \"sta l\u00e0 fuori, seduto sul divano assorbendo ci\u00f2 che i mass media offrono\". Tra i bersagli polemici dei Green Day c'\u00e8 il presidente degli Stati Uniti George W. Bush, definito \"l'americano idiota\" e accusato di aver provocato una guerra, quella in Iraq, inutile, causando migliaia di morti. Si polemizza anche verso la politica di molti presidenti (nella canzone \"Holiday\").\nL'altro tema trattato nell'album \u00e8 quello di un ragazzo ribelle (nel brano \"Jesus of Suburbia\") che si sente perso e solo. Irato con il mondo intero, desidera fare quel che vuole ed essere libero, cos\u00ec scappa di casa, ma allo stesso tempo \u00e8 molto confuso e cade nella trappola dell'alcolismo e della droga, arrivando al punto di non sapere cosa fare della propria vita e a meditare il suicidio. Dopo aver provato la dura vita in strada, alla fine, aiutato da una ragazza di cui si \u00e8 innamorato, cerca di capire in cosa crede, per cosa si batte e cosa vuole veramente da se stesso.\nTrama del concept album.\nLa storia inizia con le canzoni \"American Idiot\" e \"Jesus of Suburbia\": il protagonista, Jimmy (che viene definito \"Jesus of Suburbia\", Ges\u00f9 di Periferia), \u00e8 un ragazzo qualunque, che attraverso queste due canzoni dice quello che non gli sta bene e cosa non vuole essere, dice ci\u00f2 da cui vuole scappare, cio\u00e8 il mondo bieco e oscuro della periferia in cui vive, da cui, come \u00e8 detto alla fine di \"Jesus of Suburbia\", scappa, per trasferirsi nella grande citt\u00e0.\nIn \"Holiday\" \u00e8 descritta la sua voglia frenetica di fare confusione, di \"essere diverso dalle grandi bugie\", e di non interessarsi del mondo. \"Boulevard of Broken Dreams\" descrive il suo stato d'animo dopo l'ennesima sbornia, quando si rende conto che rifiutando i problemi e nascondendosi dietro la scusa del disgusto verso la societ\u00e0 che vuole plasmarlo si ritrover\u00e0 sempre da solo.\n\"Are We the Waiting\" parla della sua crisi di identit\u00e0 e della sua alienazione, del suo desiderio di essere accettato dal mondo ma soprattutto per accettarsi, come evidenziato dalla strofa \"Siamo noi l'attesa? Cosa si aspettano gli altri da me?\". \"St. Jimmy\" \u00e8 il personaggio che sblocca la situazione: una persona con molta pi\u00f9 esperienza di Jimmy gli fa conoscere ci\u00f2 che lui non aveva mai provato, il segreto del successo di St. Jimmy: la droga (\"Give Me Novacaine\").\nSuccessivamente Jimmy incontra una ragazza affacciata a un balcone in un vicolo della grande citt\u00e0; lei \u00e8 una ragazza diversa da tutte le altre, una ribelle (\"She's a Rebel\"), che ha i suoi stessi pensieri riguardo al mondo. Jimmy se ne innamora e si rende conto che \u00e8 davvero una \"ragazza straordinaria\" (\"Extraordinary Girl\"). In quest'ultima canzone, come evidenziato nel libretto incluso della confezione del CD, si vedono i primi dubbi e problemi che sorgono tra Jimmy e la sua ragazza. Un giorno Jimmy torna ancora una volta drogato e ubriaco dalla ragazza di cui non si sa il nome e il giorno dopo viene lasciato con una lettera (\"Letterbomb\"), nella quale c'\u00e8 scritto: \"Tu non sei il Ges\u00f9 della periferia e St. Jimmy \u00e8 un'invenzione della rabbia di tuo padre e dell'amore di tua madre\". Infatti in realt\u00e0 St. Jimmy non \u00e8 mai esistito, era un prodotto della crisi di identit\u00e0 di Jimmy, che aveva creato questo alter ego per, appunto, accettarsi e rapportarsi col mondo. Quindi Jimmy si ritrova di nuovo in solitudine, a riflettere sull'inutilit\u00e0 delle chimere che ha creato per se stesso come St. Jimmy. Si sente sperduto come in \"Boulevard of Broken Dreams\", con la differenza che la canzone che descrive il suo stato d'animo ora \u00e8 \"Wake Me Up When September Ends;\" infatti vorrebbe addormentarsi e svegliarsi senza ricordare nulla delle sue sofferenze. Infine, dopo la \"morte di St. Jimmy\" (il definitivo abbandono dell'altra parte di s\u00e9), decide di tornare a casa (\"Homecoming\") dalla madre, che era sempre rimasta ad aspettarlo.\nIl finale per\u00f2 \u00e8 aperto, in quanto non viene mostrato se Jimmy torna effettivamente da sua madre o meno (come affermato dai Green Day stessi nell'intervista per VH1 Storytellers). Alla fine della sua storia, nonch\u00e9 del disco, Jimmy si rende conto di non aver ottenuto niente dall'esperienza nella grande citt\u00e0, tranne che altra sofferenza, e tutto ci\u00f2 che gli rimane \u00e8 il ricordo della ragazza di cui si \u00e8 innamorato perdutamente, che ha perso, e della quale non ricorda nemmeno il nome (\"Whatsername\").\nSingoli.\nPrimo singolo dell'album, con contenuti polemici verso il presidente degli Stati Uniti d'America George W. Bush e la sua politica, i media e l'alienazione che, a detta del gruppo, sarebbe imperante nel paese. Il titolo \u00e8 assonante con \"American Idol\", un famoso reality musicale statunitense.\nSecondo singolo dell'album, si piazza subito al numero 1 nelle classifiche mondiali. Il brano racconta la confusione psicologica del ragazzo (Jimmy) che si sente solo e perso; a volte spera che qualcuno lo trovi e lo aiuti ad affrontare la situazione, mentre \u00e8 convinto di non saperla affrontare da solo.\nIl video del singolo, invece, ha guadagnato ben 7 degli 8 premi ai quali era stato candidato degli MTV Video Music Awards 2005 tenuti a Miami il 28 agosto.\nTerzo singolo dell'album, canzone contro la guerra che critica i politici in maniera molto esplicita.\nQuarto singolo dell'album. Si tratta di una ballata (in stile Good Riddance) dalla durata di oltre 4 minuti, scritta da Billie Joe Armstrong in memoria di suo padre che mor\u00ec di cancro quando aveva solo 10 anni.\nSecondo alcune interpretazioni, la canzone \u00e8 anche una riflessione su quello che \u00e8 accaduto l'11 settembre 2001 in America. Il relativo videoclip (della durata di circa 7 minuti), tratta il tema dalla guerra e ci\u00f2 che essa provoca: \"soltanto dolore e dispiacere\". Il video \u00e8 stato interpretato da Jamie Bell e Evan Rachel Wood e diretto da Samuel Bayer, autore di tutti gli estratti da American Idiot.\nQuinto singolo dell'album, \u00e8 una mini rock'n'roll opera di 9 minuti circa. Il video del singolo \u00e8 stato per\u00f2 censurato a causa di alcune scene \"forti\", che non sono state ritenute adatte al pubblico pi\u00f9 piccolo; perci\u00f2 dalla TV viene trasmessa una \"short version\" da 6 o 9 minuti, mentre la \"long version\" (14 minuti) \u00e8 reperibile solo su internet. Il videoclip \u00e8 interpretato dall'emergente attore statunitense Lou Taylor Pucci che, nei panni del Ges\u00f9 di periferia, tra alcool, droghe e una madre disinteressata, fa di tutto per potersene andare dalla \"citt\u00e0 dei dannati\" nella quale vive. Jesus of Suburbia \u00e8 pi\u00f9 che un semplice personaggio, \u00e8 l'alter ego di Billie Joe Armstrong. Infatti la \"city of the damned\" \u00e8 niente meno che Berkeley.\nSesto singolo dell'album. Nell'ottobre 2005, mentre in radio \u00e8 stato mandato il singolo \"Jesus of Suburbia\" per continuare la promozione di \"American Idiot\", \u00e8 stato realizzato anche il video di \"St. Jimmy\", in versione live, per promuovere l'imminente CD/DVD live \"Bullet in a Bible\".\nPremi e progetti.\nCon \"American Idiot\" i Green Day si sono aggiudicati moltissimi premi durante tutto il 2005, fra i pi\u00f9 prestigiosi ed importanti sono:\nAlla fine del 2005 \u00e8 stato lanciato un documentario \"live\", intitolato \"Bullet in a Bible\", in una doppia confezione contenente anche il CD.\nDall'album \u00e8 stato tratto un musical che ha debuttato a Broadway il 20 aprile 2010 presso il St. James Theatre.\nSuccesso commerciale.\n\"American Idiot\" \u00e8 diventato il primo album dei Green Day a raggiungere la vetta della classifica statunitense, vendendo 267.000 unit\u00e0 durante la prima settimana nei negozi, il loro miglior esordio di sempre. L'album ha venduto circa tre milioni e mezzo di copie in pochi mesi e risulta al quarto posto come album pi\u00f9 venduto del 2005. \"American Idiot\" \u00e8 rimasto nella top ten della Billboard 200 a un anno dalla sua pubblicazione, con una permanenza in classifica di 101 settimane. L'album \u00e8 stato certificato sei volte disco di platino dalla Recording Industry Association of America. Ha inoltre debuttato al primo posto della Official Albums Chart britannica, vendendo 89.385 unit\u00e0 nella prima settimana.\nSecondo dati aggiornati al 2014, \"American Idiot\" ha venduto oltre sei milioni di copie negli Stati Uniti d'America, rendendolo il secondo maggior successo del gruppo dietro \"Dookie\". In tutto il mondo ha venduto circa 16 milioni di copie."}
{"id": "92335", "revid": "1494169", "url": "https://it.wikipedia.org/wiki?curid=92335", "title": "Concorrenza", "text": ""}
{"id": "92338", "revid": "838137", "url": "https://it.wikipedia.org/wiki?curid=92338", "title": "312 a.C.", "text": ""}
{"id": "92339", "revid": "2103", "url": "https://it.wikipedia.org/wiki?curid=92339", "title": "Mike Dirint", "text": ""}
{"id": "92342", "revid": "438678", "url": "https://it.wikipedia.org/wiki?curid=92342", "title": "Psyco", "text": "Psyco (titolo originale: \"Psycho\", pronuncia inglese: ) \u00e8 un film del 1960 diretto da Alfred Hitchcock e interpretato da Janet Leigh, Anthony Perkins, John Gavin e Vera Miles.\nTratto dall'omonimo romanzo del 1959 di Robert Bloch (basato sulle vicende reali del serial killer Ed Gein), \u00e8 uno dei film pi\u00f9 famosi del regista, nonch\u00e9 il suo maggior successo commerciale, tanto da generare tre sequel, uno spin-off, una serie televisiva, un remake shot-for-shot, un documentario sulla famosa scena della doccia e molte altre opere derivate. Inoltre vari riferimenti sono presenti anche in altri media come i cartoni animati e i fumetti, ad esempio ne \"I Simpson\" o in \"Dylan Dog\".\nNel 1961 fu candidato a quattro Premi Oscar: miglior regista, miglior attrice non protagonista, migliore fotografia e migliore scenografia. Lo stesso anno fu assegnato il Golden Globe per la migliore attrice non protagonista a Janet Leigh.\nNel 1992 fu scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute lo inser\u00ec al diciottesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, sal\u00ec al quattordicesimo posto.\nTrama.\nPhoenix, 11 dicembre 1959. Marion Crane, bella e giovane segretaria di un'agenzia immobiliare, \u00e8 innamorata di Sam Loomis, imprenditore e proprietario di un negozio di ferramenta, con il quale ha intrapreso da tempo una relazione nascosta, fatta di fugaci incontri in albergo durante la sua pausa pranzo. \nUn giorno il proprietario conclude un affare da 40000$ per una casa nuova. L'acquirente, invece di pagare con assegni, porta con s\u00e9 400 biglietti da 100$. Il proprietario li consegna a Marion, di cui si fida, affidandole l'incarico di versarli al pi\u00f9 presto in banca. Marion esce con il denaro, ma parte per tutt'altra destinazione.\nDopo un lungo viaggio in automobile, non sapendo cosa fare, decide di dormire in macchina. Viene svegliata da un poliziotto, il quale le fa qualche domanda per capire il suo stato d'animo. Marion riparte, ma si accorge che il poliziotto la segue. Alla citt\u00e0 pi\u00f9 vicina si ferma da un concessionario e cambia la sua auto per non lasciare tracce. Si rimette in macchina. Dopo qualche ora, sorpresa da un'improvvisa e battente pioggia, esce per sbaglio dall'autostrada e scorge l'insegna di un motel (il \"Bates Motel\"), sormontato da un'enorme casa situata su una collina a meno di 50 metri. Mentre osserva una delle finestre della casa con la luce accesa, Marion nota l'ombra di una donna che si muove in una stanza. Marion suona il clacson e viene raggiunta dal giovane proprietario e gestore del motel, Norman Bates, il quale le dice di avere il motel libero da tempo in quanto, dopo il cambio di percorso dell'autostrada, si trova su una strada secondaria (qui Marion si rende conto di aver sbagliato uscita). Il ragazzo si mostra subito gentile e, dopo aver dato a Marion la stanza numero 1, la invita a cena in casa insieme a lui e alla madre.\nNorman rientra nell'abitazione per preparare la cena ma ha un acceso diverbio con l'anziana madre, discussione che Marion ascolta dall'esterno senza per\u00f2 assistervi di persona. La madre, con la quale Norman vive, \u00e8 una donna invalida che si dimostra gretta, egoista e si rifiuta di accettare Marion in casa. Norman, amareggiato, scende nel motel con le pietanze e propone alla sua ospite di consumare la cena nel salotto dell'ufficio. Qui il giovane, intavolando con la donna una conversazione dall'apparenza scontata e banale, si rivela emotivamente fragile e molto legato alla madre che, pur invalida, bisbetica e possessiva, non appare mai. Marion, confrontando la propria vita con quella di Norman, si rende conto che, per quanto piatta e senza soddisfazioni, la sua individualit\u00e0 di donna frustrata non \u00e8 poi cos\u00ec intollerabile come le appariva in precedenza: decide allora di ritornare a Phoenix per restituire i soldi rubati, prima che sia troppo tardi. Si congeda quindi da Norman e si appresta a fare la doccia. All'improvviso una figura femminile appare nel bagno, assale l'ignara Marion, la uccide brutalmente a coltellate e si allontana furtivamente. In breve sopraggiunge Norman che, dopo un iniziale attimo di raccapriccio, decide di pulire il sangue dalla scena del delitto, quindi carica il cadavere e la valigia nella macchina di Marion, aggiungendo infine il giornale in cui la donna aveva nascosto il denaro e lascia sprofondare il mezzo nel laghetto dello stagno vicino.\nUna settimana dopo Lila Crane, sorella di Marion, si reca nel negozio di Sam Loomis, il suo amante, per sapere dove si trovi la sorella. Sam non ha notizie della ragazza, ma proprio in quel momento entra Milton Arbogast, un investigatore privato assunto dal capo di Marion per ritrovare i soldi rubati. Arbogast si accorda con Lila e con Sam e cerca in tutti i motel della zona una traccia della ragazza scomparsa.\nGiunto al Bates Motel, Arbogast interroga Norman e, dalle sue incertezze, capisce che nasconde qualcosa. Lo saluta, se ne va e raggiunge una cabina telefonica: informa Lila e Sam che ha scoperto che Marion ha dormito l\u00ec e annuncia che entro un'ora sar\u00e0 in citt\u00e0. Invece decide di ritornare al motel per indagare ulteriormente: entrato nella casa di Bates, mentre sale le scale per interrogare la madre di Norman, viene assalito e ucciso dalla stessa assassina di Marion. Dopo tre ore di inutile attesa, Lila e Sam decidono di recarsi dallo sceriffo della citt\u00e0 vicina, quella dov'era diretta Marion prima di scomparire, per chiedere a loro volta informazioni utili su dove possa trovarsi. La moglie dello sceriffo suggerisce di chiamare Norman al suo motel per chiedere se l'investigatore \u00e8 andato da lui. Norman conferma la circostanza, dichiarando poi di aver visto Arbogast andar via. Dopo la telefonata, lo sceriffo, sorpreso dal fatto che Arbogast aveva affermato che Norman viveva con sua madre, rivela a Sam e Lila che ci\u00f2 non \u00e8 possibile perch\u00e9 la donna si \u00e8 suicidata dieci anni prima, ingerendo stricnina dopo aver ucciso il suo compagno.\nNon convinta della veridicit\u00e0 delle parole di Norman, Lila ritiene che Arbogast abbia scoperto indizi importanti, altrimenti non sarebbe sparito nel nulla senza informare lei e Sam, e si convince che qualcuno gli abbia impedito di farlo. I due si rendono conto che l'unica cosa da fare \u00e8 andare di persona.\nGiungono cos\u00ec al Bates Motel fingendosi una coppia di sposini. Mentre Sam intrattiene Norman, Lila entra nell'abitazione, trovandola vuota. Norman realizza il trucco e colpisce Sam stordendolo, per poi correre verso la casa. Lila lo vede e si nasconde in cantina. Qui fa una scoperta raccapricciante: trova il cadavere mummificato di una donna, la vera signora Bates. Nello stesso istante una donna entra in cantina con un lungo coltello in mano. La figura femminile che ha commesso gli omicidi rivela la sua identit\u00e0: si tratta di Norman, vestito con gli abiti della madre. Lila emette un forte grido. Mentre Norman leva il braccio omicida, entra Sam che lo blocca prima che possa uccidere Lila.\nPoco dopo l'arresto Norman \u00e8 sottoposto a visita psichiatrica. Lo psichiatra Fred Richmond, a seguito di un lungo colloquio con il giovane, svela il mistero a Lila, Sam e agli inquirenti: dieci anni prima Norman aveva ucciso la madre e il compagno in quanto, dopo la morte del padre, egli aveva sviluppato un forte, patologico complesso di Edipo nei confronti della donna la quale, fidanzandosi con un altro uomo, aveva (secondo Norman) tradito il figlio, e cos\u00ec Norman aveva avvelenato lei e il suo compagno. In seguito, il rimorso per il suo gesto aveva scisso in due la personalit\u00e0 del giovane, dandone una parte (e in un certo senso riportandola in vita) a sua madre, che faceva rivivere vestendosi come lei e riuscendo perfino ad imitarne perfettamente la voce. La gelosia che Norman provava per la madre non era per\u00f2 sufficiente a renderla del tutto viva, perci\u00f2 egli aveva inscenato anche il contrario, cio\u00e8 rese \"sua madre\" gelosa di lui, attuando quel meccanismo psicopatologico di rimozione del vissuto che \u00e8 noto in psicanalisi come \"identificazione proiettiva\". Di conseguenza, ogni volta che Norman aveva a che fare con donne che non erano sua madre, quest'ultima per proteggerlo, eliminava letteralmente la fonte delle tentazioni attraverso l'omicidio.\nOltre a quello di Marion, la \"madre\" di Norman confessa infatti anche gli omicidi di altre due giovani donne scomparse in precedenza, delitti rimasti insoluti. Con la cattura la personalit\u00e0 di Norman \u00e8 per\u00f2 stata totalmente soggiogata da quella di sua madre, tant'\u00e8 che quando il poliziotto di guardia gli porge una coperta, Norman risponde con la voce di sua madre e nega anche a se stesso di essere stato effettivamente in grado di compiere le sue azioni. Il film si chiude con la scena della riemersione della macchina di Marion, ripescata dalla palude.\nI fatti.\nIl personaggio di Norman Bates \u00e8 ispirato alla figura di Ed Gein che, nel periodo tra il 1947 e il 1957, uccise due persone nella zona di La Crosse e Plainfield (Wisconsin), creando decorazioni casalinghe con i resti delle vittime. La sua figura viene ripresa anche in altri tre film: ne \"Il silenzio degli innocenti\" (1991), dove \u00e8 rappresentato dal personaggio di Jame Gumb (detto \"Buffalo Bill\" e interpretato da Ted Levine), in \"Deranged - Il folle\" (1974), rappresentato dal personaggio Ezra Cobb (detto \"Macellaio di Woodside\" e interpretato da Robert Blossom), e in \"Non aprite quella porta\" (1974), dove \u00e8 rappresentato dal personaggio Leatherface, interpretato da Gunnar Hansen.\nProduzione.\nIl film \u00e8 basato sulla novella omonima del 1959, scritta da Robert Bloch, ispirata liberamente ai casi di omicidio del killer del Wisconsin Ed Gein, il quale viveva a 64\u00a0km da Bloch. Sia Gein che il protagonista Norman Bates compivano i loro omicidi in isolate localit\u00e0 rurali, entrambi avevano avuto delle madri dal carattere dominanti, avevano sigillato una stanza per loro, come altare, e indossavano le vesti della madre. La differenza principale era che Gein fu catturato dopo aver assassinato soltanto due persone.\nPeggy Robertson, da lungo tempo segretaria di Alfred Hitchcock, lesse la recensione positiva sul libro di Anthony Boucher, sulla sua colonna \"Criminals at Large\" e decise di mostrare il libro al suo datore di lavoro; ad ogni modo, i lettori di soggetti della Paramount Pictures avevano gi\u00e0 rifiutato l'idea di trarne un film. Hitchcock acquist\u00f2 i diritti sul libro per una somma di , ed ordin\u00f2 alla Robertson di comprare tutte le copie del libro in circolazione per preservarne le sorprese e i colpi di scena.\nLa \"Paramount\" esit\u00f2 davanti alla proposta del regista e si rifiut\u00f2 di investire il budget di norma dei suoi altri progetti. Di conseguenza, Hitchcock afferm\u00f2 che avrebbe girato \"Psyco\" velocemente ed in modo economico, in bianco e nero, usando la troupe della sua serie televisiva \"Alfred Hitchcock presenta\". Dopo un rifiuto dell'azienda la quale sosteneva che i palcoscenici erano prenotati, ma l'industria era in crisi, Hitchcock ribatt\u00e9 che avrebbe finanziato personalmente il progetto, girando la pellicola alla \"Universal-International\", usando la sua troupe della \"Shamley Production\", mentre la \"Paramount\" avrebbe distribuito il film. Dopo che quest'ultima accett\u00f2 la proposta, le riprese poterono iniziare.\nPer il ruolo di Marion Crane furono considerate anche Eva Marie Saint, Piper Laurie, Marta Hyer, Hope Lange, Shirley Jones e Lana Turner.\nCameo.\nHitchcock, con in testa un cappello da cowboy, fa la sua consueta apparizione sul marciapiede davanti alla societ\u00e0 dove lavora Marion.\nLogo e titoli di testa.\nIl logo del film (e del franchise) venne mutuato dalla sovracoperta del romanzo di Robert Bloch, realizzata dal grafico italo-americano Tony Palladino. Tre anni dopo la pubblicazione del libro, Alfred Hitchcock compr\u00f2 i diritti per la trasposizione sul grande schermo, e l'agenzia pubblicitaria J. Walter Thompson compr\u00f2 a Palladino i diritti d'uso della sua grafica, che ispirer\u00e0 i titoli di testa realizzati da Saul Bass.\nRiprese.\nIl film venne girato negli Universal Studios di Hollywood dalla fine di novembre del 1959 fino al 1\u00ba febbraio del 1960.\nIl film fu girato con un budget di circa dollari e ne incass\u00f2 circa 50 milioni. Per le riprese Hitchcock s'avvalse della troupe della serie tv \"Alfred Hitchcock presenta\" per risparmiare tempo e denaro. Hitchcock volle girarlo in bianco e nero soprattutto per evitare problemi di censura, dato che viene mostrato esplicitamente del sangue: in realt\u00e0 il liquido che scorre nella doccia \u00e8 cioccolato fuso.\nLa celeberrima scena della doccia \u00e8 la pi\u00f9 famosa del film e fra le pi\u00f9 note della storia del cinema: basata su uno storyboard di Saul Bass, la scena dura solo 45 secondi, ma occorsero sette giorni di lavorazione, 72 posizioni della macchina da presa ed una controfigura per Janet Leigh. L'accoltellamento dura 22 secondi per un totale di 35 inquadrature, ed in nessuna di queste si pu\u00f2 vedere il coltello affondare nel corpo di Marion; \u00e8 il montaggio serrato che fa supporre allo spettatore quello che non si vede. Inizialmente Hitchcock voleva che la scena della doccia non fosse accompagnata da commento musicale, ma Bernard Herrmann gli fece cambiare idea dopo avergli fatto ascoltare una sua composizione, i celeberrimi archi stridenti che assomigliano quasi a grida umane o animali.\nFurono apportate molte modifiche alla scena in cui Marion Crane appare gi\u00e0 morta sul bordo della vasca da bagno col viso sul pavimento, perch\u00e9 durante le anteprime, quindi a pellicola quasi ultimata, la moglie di Hitchcock, Alma Reville, fu l'unica ad accorgersi che si poteva vedere l'attrice Janet Leigh respirare.\nNell'inquadratura finale, quella che ritrae Norman Bates sorridente, si pu\u00f2 notare la sovrapposizione sul suo volto di una figura simile al teschio della madre: questo fu uno dei primi effetti inseriti in un film per aumentare il senso di orrore trasmesso dal personaggio.\nLa casa dietro il Bates Motel \u00e8 stata ispirata da un dipinto di Edward Hopper, \"Casa lungo la ferrovia\" (\"House by the railroad\") del 1925. L'edificio da cui ha preso spunto Hopper \u00e8 ancora presente nel villaggio di Haverstraw, NY, lungo la Route 9W.\nDurante le riprese, il film aveva il titolo provvisorio di \"Production 9401\" o \"Wimpy\", in omaggio al cameraman della seconda unit\u00e0 Rex Wimpy.\nTecnica cinematografica.\nNel film la presenza di specchi \u00e8 continua: in albergo a Phoenix, in ufficio dove Marion si guarda in uno specchietto portatile, nella sua automobile, a casa sua, nel gabinetto della rivendita di auto usate, al bancone del motel, nelle camere, nella stanza da letto della madre di Norman. Lo specchio, come gi\u00e0 ne \"Il peccato di Lady Considine\" e ne \"La donna che visse due volte\", suggerisce contemporaneamente una personalit\u00e0 divisa, il doppio, e l'introspezione, un'immagine di autocoscienza. L'utilizzo massiccio degli specchi rivela peraltro la maestria di Hitchcock e dei suoi collaboratori nel non far mostrare mai per sbaglio la troupe nei riflessi.\nLa pellicola combina elementi da romanzo rosa e giallo con atmosfere tipicamente horror: gli incontri furtivi degli amanti, i tranquillanti presi di nascosto dalla collega d'ufficio, gli incassi non dichiarati e l'evasione fiscale, gli affari illeciti e il denaro rubato, la bottiglia di whisky nascosta da un impiegato nel cassetto, le identit\u00e0 nascoste e delitti impuniti, l'ambientazione desolata e remota, la presenza di una casa inquietante e misteriosa e la notte scura e tempestosa.\nIn \"Psyco\" abbondano inoltre, a livello visivo, le immagini di linee verticali e di linee orizzontali che tagliano in due lo spazio, come nei titoli di Saul Bass in cui i nomi vengono tagliati e divisi, nella gru che taglia l'orizzonte, nelle fessure orizzontali delle persiane, nelle testiere dei letti nella stanza d'albergo, nell'abitazione di Norman, alta e stretta, e nel motel, basso e allungato, nelle falci e nei rastrelli sospesi sulle teste nel negozio di utensileria e nel palo del telefono che taglia la macchina di Marion parcheggiata. Secondo Donald Spoto, queste immagini di taglio creano una costruzione visiva capace di rappresentare il conflitto vissuto dallo spettatore (combattuto da reazioni contrastanti: attrazione e repulsione, partecipazione e condanna, disgusto e curiosit\u00e0, imbarazzo e piacere) e quello dei personaggi.\nAltra peculiarit\u00e0 del film riguarda la scelta del bianco e nero, insolita nell'epoca del Technicolor e del VistaVision. Sono state date alcune interpretazioni di questa caratteristica del film, quali ad esempio che la forte valenza espressionistica del contrasto dei chiari e scuri, delle luci e delle ombre sottolineerebbe l'elemento drammatico e consentirebbe la rappresentazione di una violenza sottile e insidiosa, o che il bianco e nero si assocerebbe alla duplicit\u00e0 dei personaggi: di Norman, il cui viso spesso appare met\u00e0 in ombra e met\u00e0 in luce; e di Marion con i suoi reggiseni: bianco all'inizio quando si incontra con Sam e nero dopo aver rubato i dollari e decisa a scappare.\nColonna sonora.\nLa celeberrima colonna sonora iniziale \u00e8 stata poi utilizzata anche come sigla di una trasmissione TV di Rete 4 \nincentrata sulle indagini, intitolata Quarto Grado.\nAccoglienza.\nIncassi.\n\"Psyco\" incass\u00f2 negli Stati Uniti 32 milioni di dollari a fronte di un budget di $, fu il maggior successo commerciale di Alfred Hitchcock.\nCritica.\nL'accoglienza della critica non fu unanime: alcuni critici rimasero colpiti dalla violenza del film e non lo ritennero degno del suo autore, come Bosley Crowther del \"New York Times\", che parl\u00f2 di \u00abUna macchia in una carriera onorevole\u00bb, o Nino Ghelli, che scrisse: \u00abNessuna ricerca di umanit\u00e0 nei personaggi, n\u00e9 di una verit\u00e0 drammatica nelle situazioni narrate, nessuna indagine di una condizione umana o di un ambiente storico: soltanto il futile, accademico, e spesso irritante giuoco di intelligenza condotto fino allo spasimo, e sostenuto purtroppo dai pi\u00f9 accademici e logori convenzionalismi\u00bb.\nAltri critici si sono soffermati poi sull'importanza dello \"sguardo\" in \"Psyco\" come Spoto, che ha parlato di come \u00abLa dialettica del guardare e dell'essere guardati riceve in \"Psyco\" pi\u00f9 che in ogni altro film di Hitchcock il suo trattamento pi\u00f9 completo\u00bb..\nIn tema di identificazione, \u00abIl film \u00e8 fatto talmente bene che pu\u00f2 indurre il pubblico a fare qualcosa che ormai non fa pi\u00f9 - urlare verso i personaggi, nella speranza di salvarli dal destino che \u00e8 stato astutamente lasciato intuire li stia attendendo\u00bb. Il pubblico all'inizio teme per una ladra, poi nelle scene della pulizia della stanza del motel e dell'affondamento della macchina nella stagno teme che l'assassino non riesca a cancellare le tracce della morte della ragazza, nel finale desidera che sia catturato e costretto a confessare per conoscere il segreto della storia.\nIl regista ottiene che lo spettatore suo malgrado si identifichi con i colpevoli.\nIn un'intervista a Fran\u00e7ois Truffaut, Hitchcock afferm\u00f2: \nDifferenze col romanzo.\nIl film si discosta per alcuni versi dal libro; le maggiori differenze sono:\nOpere derivate.\nDi \"Psyco\" furono realizzati tre sequel, considerati molto inferiori rispetto all'originale. Nel 1987 fu realizzato il film TV \"Il motel della paura\" (\"Bates Motel\"), che doveva essere l'episodio pilota di una serie televisiva spin-off mai realizzata. Anthony Perkins declin\u00f2 l'offerta di recitare nel film, cos\u00ec il breve ruolo di Norman venne interpretato da Kurt Paul, che fece da controfigura di Perkins in \"Psycho II\" e \"Psycho III\".\nNel 1998 Gus Van Sant diresse un remake shot-for-shot del film: \"Psycho\". Il 13 gennaio 2012 la A&amp;E annunci\u00f2 la realizzazione della serie televisiva \"Bates Motel\". La serie, che nulla avrebbe avuto a che fare con il film omonimo del 1987, doveva essere, a detta dei suoi creatori, un prequel di \"Psycho\" e avrebbe dovuto narrare la giovent\u00f9 di Norman Bates, gi\u00e0 narrata nei flashback di \"Psycho IV\". Alla fine la serie divenne un reboot (e non un prequel) ambientato nell'Oregon dei giorni nostri anzich\u00e9 nella California degli anni 40/50. Inoltre la serie presenta una moltitudine di differenze che la rendono a tutti gli effetti una serie a s\u00e9 stante."}
{"id": "92344", "revid": "59912", "url": "https://it.wikipedia.org/wiki?curid=92344", "title": "Concorrenza (economia)", "text": "La concorrenza, in economia, \u00e8 quella condizione nella quale pi\u00f9 imprese competono, con pari diritti, sul medesimo mercato, inteso nella teorizzazione economica come l'incontro ideale tra domanda e offerta, producendo i medesimi beni o servizi (offerta) che soddisfano una pluralit\u00e0 di acquirenti (domanda); in concorrenza, nessuno degli operatori \u00e8 in grado di influenzare l'andamento delle contrattazioni con le proprie decisioni.\nSono previste delle tutele anche a livello internazionale, ad esempio sono vietate le intese restrittive della concorrenza sulla base dell'art. 81 n. 1 del Trattato istitutivo della CEE(ora art.101 TFUE).\nOrigine ed evoluzione del concetto.\nIl concetto di concorrenza venne elaborato dai critici del mercantilismo a partire dalla seconda met\u00e0 del XVIII secolo, quale naturale risultato delle libert\u00e0 fondamentali dell'individuo, in contrapposizione all'economia dirigista nella quale lo Stato determina cosa e quanto produrre.\nDiversi esponenti dell'economia classica ritenevano che il mercato in s\u00e9 sia in grado di regolarsi autonomamente; in proposito Adam Smith scriveva:\nLa concorrenza, quindi, sarebbe in grado di regolare da sola i meccanismi dell'economia; inoltre, il singolo, perseguendo il proprio interesse individuale, farebbe altres\u00ec il bene della collettivit\u00e0, secondo una nota massima di Jeremy Bentham: \"Generalmente non vi \u00e8 nessuno che conosce i vostri interessi meglio di voi stessi, e nessuno che sia disposto con altrettanto ardore e costanza a perseguirli\".\nLe tesi suesposte, in rapporto alla formazione del prezzo, possono essere cos\u00ec riassunte:\nSecondo gli economisti della scuola neoclassica questi tre sarebbero i vantaggi principali apportati dalla concorrenza all'economia.\nIn sintesi essi possono essere esemplificati in due finalit\u00e0 principali: l'incremento al massimo del rapporto qualit\u00e0/prezzo dei beni e dei servizi (attraverso l'ottimizzazione dei fattori della produzione) e l'eliminazione (attraverso la competizione) di quei concorrenti che non riescono a conseguire il primo obiettivo.\nSempre secondo la teoria neoclassica, la concorrenza elimina i redditi non guadagnati, assicurando cos\u00ec un importante fattore di giustizia sociale.\nLe teorie suesposte sono state oggetto di accesa critica e confutazione gi\u00e0 verso la fine dell'Ottocento, allorch\u00e9 si \u00e8 evidenziato che la teoria della concorrenza pura sarebbe valida esclusivamente in situazioni statiche e non potrebbe, pertanto, trovare una reale applicazione nell'analisi delle economie reali, per definizione dinamiche.\nLe critiche pi\u00f9 approfondite sono state elaborate soprattutto da Joseph Schumpeter e John Maynard Keynes.\nEssi misero in dubbio che fosse in realt\u00e0 realizzabile una concorrenza perfetta, giungendo invece a sostenere che tale ideale era irrealizzabile e puramente utopico.\nL'interpretazione marxiana della concorrenza \u00e8 radicalmente diversa. Secondo questa teoria la concorrenza perfetta riguarda solo i rapporti di forza tra i capitalisti e non elimina lo sfruttamento ai danni dei lavoratori.\nIl Trattato sull'Unione Europea lasciava \"del tutto impregiudicato il regime di propriet\u00e0 esistente negli Stati membri\" (art. 295). Le privatizzazioni, inizialmente non imposte obbligatoriamente dal trattato, furono incentivate dal divieto di aiuti di Stato alle imprese pubbliche, dal Patto di stabilit\u00e0 (\"Gli Stati membri devono evitare disavanzi pubblici eccessivi\", art. 126 TFUE), dalle direttive che attuarono il principio di separazione fra regolazione e gestione (es. nel trasporto ferroviario), normativa anch'essa contraria allo Stato-imprenditore. Infine, il principio della concorrenza estese il divieto di monopolio anche al settore pubblico, stabilendo che i settori pubblici dovessero essere liberalizzati prima della privatizzazione, al fine di evitare il passaggio da un monopolio pubblico a uno privato che avrebbe richiesto ulteriori interventi di regolazione a tutela dell'interesse economico generale.\nRequisiti essenziali.\nAffinch\u00e9 si possa parlare di concorrenza, si devono verificare i seguenti requisiti:\n\u00c8 evidente che si tratta di condizioni difficilmente riscontrabili nella realt\u00e0, dunque puramente ideali.\nRealizzazione.\nNella concorrenza perfetta ogni operatore considera il prezzo come un dato non modificabile. Il mercato raggiunge una posizione di equilibrio quando le transazioni avvengono al prezzo che rende uguali le quantit\u00e0 domandate e offerte, ossia il prezzo di equilibrio.\nLe caratteristiche del prezzo di equilibrio sono:\nSi considera compiutamente realizzata in un sistema economico allorch\u00e9 la domanda e l'offerta sono particolarmente elastiche, sicch\u00e9 il prezzo dei beni o servizi tende ad avvicinarsi al costo marginale.\nTipi e forme di concorrenza.\nIn verit\u00e0 esistono diverse tipologie, o gradi, di concorrenza. Una particolare forma \u00e8 la \"concorrenza perfetta\": con essa si intende una condizione ideale del mercato, nella quale la competizione tra le imprese induce una discesa del prezzo d'acquisto che equivale al costo marginale.\nIn un modello di concorrenza perfetta si verifica che: P=Cma (dove P=prezzo e Cma=costo marginale).\nEsso tuttavia \u00e8 stato profondo oggetto di dibattito e al giorno d'oggi viene considerato puramente utopico, mentre appare concretamente realizzabile una concorrenza imperfetta (cosiddetta \"reasonable competition\"), nella quale cio\u00e8 il prezzo si abbassa verso il costo marginale, senza peraltro essere ad esso equivalente.\nLa disciplina della concorrenza nel diritto italiano.\nAlla disciplina della concorrenza sono soggetti tutti gli imprenditori, anche se piccoli o agricoli.\nIl legislatore italiano fissa alcuni principi guida, partendo dal presupposto della libert\u00e0 di concorrenza (art. 41 Cost.):\nDa questi punti manca una normativa antimonopolistica, che \u00e8 stata colmata parzialmente dalla disciplina antitrust della CEE (limitatamente al mercato comune) e pi\u00f9 a fondo dalla legge 10-10-1990, n. 287.\nL'art. 117 della Costituzione attribuisce allo Stato la competenza esclusiva in materia di concorrenza. Fu introdotto con legge cost. 18 ottobre 2001, n. 3 per recepire l'art. 86 del Trattato Ce, che vieta agli Stati membri di adottare o di mantenere regolazioni contrarie alla libera concorrenza a favore delle imprese pubbliche o privilegiate da diritti speciali o esclusivi.\nLa legislazione antimonopolistica. La disciplina italiana e comunitaria.\nIl principio cardine della legislazione antimonopolistica dell'Unione europea \u00e8 che la libert\u00e0 di iniziativa economica e la competizione tra imprese non possono tradursi in atti e comportamenti che pregiudicano significativamente e a lungo lo svolgimento della concorrenza nel mercato. Ad ogni modo, tale legislazione riguarda solamente il mercato comunitario.\nLa legislazione nazionale ha recepito tale principio fondamentale nella legge 10-10-1990, n. 287. A questa si sono aggiunte norme specifiche a garantire il pluralismo dell'informazione di massa, relative all'editoria e al settore radiotelevisivo.\nLa legge 287/1990 ha istituito un apposito organo pubblico indipendente: l'Autorit\u00e0 garante della concorrenza e del mercato. Questa vigila sul rispetto della normativa antitrust e commina le sanzioni necessarie.\nLa disciplina italiana ha carattere residuale, applicandosi solo al mercato esclusivamente locale, poich\u00e9 sono le norme dell'Unione che regolano il mercato comunitario.\nLe singole fattispecie.\nI tre fenomeni rilevanti per la disciplina antimonopolistica nazionale sono:\nLe intese sono accordi tra imprese tali da limitare la propria libert\u00e0 di azione sul mercato. Le intese anticoncorrenziali non sono sempre vietate: sono vietate solo quelle intese che \"abbiano per oggetto o per effetto di impedire, restringere o falsare in maniera consistente il gioco della concorrenza\" all'interno del mercato o in una sua parte rilevante (artt. 2 legge 287/1990 e 81 Trattato Ce). Le intese vietate sono nulle; chiunque pu\u00f2 agire in giudizio per farne accertare la nullit\u00e0. L'autorit\u00e0 adotta i provvedimenti per la rimozione degli effetti anticoncorrenziali gi\u00e0 prodotti e commina le relative sanzioni pecuniarie.\nAnche l'acquisizione di una posizione dominante non \u00e8 vietata in s\u00e9 (salvo per i mezzi di comunicazione di massa); ne \u00e8 vietato l'abuso, ossia lo sfruttamento di tale posizione per pregiudicare la concorrenza effettiva. In particolare \u00e8 vietato:\nimporre prezzi o altre condizioni contrattuali ingiustificatamente gravosi;\nimpedire o limitare la produzione o gli accessi al mercato;\napplicare condizioni oggettivamente diverse per prestazioni equivalenti.\nAccertato l'abuso di posizione dominante, l'Autorit\u00e0 competente ne ordina la cessazione e infligge sanzioni pecuniarie. In caso di reiterata inottemperanza, pu\u00f2 disporre la sospensione dell'attivit\u00e0 di impresa fino a 30 giorni.\nNell'ordinamento nazionale \u00e8 anche vietato l'abuso dello stato di dipendenza economica di un'impresa cliente o fornitrice anche rispetto a un'impresa non dominante.\nIl patto attraverso cui si realizza l'abuso di dipendenza economica \u00e8 nullo e espone al risarcimento dei danni. Inoltre, l'Autorit\u00e0 garante pu\u00f2 applicare le sanzioni previste per l'abuso di posizione dominante qualora l'abuso di dipendenza economica vada a inficiare la concorrenza.\nAnche le concentrazioni non sono vietate di per s\u00e9. Si ha concentrazione quando due o pi\u00f9 imprese si fondono giuridicamente, diventano un'unica entit\u00e0 economica o costituiscono un'impresa societaria comune.\nLe concentrazioni sono illecite solo quando danno luogo a gravi alterazioni del regime concorrenziale del mercato, ovvero sono illecite quelle di maggior dimensione. Pertanto, le operazioni di concentrazione che superano determinate soglie di fatturato devono essere comunicate all'Autorit\u00e0 competente, che pu\u00f2 vietarle o prescrivere misure correttive ogniqualvolta avrebbero effetti distorsivi per la concorrenza rilevanti e durevoli.\nSe l'operazione di concentrazione viene ugualmente eseguita, l'Autorit\u00e0 pu\u00f2 infliggere sanzioni fino al 10% del fatturato.\nLe limitazioni della concorrenza. Limitazioni pubblicistiche e monopoli legali.\nLa libert\u00e0 di iniziativa economica privata \u00e8 disposta nell'interesse generale e non pu\u00f2 svolgersi in suo contrasto (art. 41, 2o comma Cost.). L'interesse generale pu\u00f2 legittimare anche la totale sospensione della libert\u00e0 di concorrenza attraverso la costituzione di monopoli pubblici (art. 43 Cost.).\nI monopoli pubblici possono essere anche istituiti al solo scopo di procurare entrate allo Stato (monopoli fiscali).\nLa produzione di beni o servizi in monopolio legale pu\u00f2 avvenire sia direttamente dallo Stato o da altro ente pubblico, sia da un imprenditore privato su concessione della pubblica amministrazione.\nChi opera in regime di monopolio legale \u00e8 obbligato \u2013 in deroga alla normale libert\u00e0 di contrattare\u00a0\u2013 a contrattare con chiunque richieda le prestazioni e a soddisfare le richieste compatibili con i mezzi ordinari dell'impresa; a rispettare la parit\u00e0 di trattamento.\nLimitazioni convenzionali della concorrenza.\nLa libert\u00e0 di iniziativa economica \u00e8 parzialmente disponibile (art. 2596). Il patto che limita la concorrenza deve essere provato per iscritto; non pu\u00f2 precludere ogni attivit\u00e0 professionale al soggetto e deve essere circoscritto a un determinato ambito territoriale o a un determinato tipo di attivit\u00e0; non pu\u00f2 essere valido per pi\u00f9 di 5 anni. \u00c8 importante notare che la norma \u00e8 disposta a esclusiva tutela dei contraenti, non dell'interesse generale alla concorrenza.\nLa concorrenza sleale. Libert\u00e0 di concorrenza e disciplina della concorrenza sleale.\nLa competizione gode di ampia libert\u00e0 di azione e pu\u00f2 essere anche aggressiva: il danno che un imprenditore subisce a causa della sottrazione della clientela all'interno del normale gioco concorrenziale non \u00e8 certamente danno ingiusto e risarcibile.\nTuttavia, \u00e8 interesse generale che la competizione si svolga in modo corretto e leale. Pertanto la disciplina della concorrenza di cui agli artt. 2598-2601 pone delle regole in proposito.\nNello svolgimento della competizione \u00e8 vietato servirsi di mezzi e tecniche non conformi ai principi della correttezza professionale (art. 2598), tipicamente atti di confusione, di denigrazione e di vanteria. Tali atti sono atti di concorrenza sleale e sono repressi e sanzionati anche se compiuti senza dolo o colpa e senza che abbiano arrecato un effettivo danno ai concorrenti: \u00e8 sufficiente il danno potenziale. Contro questi atti scattano le sanzioni dell'inibitoria alla continuazione degli atti e dell'obbligo di rimozione degli effetti prodotti. In presenza di dolo o colpa e di un danno patrimoniale attuale, si ha diritto al risarcimento da parte del danneggiato. Sono legittimati ad agire contro gli atti di concorrenza sleale solo gli imprenditori concorrenti e le loro associazioni di categoria.\n\u00c8 tutelato anche l'interesse dei consumatori a che non vengano falsati gli elementi di valutazione del pubblico, ma non direttamente dalla disciplina della concorrenza sleale. Sono infatti legittimati ad agire solo gli imprenditori concorrenti e le loro associazioni di categoria.\nLa tutela dei consumatori avviene, per i casi pi\u00f9 gravi, attraverso la repressione penale delle frodi in commercio. Inoltre, l'autonomia privata ha portato alla volontaria adesione da parte delle imprese a un Codice di autodisciplina pubblicitaria, su cui vigila il Giur\u00ec di autodisciplina.\nIl legislatore ha in seguito posto una disciplina della pubblicit\u00e0 ingannevole e comparativa e una disciplina contro tutte le pratiche commerciali scorrette nei confronti dei consumatori. Il controllo \u00e8 affidato all'Autorit\u00e0 garante della concorrenza e del mercato. Ogni interessato pu\u00f2 richiedere l'intervento dell'Autorit\u00e0, che pu\u00f2 procedere anche di ufficio.\nGli atti di concorrenza sleale (art. 2598).\n\u00c8 atto di concorrenza sleale ogni atto idoneo a creare confusione con i prodotti o con l'attivit\u00e0 di un concorrente. Sono espressamente indicati l'uso di nomi o segni distintivi idonei a produrre confusione con quelli gi\u00e0 adottati da altri e l'imitazione servile dei prodotti di un concorrente, ovvero la sistematica riproduzione delle forme esteriori dei prodotti altrui.\nSono atti di concorrenza sleale gli atti di denigrazione e l'appropriazione di pregi di prodotti altrui. Un esempio \u00e8 la pubblicit\u00e0 iperbolica o superlativa, volta a far passare l'idea che il proprio prodotto sia il solo a possedere qualit\u00e0 o pregi non oggettivi, implicitamente negati agli altri.\nLa pubblicit\u00e0 comparativa non \u00e8 sempre atto di concorrenza sleale: lo \u00e8 quando identifica anche implicitamente un concorrente. La pubblicit\u00e0 comparativa \u00e8 lecita se \u00e8 fondata su dati verificabili, non ingenera confusione e non comporta discredito o confusione.\nLa terza categoria, residuale, degli atti di concorrenza sleale comprende \"ogni altro mezzo non conforme ai principi della correttezza professionale e idoneo a danneggiare l'altrui azienda\". Tra questi, la pubblicit\u00e0 menzognera, la concorrenza parassitaria (sistematica imitazione delle iniziative del concorrente), il dumping, la sottrazione di dipendenti particolarmente qualificati attuata con mezzi scorretti."}
{"id": "92345", "revid": "1154737", "url": "https://it.wikipedia.org/wiki?curid=92345", "title": "Baia di Clew", "text": "La baia di Clew (\"Clew Bay\" in inglese; \"Cuan M\u00f3\" in gaelico irlandese) \u00e8 una particolare insenatura nella costa occidentale del Mayo, nella Repubblica d'Irlanda, lunga 25km e ampia circa 16.\nCaratteristiche.\nCaratteristica principale di questo luogo \u00e8 la straordinaria presenza di un numero elevatissimo di piccolissime isolette (da recenti misurazioni sarebbero 117) che costellano il panorama. In realt\u00e0 queste isolette altro non sono che uno degli esempi pi\u00f9 evidenti di \"drumlins\" sprofondati in masse d'acqua.\nMolte delle isolette, soprattutto quelle pi\u00f9 vicine alla terraferma, sono coltivate e abitate.\nI centri principali sulla baia sono Westport e Newport, mentre il punto ideale per vedere una panoramica di questa \u00e8 senz'altro la vetta di Croagh Patrick, situata nella parte meridionale. \nNella parte pi\u00f9 interna della baia, una lingua di terra crea altre due piccole insenature interne, chiamate rispettivamente baia di Westport (\"Westport Bay\") e baia di Newport (\"Newport Bay\"), dal nome dei centri principali che vi sorgono e che portano lo stesso nome.\nCuriosit\u00e0.\nPoco pi\u00f9 al largo dello sciame di isole, all'ingresso dell'insenatura, \u00e8 situata Clare Island, covo di Grace O'Malley che, durante l'era medievale controllava tutta la baia.\nTradizione vuole che all'interno della baia ci sia un'isola per ogni giorno dell'anno (in realt\u00e0 non sono cos\u00ec tante), cos\u00ec come tradizione vuole che sia stata formata da un enorme campana gettata dalla cima di Croagh Patrick da San Patrizio nel momento in cui medit\u00f2 quaranta giorni sul monte, scacciando poi i serpenti dall'Irlanda. \nIn tempi recenti \u00e8 stata molto dibattuta la possibilit\u00e0 di fare allevamento ittico in determinate zone della baia."}
{"id": "92346", "revid": "838137", "url": "https://it.wikipedia.org/wiki?curid=92346", "title": "313 a.C.", "text": ""}
{"id": "92347", "revid": "1571097", "url": "https://it.wikipedia.org/wiki?curid=92347", "title": "Psycho (disambigua)", "text": ""}
{"id": "92348", "revid": "1363894", "url": "https://it.wikipedia.org/wiki?curid=92348", "title": "Psycho (film 1960)", "text": ""}
{"id": "92349", "revid": "113217106", "url": "https://it.wikipedia.org/wiki?curid=92349", "title": "Tela aida", "text": "La tela Aida \u00e8 il tessuto che costituisce supporto principale per il \"ricamo contato\", tecnica sulla quale si basa il punto croce. Tecnicamente la sua armatura non \u00e8 una tela ma un \"piccolo operato\" che crea una griglia con una piccola squadrettatura che facilita il ricamo.\nCaratteristiche.\nGeneralmente \u00e8 di cotone ma si trova anche di altre materie prime come lana e lino. Il nome viene accompagnato normalmente da un numero che indica la grandezza dei quadretti. Tale valore differisce in base al sistema di misura lineare utilizzato nel paese in cui il canovaccio viene prodotto. Cos\u00ec nel sistema metrico decimale si parla di quadretti per 10 cm. Nel sistema anglosassone invece si parla di \"Count\" che sono i quadretti presenti in un pollice.\nLe misure principali in commercio sono:\nSono comunque presenti misure inferiori, intermedie e superiori a seconda del produttore.\nStrumenti.\nSe non si dispone di uno schema da cui partire, \u00e8 sempre possibile creare il proprio disegno utilizzando una carta a quadretti e costruendo, punto per punto, il motivo da riprodurre. Questo sito offre la possibilit\u00e0 di stampare la carta quadrettata in base alla trama della tela Aida a disposizione: http://www.cyberstitchers.com/stitching_tools/free_graph_paper/index."}
{"id": "92351", "revid": "998297", "url": "https://it.wikipedia.org/wiki?curid=92351", "title": "Calcolatrice meccanica", "text": "La calcolatrice meccanica \u00e8 una calcolatrice basata su dispositivi meccanici.\nFino all'avvento dell'elettronica, per almeno tre secoli, la calcolatrice meccanica \u00e8 stata lo strumento di calcolo digitale comunemente utilizzato. \nA partire dagli anni sessanta del secolo scorso, la microelettronica ha permesso di realizzare calcolatrici elettroniche da tavolo in grado di eseguire le stesse operazioni delle calcolatrici meccaniche ma caratterizzate da dimensioni e peso inferiori, facendo diventare la calcolatrice meccanica tecnologicamente superata e in pochi anni, con l'abbassamento del prezzo dei componenti microelettronici, la calcolatrice meccanica \u00e8 stata completamente soppiantata da quella elettronica.\nClassificazione.\nTrattandosi di un oggetto prodotto per un tempo molto lungo (dagli inizi del XVII secolo a oltre la met\u00e0 del XX secolo), in un numero enorme di varianti e per diverse applicazioni, le calcolatrici meccaniche possono essere classificate secondo diversi schemi\nLa distinzione tra macchine azionate manualmente o tramite un motore elettrico, bench\u00e9 utilizzata abbastanza di sovente, non \u00e8 molto significativa. La presenza del motore non modifica essenzialmente la struttura della macchina. Molte calcolatrici venivano prodotte in entrambe le versioni e praticamente tutte quelle elettriche potevano essere facilmente azionate a mano in caso di mancanza di corrente o in fase di manutenzione. L'unica differenza reale \u00e8 che in quelle elettriche spesso vengono aggiunti dei tasti funzionali che permettono di avviare con un unico comando delle successioni di operazioni utilizzate di frequente. Per esempio, poich\u00e9 la moltiplicazione viene fatta tramite somme ripetute, molte macchine elettriche avevano un \"tastierino moltiplicativo\" aggiunto alla tastiera per l'immissione dei dati. Premendo il tasto 7 di questo tastierino, l'ultimo numero immesso con la tastiera normale viene sommato sette volte.\nLe caratteristiche che determinano gli schemi di classificazione pi\u00f9 utilizzati sono:\nOperazioni.\nUna prima classificazione \"funzionale\" \u00e8 basata su quanti tipi di operazioni aritmetiche la macchina pu\u00f2 eseguire:\nVennero anche realizzate macchine, come la \"Friden SRW\", in grado di calcolare automaticamente le radici quadrate tramite un algoritmo appropriato (metodo di Newton), che era gi\u00e0 implementato nei meccanismi della macchina.\nMeccanismo di immissione.\nVisualizzazione dei risultati.\nForse questa \u00e8 la distinzione pi\u00f9 immediatamente visibile tra i vari tipi di calcolatrice.\nStoria.\nIl pi\u00f9 antico strumento noto di calcolo meccanico \u00e8 la macchina di Anticitera, usato per il calcolo del moto dei pianeti nel II-I secolo a.C. Per\u00f2 deve essere considerato pi\u00f9 come antenato dell'astrolabio, che della calcolatrice.\nNel 1623 Wilhelm Schickard costru\u00ec la prima macchina meccanica per le addizioni. Sfortunatamente l'unico modello prodotto venne distrutto in un incendio e l'inventore mor\u00ec di peste poco dopo. L'esistenza di questa macchina \u00e8 stata scoperta solo recentemente grazie alla descrizione contenuta in una lettera di Schickard a Keplero.\nNel 1642 Blaise Pascal, all'oscuro della macchina di Schickard, invent\u00f2 una macchina per le addizioni e le sottrazioni, la cui realizzazione richiese due anni di lavoro. Della sua macchina, che viene detta Pascalina, furono prodotti e venduti una cinquantina di esemplari, alcuni dei quali ancora esistenti. La macchina impiegava il principio del riporto automatico da una ruota di calcolo a quella adiacente dopo una rotazione corrispondente a dieci unit\u00e0.\nNel 1673 Leibniz present\u00f2 alla Royal Society di Londra il primo calcolatore meccanico in grado di eseguire anche moltiplicazioni e divisioni.\nAl momento della presentazione il calcolatore non era ancora terminato, ma il progetto gli permise di venir ammesso all'unanimit\u00e0 alla Royal Society.\nLa calcolatrice, che si basa su un nuovo meccanismo detto ruota di Leibniz, fu completata solo nel 1694. Una macchina calcolatrice meccanica basata su un differente meccanismo fu inventata in maniera autonoma da Giovanni Poleni nel 1709.\nA causa della precisione necessaria nella sua costruzione, la produzione commerciale di questo apparecchio non fu per\u00f2 fattibile fin verso la met\u00e0 del XIX secolo, quando Xavier Thomas de Colmar realizz\u00f2 l'Aritmometro (1820). La ruota di Leibniz, in forma modificata, fu ancora usata nel 1948 da Curt Herzstark per la costruzione della Curta, una calcolatrice meccanica tascabile.\nLo sviluppo del calcolo meccanico riprese vigorosamente solo nell'Ottocento, quando la nascente industria meccanica di precisione mise a disposizione i mezzi per realizzare e perfezionare le idee dei primi precursori.\nNel 1822 Charles Babbage present\u00f2 il modello di una \"macchina differenziale\", che non realizz\u00f2 completamente, in grado di tabellizzare automaticamente una funzione polinomiale qualunque. Questa macchina avrebbe dovuto essere azionata da un motore a vapore. Inizi\u00f2 inoltre il progetto per una \"macchina analitica\" programmabile, la quale \u00abaveva gi\u00e0 tutte le caratteristiche fondamentali delle macchine da calcolo moderne, delle quali applicava i principi logici essenziali\u00bb.\nLa macchina differenziale verr\u00e0 realizzata nel 1991 al Science Museum di Londra seguendo i progetti originali.\nNegli anni a cavallo tra Ottocento e Novecento videro la luce molte calcolatrici che influenzeranno tutto lo sviluppo dei decenni successivi: Willgodt Theophil Odhner e Stephen F. Baldwin inventarono indipendentemente la ruota a denti mobili che poi equipagger\u00e0 molte calcolatrici famose (Brunsviga, Facit, .); Dorr Felt brevett\u00f2 la Comptometer (la prima calcolatrice a tasti); William S. Burroughs produsse la prima addizionatrice scrivente; Hubert Hopkins progett\u00f2 la Dalton, la prima addizionatrice a 10 tasti.\nDalla fine dell'Ottocento fino agli anni 1960 ebbero un notevole successo commerciale le addizionatrici a cremagliera. Si trattava di macchine molto economiche e compatte in grado di eseguire addizioni e sottrazioni. I modelli pi\u00f9 conosciuti, il cui nome \u00e8 spesso utilizzato per indicare l'intera categoria, furono il Troncet (il primo ad avere un certo successo) e i vari Addiator (prodotti in milioni di esemplari).\nIn Italia, nel 1897, Carlo Fossa Mancini brevett\u00f2 la prima addizionatrice italiana prodotta industrialmente, sia pure in Francia. L'industria italiana rester\u00e0 esclusa abbastanza a lungo da questo mercato. Le prime macchine italiane di un certo rilievo commerciale arrivarono solo a met\u00e0 degli anni trenta, sulla spinta dell'autarchia. Tra queste si possono ricordare la calcolatrice \"Numeria\" e le addizionatrici \"Alfa\" e \"Totalia\", quest'ultima prodotta su licenza della svedese Addo. Nel dopoguerra si assister\u00e0 a un vero boom anche in questo settore e nel 1963, grazie soprattutto all'Olivetti, l'Italia diventer\u00e0 il pi\u00f9 grande esportatore mondiale di calcolatrici meccaniche.\nVi era una forte differenza di costo e di modalit\u00e0 d'uso tra \"addizionatrici\"(+ e -) e \"calcolatrici\"(+, -, *, /), tanto da considerarle due prodotti commerciali diversi. Le prime, a partire dalle Dalton, hanno spesso un dispositivo di stampa e una tastiera \"ridotta\" con solo 10 tasti. Le seconde non sono mai stampanti (tranne sporadici tentativi senza molto successo) e hanno quasi sempre una tastiera \"estesa\" o dei cursori per immettere i dati. L'unica eccezione di rilievo sono le calcolatrici Facit e le loro imitazioni (ad es. le italiane Everest Z). Quindi \u00e8 particolarmente significativo il fatto che la Olivetti abbia introdotto nel 1945 la Divisumma-14, progettata da Natale Capellaro, che costituisce il primo esempio a livello mondiale di calcolatrice scrivente a tastiera ridotta e la prima macchina da calcolo italiana ad avere un successo internazionale.\nNel 1956 Natale Capellaro progetta, in Olivetti, la macchina da calcolo elettrica Tetractys, dotata di due totalizzatori e memoria, dalla quale, sulle stesse linee di montaggio, verranno anche prodotte due versioni meno performanti denominate \"Divisumma 24\" ed \"Elettrosumma\". Con la matricola incisa a pantografo sul basamento in ghisa, queste tre macchine rimasero in produzione per oltre 15 anni ed esportate nel Regno Unito, negli Stati Uniti e in Canada. Le versioni destinate ai paesi con rete elettrica a 115 volt, differivano nel motore elettrico (70 watt) e nel passo (pi\u00f9 stretto) della vite senza fine, ricavata nel prolungamento dell'asse motore che azionava l'ingranaggio principale frizionato, realizzato in tela bachelizzata. Alcune versioni di questa classe di macchine da calcolo, definita MC24, disponevano di un carrello tabulatore simile a quello di una macchina da scrivere; i cinematismi, interamente in metallo, erano azionati da camme a profili multipli sinterizzate. La lubrificazione a vita comprendeva quattro tipi diversi di lubrificante posti nei punti di maggior attrito.\nCollegamenti esterni.\nA carattere generale\nDedicati a macchine o produzioni specifiche"}
{"id": "92352", "revid": "88740", "url": "https://it.wikipedia.org/wiki?curid=92352", "title": "Architettura romanica", "text": "Larchitettura romanica \u00e8 lo stile del costruire proprio dell'arte romanica, che si diffuse in Europa nell'XI e XII secolo, fino all'affermazione dell'arte gotica, cio\u00e8 verso la met\u00e0 del XII secolo in Francia e con persistenze maggiori negli altri paesi europei. L'aggettivo \"romanico\" \u00e8 un adattamento italiano di \"roman\", vocabolo creato agli inizi dell'Ottocento in Francia per indicare le lingue e le letterature romanze o neolatine. Charles de Gerville introdusse \"roman\" anche nel linguaggio architettonico ed il termine ebbe fortuna: in breve tempo si defin\u00ec \"romanica\" tutta la cultura figurativa che in Francia si era sviluppata dopo i romani fino alla fioritura dell'architettura gotica.\nDefinizione.\nNello specifico, il termine \"romanico\" fa riferimento al legame con l'architettura romana, dalla quale vennero ripresi alcuni elementi strutturali (l'arco, la colonna, il pilastro, la volta) e una certa impostazione monumentale e spaziale. Tuttavia l'interpretazione del romanico come rinascita della sapienza costruttiva romana e, conseguentemente, della spazialit\u00e0 dell'architettura imperiale non \u00e8 accettata da tutti, ed \u00e8 stata avanzata anche l'interpretazione dell'architettura romanica come derivazione dell'architettura bizantina.\nIn relazione al termine romanico sono stati utilizzati dagli storici anche i termini preromanico (riferito alle realizzazioni architettoniche del IX e X secolo), protoromanico (riferito alle prime manifestazioni di questo nuovo linguaggio architettonico sul passaggio tra X e XI secolo) e tardoromanico per le regioni che nel XIII secolo non accolgono il nuovo stile gotico.\nA partire dalla met\u00e0 del XIX secolo e fino ai primi anni del Novecento, inoltre, l'architettura romanica fu fonte di ispirazione per una nuova tendenza artistica, nota come architettura neoromanica.\nInquadramento storico.\nLa cultura e la civilt\u00e0 europea subirono un'accelerazione dopo l'anno Mille, grazie ad una serie di innovazioni tecnologiche, prima di tutto in agricoltura, che permisero di aumentare la produzione di generi alimentari, sollevando la popolazione dall'endemica scarsit\u00e0 di cibo. Ci\u00f2 innesc\u00f2 un circolo virtuoso che permise un incremento demografico, la ripresa dei commerci e lo sviluppo di villaggi e citt\u00e0 quali sedi di mercati; la crescita delle zone urbane gradualmente permise l'affermazione di un nuovo ceto sociale, quello \"borghese\" dedito alle attivit\u00e0 manifatturiere e commerciali ed intermedio tra la massa dei contadini e gli aristocratici o ecclesiastici. Inoltre, soprattutto in Francia, il sistema feudale frammentava il potere creando una classe di \"signori della guerra\". Tutte queste entit\u00e0 presto innescarono una notevole domanda di nuovi edifici, soprattutto religiosi. A ci\u00f2 va aggiunta l'attivit\u00e0 delle abbazie riformate (come Cluny nell'XI secolo e Citeaux nel XII secolo), il sistema di pievi nelle campagne, la diffusione dei pellegrinaggi con la conseguente necessit\u00e0 di grandi chiese, ospedali e alloggi per i pellegrini.\nCaratteristiche del Romanico.\nIl romanico presenta due aspetti apparentemente antitetici: da una parte non \u00e8 il prodotto di una sola nazione o di una sola regione ma \u00e8 nato pressoch\u00e9 contemporaneamente in Italia, Spagna, Germania, Francia, Inghilterra e durante il suo sviluppo ha presentato scambi ed influenze non sempre facili da interpretare e riconoscere in tutta l'area dell'Europa centro-occidentale, finendo per costituire una cultura architettonica storica progressiva. D'altra parte, ogni regione presenta forme, schemi costruttivi, materiali diversi tra di loro. Questa natura articolata \u00e8 probabilmente un perfetto ritratto storico e geografico dell'Europa medievale che univa elementi \"universali\" ad altri di derivazione locale ma caratterizzati da vicende biografiche e suntuarie proprie. Questo comporta una certa variet\u00e0 tipologica e, al tempo stesso, alcune invarianti nelle caratteristiche che possiamo attribuire all'architettura romanica, tanto da poterla definire tra i primi esperimenti ecclesiastici storicistici autonomamente collegati tra loro.\nArchitetture religiose.\nInterni.\nPur tenendo conto delle diversit\u00e0 regionali, possiamo trovare nello stile romanico alcuni elementi caratterizzanti, soprattutto per quel che riguarda gli edifici religiosi che sono la sua massima manifestazione.\nAd esempio, la suddivisione interna si mostra piuttosto articolata, divisa in campate: spesso l'area di una campata della navata centrale (a base quadrata) corrisponde all'area di due campate nelle navate laterali. Le murature vengono realizzate molto spesse e robuste, ed il trattamento della superficie delle pareti \u00e8 resa in maniera plastica, sia all'interno, sia l'esterno, con elementi sporgenti e rientranti che oltre a contrastare le spinte delle arcate, creano giochi di chiaroscuro. Vengono notevolmente utilizzati non solo colonne come nelle chiese paleocristiane, ma anche pilastri e successivamente si fa uso di pilastri compositi, come i pilastri cruciformi con semicolonne addossate.\nLe colonne, tranne casi di spoglio, presentano capitelli scolpiti con forme vegetali o fantastiche, ovvero geometrizzanti, ma comunque originali e distanti rispetto all'architettura romana o paleocristiana.\nLa parete della navata \u00e8 generalmente articolata con elementi plastici ed aperture sopra le arcate ed \u00e8 molto spesso organizzata su vari livelli (matroneo, triforio, claristorio), l'evoluzione dei quali sar\u00e0 uno degli elementi di sviluppo verso il gotico.\nIl materiale utilizzato per le murature \u00e8 in genere (soprattutto per gli edifici di una qualche importanza) pietra da taglio, ridotta in conci regolari che non venivano mai lasciati a vista, bens\u00ec intonacati e affrescati. Non mancano comunque edifici in mattoni in aree mancanti di materiali lapidei (per esempio in Pianura Padana).\nLa copertura \u00e8 prevalentemente a volta, anche se non mancano coperture a capriata, sia a nord (Normandia) sia a sud (Italia) e neppure serie di cupole (Francia occidentale, Palermo, Venezia).\nLe volte della navata sono spesso a botte, soprattutto in Francia, ma proprio durante il periodo romanico si diffonde la volta a crociera, con una versione a sesto acuto in Borgogna e Poitou. In Normandia (Lessay), esordisce la crociera ogivale costolonata ripresa in Sicilia, nelle coperture absidali delle cattedrali di Cefal\u00f9 e di Monreale.\nAllo stesso tempo nelle chiese di pellegrinaggio si iniziano a usare strutture che sottolineano l'innesto delle navate con il transetto, come torri e cupole; si diffonde la volta a costoloni dalla Lombardia e da Durham (Inghilterra); \nUlteriore innovazione di questo periodo architettonico sono l'abside con coro, collegato molto spesso al deambulatorio, su cui si affacciano delle cappelle radiali, nonch\u00e9 l'uso predominante dell'arco a tutto sesto che distingue il romanico dal successivo periodo dell'architettura gotica. Infine si possono notare anche l'utilizzo comune di finestre e altre aperture di dimensioni abbastanza ridotte e di conseguenza una luminosit\u00e0 interna piuttosto rarefatta di cui si \u00e8 esaltata la spiritualit\u00e0; da notare come il passaggio dal romanico al gotico avvenne come ricerca di una sempre maggior luminosit\u00e0 e progressivo allargamento delle aperture esterne in seguito alla mutata sensibilit\u00e0. Abbastanza frequente la presenza di una cripta e di un presbiterio rialzato, che rendono la chiesa strutturata su tre livelli (considerando la navata).\nIn definitiva l'interno delle chiese di epoca romanica non \u00e8 pi\u00f9 intelligibile con un singolo sguardo, ma si rivela in molte pi\u00f9 fasi, con una frammentazione dell'unit\u00e0 dell'edificio in innumerevoli sotto-elementi, dotati ciascuno di una certa autonomia formale. A causa di questo atteggiamento descrittivo, che permetteva la simultanea presenza di elementi decorativi di diversa provenienza e gusto stilistico, molto spesso si ricorreva a materiali di spoglio.\nEsterni.\nGli elementi esterni pi\u00f9 frequenti sono:\nL'estrema duttilit\u00e0 con cui i costruttori romanici interpretavano liberamente i modelli degli edifici principali permise anche l'innesto di motivi pi\u00f9 disparati, compresi elementi bizantini ed islamici (si pensi per esempio all'architettura siciliana o veneziana dell'epoca).\nL'unit\u00e0 del linguaggio romanico, la concezione unitaria dell'edificio \u00e8 di natura dinamica, inventiva e sperimentale. Ne deriva una costruzione religiosa strutturalmente possente, una \"fortezza della fede\".\nLa questione delle volte a crociera.\nNel XIX secolo la scuola positivista volle riconoscere quale elemento qualificante dell'architettura romanica l'uso delle coperture a volta, in particolare delle volte a crociera, una semplificazione forse un po' forzata dal voler vedere un'evoluzione lineare tra arte altomedievale e arte gotica, che non corrisponde pienamente alla realt\u00e0 diffusa da alcuni testi storici. Se da un lato, infatti, edifici importanti dell'architettura romanica quali il Duomo di Modena o San Miniato al Monte di Firenze o la chiesa abbaziale di Saint-\u00c9tienne a Caen furono inizialmente coperti con capriate, solo in seguito sostituite da volte, dall'altro lato l'uso delle volte a crociera, sebbene su zone pi\u00f9 piccole, era gi\u00e0 presente prima del Mille, \nLe volte a crociera furono comunque uno dei fattori che permisero la realizzazione dei grandiosi edifici romanici. Formate dall'incrocio di due archi diagonali, avevano l'indiscutibile vantaggio rispetto alle volte a botte di convogliare il peso anzich\u00e9 lungo tutta la linea d'imposta, solo sui quattro sostegni d'angolo, semplificando la necessit\u00e0 di approntare controspinte (quattro punti erano infatti pi\u00f9 controllabili di due linee continue) e permettendo di alleggerire lo sforzo sulle pareti, che possono quindi essere pi\u00f9 slanciate in altezza o anche traforate da varie aperture, aprendo, nella prospettiva temporale, l'evoluzione verso il gotico.\nFunzioni della chiesa romanica.\nLa cattedrale romanica, oltre che luogo di culto, \u00e8 anche \"basilica\" nel senso romano, luogo dove si svolgono le adunanze della comunit\u00e0 cittadina, dove talvolta si trattano gli affari (vi si conservavano anche le unit\u00e0 di peso e misura utilizzate). Varie cattedrali sono fortificate e cos\u00ec diventano luoghi di rifugio, protetti dal vescovo, in caso di invasioni o saccheggi. La cattedrale \u00e8 inoltre monumento civico per eccellenza poich\u00e9 vi si raccolgono le memorie storiche di imprese gloriose, le spoglie dei cittadini illustri. Ed \u00e8 anche la grande ricchezza comune, perch\u00e9 nelle sue navate e sugli altari, nei suoi \"tesori\" conserva quello che di pi\u00f9 prezioso produce l'artigianato cittadino e i mercanti portano da paesi lontani. Dato che nella cattedrale la comunit\u00e0 manifesta tutte le proprie capacit\u00e0, nelle figurazioni ornamentali vi sono, accanto ai temi sacri, motivi allegorici e simbolici, memorie classiche deformate dalla tradizione leggendaria, favole, proverbi.\nL'interno si sviluppa in profondit\u00e0 (con la cripta), in altezza (con il presbiterio che sovrasta la cripta) e in lunghezza (la navata). L'interno, a pianta cruciforme, a tre o a cinque navate, transetto e abside, si presenta raccolto e chiuso: un invito simbolico alla preghiera, al dialogo intimo con Dio. L'illuminazione \u00e8 scarsa e forte \u00e8 il contrasto tra luce e ombra. Tutto questo evocava la lotta fra le tenebre e la luce della grazia soprannaturale.\nSviluppo territoriale del romanico.\nIl romanico fu un fenomeno che interess\u00f2 ampie regioni europee ed ogni zona si distingue dalle altre per alcune varianti. Dopotutto riflessi regionali erano inevitabili in un territorio cos\u00ec ampio e con forme di governo cos\u00ec diverse: in area germanica era ancora forte l'autorit\u00e0 degli Imperatori, quindi \u00e8 naturale la continuit\u00e0 artistica col mondo carolingio e ottoniano, mentre in Italia il precoce sviluppo dei Comuni port\u00f2 a un panorama pi\u00f9 dinamico e differenziato. In Italia il monumento simbolo \u00e8 la cattedrale, in Francia \u00e8 invece l'abbazia; in Spagna le grandi abbazie cooperavano con i signori locali nella creazione di santuari e luoghi di culto per i pellegrinaggi; in Italia Meridionale la posizione favoriva lo scambio con arabi e bizantini; in Normandia infine si ebbe una classe di signori che, col pieno appoggio di abati e vescovi, iniziarono una serie di cantieri \"magnifici\" come legittimazione del loro potere, cosa che venne ripetuta dopo la conquista dell'Inghilterra.\nCronologia.\nPu\u00f2 essere utile tracciare un elenco cronologico dei principali monumenti eretti in Europa tra l'XI secolo e la prima met\u00e0 del XII:\nGermania.\nLa Germania fu il paese dove l'arte romanica si sovrappose maggiormente con l'arte ottoniana, originaria di questa zona.\nDalla chiesa abbaziale di St-Riquier a Centula (nei pressi dell'odierna Abbeville, nel nord della Francia) derivarono numerose architetture tedesche databili a partire dall'ultimo scorcio del X secolo: a questo filone appartiene ad esempio la chiesa di San Pantaleone a Colonia caratterizzata da un severo \"Westwerk\" (980).\nIl tema del \"Westwerk\" venne successivamente ripreso nella chiesa di San Michele ad Hildesheim, cominciata immediatamente dopo l'anno Mille: l'edificio \u00e8 costituito in pianta da uno schema geometrico regolare, con un corpo centrale a tre navate sul quale si innestano due transetti, due cori e due absidi. Particolarit\u00e0 della navata di Hildesheim, comunque ancora con copertura lignea, sono i sostegni alternati che sorreggono una teoria di archi a tutto sesto: questo schema, che prevede una successione di pilastri e colonne, ebbe una notevole diffusione nell'Europa centrale.\nUn punto di svolta venne segnato con la ricostruzione della Cattedrale di Spira (\"Spira II\"), riedificata nel 1080, appena venti anni dopo la conclusione della prima cattedrale (\"Spira I\"). Nel nuovo edificio venne ripresa la grandiosa pianta della chiesa precedente, con una navata altrettanto ampia ed alta, ma questa volta venne coperta da volte a crociera in luogo di una copertura piana. Inoltre venne ripreso nella navata il motivo decorativo delle semicolonne altissime addossate prima ai pilastri e poi proseguenti sulla parete fino quasi al soffitto. In Spira II questo effetto plastico venne potenziato, arrivando a creare tre livelli sovrapposti di pilastri e semicolonne, sopra a ciascuno dei quali corrispondeva lo sviluppo di un elemento portato: le volte, gli archi di accesso alle navate laterali, gli archetti ciechi attorno alle finestre. All'esterno venne realizzata una galleria che gira attorno alla cattedrale ad altezza dei matronei, caratterizzata da arcatelle su colonnine: serv\u00ec per fondere alcune delle parti pi\u00f9 antiche dell'edificio e venne ripresa in molte costruzioni della regione, per il bell'effetto chiaroscurale pi\u00f9 che per una reale utilit\u00e0 pratica.\nUn altro caposaldo dell'architettura di questo periodo \u00e8 la chiesa abbaziale di Santa Maria Laach in Renania, iniziata nel 1093 e terminata nel XIII secolo. Nonostante il lunghissimo arco di tempo della costruzione, l'aspetto dell'edificio si presenta unitario e caratterizzato da un complesso accostamento di volumi differenti. La parte centrale \u00e8 racchiusa dalla zona monumentale del transetto e dal \"Westwerk\", entrambi affiancati da due torri (da un lato a base quadrata, dall'altro rotonda); inoltre all'incrocio del transetto con la navata si erge un corpo ottagonale, mentre il \"Westwerk\" \u00e8 dominato da una robusta torre centrale a volumi parallelepidali sovrapposti, culminante con un tetto a spioventi, che segna il punto pi\u00f9 alto della basilica. Le pareti esterne sono movimentale da lesene in pietra pi\u00f9 scura ed archetti pensili.\nImportante per l'affermazione dello stile romanico fu la cosiddetta scuola di Colonia.\nPrima dello scoppio della seconda guerra mondiale a Colonia si trovavano infatti numerose chiese romaniche caratterizzate da una terminazione triconica; \u00e8 il caso ad esempio della chiesa di Santa Maria in Campidoglio, delimitata sul fronte est da tre absidi disposte ortogonalmente tra loro.\nFrancia.\nBorgogna.\nIn Borgogna si trovava la potente abbazia di Cluny, che tra il 948 e il 981 aveva assistito alla ricostruzione della chiesa principale (\"Cluny II\"), oggi conosciuta solo tramite scavi archeologici e che mostrava un ampio presbiterio e un coro tripartito con deambulatorio.\nNel 1088 venne fondata la terza chiesa abbaziale (\"Cluny III\"), caratterizzata da dimensioni colossali: lunga 187 metri, era dotata di nartece ed aveva ben cinque navate, un coro allungato con deambulatorio con cappelle radiali, un doppio transetto e cinque torri. A cavallo fra XVIII e XIX secolo venne assaltata durante la Rivoluzione francese, secolarizzata e - sebbene fosse la pi\u00f9 grande abbazia europea - gradualmente demolita. Oggi ne rimangono solo pochi resti della crociera meridionale del transetto est e di una delle torri, che comunque danno un'idea delle sue dimensioni impressionanti.\nMolte chiese della regione usarono la basilica di Cluny come modello, come per esempio a Paray-le-Monial: vi si ritrovano la struttura delle pareti della navata centrale e del transetto divise secondo tre ordini e la copertura con volte a botte. Interessante \u00e8 notare come qui le arcate fossero gi\u00e0 a sesto acuto (quindi non una prerogativa dello stile gotico) e i pilastri a fascio scanalati. Lungo tutta la chiesa corrono dei cornicioni che danno ritmo alla sequenza degli elementi decorativi.\nGli stessi motivi vennero usati con ancora maggior raffinatezza nella cattedrale di Saint-Lazare a Autun, dove al posto delle semicolonne incassate nei pilastri si trovano semipilastri (o paraste), forse ripresi da analoghi motivi visibili nell'antica porta romana della citt\u00e0.\nDistrutta come Cluny \u00e8 la chiesa di Saint-B\u00e9nigne, una delle grandi basiliche francesi dei pellegrinaggi, fatta costruire poco dopo l'anno mille da Guglielmo da Volpiano, abate proveniente dalla sacra di San Michele. In questa chiesa oltre il transetto era presente una rotonda ispirata alla Cappella Palatina di Aquisgrana, con matronei e torri scalari esterne.\nInoltre in Borgogna ebbe grande impulso la scultura monumentale applicata all'architettura, che divenne uno degli elementi chiave del romanico.\nLinguadoca e Midi-Pyr\u00e9n\u00e9es.\nAnche la Linguadoca svilupp\u00f2 precocemente lo stile romanico, sia per la crescita economica e demografica, sia per la disgregazione del potere centrale (che favoriva lo sviluppo di potenti abbazie), sia per l'afflusso di pellegrini che la resero una trafficata regione.\nPer esempio a Tolosa venne edificata la basilica di Saint-Sernin, tappa dei pellegrinaggi, iniziata prima del 1080. Nel 1096 ne venne consacrato l'altare maggiore, ma i lavori si interruppero nel 1118, per poi arrivare alla conclusione della chiesa solo nel XIII secolo. La pianta venne prevista maestosamente ampia fin dall'inizio, con cinque navate, tra le quali quella centrale di grandiosa imponenza; fu progettata un'altrettanto ampia zona presbiteriale e un'altissima torre all'incrocio del transetto con la navata; la copertura venne approntata con volte a botte. Magnifica fu la produzione scultorea che decor\u00f2 la chiesa.\nContemporaneamente, nel vicino Midi-Pyr\u00e9n\u00e9es, veniva costruita un'altra tappa fondamentale del cammino di Santiago di Compostela, l'abbazia di Moissac, importante soprattutto per il chiostro realizzato verso il 1110. L'ampio spazio quadrangolare \u00e8 celebre per i settantasei capitelli scolpiti ed \u00e8 organizzato secondo l'alternanza di colonnine singole e binate. Ai lati dei pilastri d'angolo e centrali vennero inoltre sistemati dodici pannelli a bassorilievo con apostoli a grandezza naturale. Ancora nel cammino di Santiago di Compostela si nota la romanica ex cattedrale di Santa Maria ad Oloron-Sainte-Marie, risalente al XII secolo ed eretta per volont\u00e0 di Gastone IV, visconte di B\u00e9arn, sede episcopale dell'allora diocesi di Oloron.\nNormandia.\nIn Normandia gi\u00e0 nel 1025 Guglielmo da Volpiano aveva eretto la chiesa abbaziale di Bern\u00e9, con transetto absidato e volte a crociera nelle navate laterali. Tra gli archi e il cleristorio vennero inserite delle bifore (il triforio), che riproducevano le aperture di un matroneo inesistente.\nGuglielmo il Conquistatore aveva gi\u00e0 iniziato un programma di importanti opere edilizie in Normandia e dopo la conquista dell'Inghilterra venne intrapreso con risultati simili anche nel nuovo territorio.\nLa chiesa abbaziale di Notre-Dame a Jumi\u00e8ges, costruita tra il 1040 e il 1067, venne edificata tenendo come esempio Bern\u00e9 e la primitiva abbazia di Mont-Saint-Michel. Presentava gi\u00e0 alcune delle caratteristiche base del nuovo stile architettonico, che vennero sviluppate in edifici successivi:\nPrima di partire per la fortunata spedizione alla conquista dell'Inghilterra, Guglielmo il Conquistatore e la moglie Matilde di Fiandra fondarono un'abbazia ciascuno a Caen (una maschile ed una femminile), le cui chiese abbaziali sono tra i monumenti pi\u00f9 importanti dell'epoca. In particolare la chiesa abbaziale di Saint-\u00c9tienne (\"Abbaye aux hommes\"), fondata da Guglielmo, presenta molti elementi gi\u00e0 usati a Jumi\u00e8ges, ma ulteriormente perfezionati e con un miglior coordinamento: le torri della facciata si elevano sulla prima campata delle navate laterali, ben allineate alla pianta, mentre a Jumi\u00e8ges avevano una collocazione pi\u00f9 indipendente; all'interno sono potenziati sia il matroneo (e conseguentemente le arcate del triforio), sia la galleria superiore, con tre semicolonnine ai lati delle aperture dalle quali si dipartono cornici scalari ben ritmate; per questo la parete \u00e8 pi\u00f9 articolata, ma anche pi\u00f9 spessa. Anche qui il soffitto era originariamente ligneo e venne sostituito nel corso del XII secolo con una struttura voltata.\nInghilterra.\nDopo la Conquista normanna anche in Inghilterra venne avviato un programma molto articolato per la costruzione di abbazie e cattedrali: Ely (posteriore al 1081), Winchester, Norwich, Peterborough e Durham (1093-1133) erano tutte caratterizzate da una navata centrale snella e molto alta, con effetti decorativi sempre pi\u00f9 spettacolari sulle facciate e con le pareti interne sempre pi\u00f9 marcatamente movimentate da complessi schemi. A Durham, in particolare, tra il 1093 ed entro l'inizio del XII secolo il coro e la navata centrale erano gi\u00e0 coperti con le volte a crociera a costoloni, probabilmente le pi\u00f9 antiche d'Europa dopo quelle della cattedrale di Spira ed inoltre, per la prima volta, qui vennero sperimentate le volte a crociera a sesto acuto e a sei spicchi, con le quali ogni campata \u00e8 sostenuta sei sostegni (invece di quattro).\nDall'Inghilterra questa novit\u00e0 torn\u00f2 in Normandia (infatti nel XII secolo quasi tutte le coperture vennero rifatte con volte a crociera, come nelle due abbazie di Caen, dove fu necessario demolire il triforio) per poi diffondersi nel continente.\nSpagna.\nCatalogna.\nIn Catalogna l'arte romanica si manifest\u00f2 con alcune peculiarit\u00e0 e si prolung\u00f2 per tutto il XII secolo. Furono molto diffusi gli edifici religiosi di piccole dimensioni (in Italia sarebbero assimilabili alle pievi), con una struttura abbastanza fissa: unica navata \"a sala\", tetto a spioventi sorretti da volte a botte, triplice abside, pareti costruite con piccoli conci e scandite all'esterno da lesene e arcatelle cieche, le stesse che si ritrovano nelle chiese del romanico lombardo.\nSpesso un campanile \u00e8 affiancato alle absidi e pu\u00f2 presentare base quadrata o poligonale, con aperture crescenti nei piani pi\u00f9 alti. In un primo momento la scultura non ebbe una produzione consistente, ma fece da decorazione privilegiata la pittura, con grandi affreschi di ascendenza bizantina, reinterpretati con una forte stilizzazione data dalle marcate linee nere di contorno.\nSpagna settentrionale.\nLa Spagna settentrionale era molto legata alla Francia del sud per ragioni politiche, economiche e per il collegamento delle strade dei pellegrini verso Santiago. Inoltre i territori strappati alla \"Reconquista\" avevano attirato conspicui flussi migratori. L'architettura e la scultura che qui si svilupparono presentano notevoli analogie con i coevi cantieri di Tolosa e di Moissac.\nTra i primi cantieri attivi con caratteristiche romaniche vi fu quello della chiesa di Sant'Isidoro a Le\u00f3n, che venne rimaneggiata ampiamente entro la prima met\u00e0 del XII secolo. Attiguo alla chiesa si trova il luogo di sepoltura reale del Pante\u00f3n de los Reyes, dai pregevoli capitelli scolpiti e affreschi raffiguranti la \"Maiestas Domini, Scene apocalittiche\" e della \"Vita di Cristo\" sulle volte e i simboli dei \"Mesi\" nei medaglioni.\nL'edificio pi\u00f9 importante resta comunque il Santuario di Santiago de Compostela, ricostruito a partire dal 1075 con una pianta grandiosa simile a quella delle grandi chiese di pellegrinaggio francesi: cinque navate lunghe e sviluppate in altezza, matronei, transetto a triplice navata ed una grande abside con deambulatorio e cinque cappelle laterali.\nItalia.\nL'architettura romanica in Italia presenta un panorama molto variegato con notevoli differenze da regione a regione. In particolare in Italia settentrionale si svilupp\u00f2, tra la fine dell'XI secolo e l'inizio del XII, uno stile massiccio, con largo uso del laterizio e forti influenze germanico-imperiali e romanico-francesi, in Toscana invece le citt\u00e0 svilupparono propri stili, vivaci e riconoscibili, mentre Roma e l'Italia meridionale rimasero centri romanici di minore importanza.\nLombardia, Veneto ed Emilia.\nUna delle prime zone a recepire le novit\u00e0 romaniche fu la Lombardia (all'epoca pi\u00f9 ampia dei confini regionali attuali, comprendente anche l'Emilia), grazie all'ormai secolare movimento di artisti lombardi in Germania e viceversa. La basilica di Sant'Ambrogio a Milano presenta una copertura con volte a crociera con costoloni tra le pi\u00f9 antiche d'Europa.\nImportanti sono inoltre il precoce esempio della chiesa di Sant'Abbondio a Como e la basilica di San Michele Maggiore a Pavia. Meno diffusa e pi\u00f9 tarda \u00e8 la tipologia a pianta circolare, come quella del Duomo vecchio di Brescia, della rotonda di San Tom\u00e8 in provincia di Bergamo e della rotonda di San Lorenzo nella citt\u00e0 di Mantova.\nIn Veneto si ricorda la basilica di San Zeno, a Verona, con impianto longitudinale a tre navate. In Emilia di particolare valore sono il Duomo di Modena, una delle testimonianze pi\u00f9 coerentemente unitarie di tutta l'architettura romanica italiana, il Duomo di Parma con annesso battistero, l'Abbazia di Nonantola e il complesso della basilica di Santo Stefano a Bologna.\nToscana.\nPisa.\nIl romanico pisano si svilupp\u00f2 a Pisa al tempo in cui essa era una potente Repubblica Marinara e quindi si irradi\u00f2 ai territori controllati dalla citt\u00e0 alfea, come la Corsica, la Sardegna, la Toscana settentrionale, a partire da Lucca (dove si sovrappose alla classicistica tradizione locale rappresentata dalla basilica di San Frediano e dalla chiesa di Sant'Alessandro), fino a Pistoia e non mancano influenze pisane anche nell'Italia meridionale (cattedrale di Troia).\nLa prima realizzazione fu il Duomo di Pisa, iniziato nel 1063-1064 da Buscheto e proseguito da Rainaldo; l'opera venne consacrata nel 1118, mentre nel 1173 iniziarono i lavori per il celebre campanile pendente. Elementi tipici del romanico pisano sono l'uso dalle arcate cieche e delle loggette pensili, ispirate all'architettura lombarda, ma moltiplicate fino a coprire su ordini diversi intere facciate. Tra le caratteristiche che meglio identificano lo stile troviamo il motivo della losanga, derivato da modelli islamici nord-africani, e la bicromia a fasce alternate sulle pareti, derivata da modelli della Spagna musulmana.\nAltre architetture marcatamente romaniche pisane sono la basilica di San Pietro a Grado, presso Pisa, la chiesa di San Michele in Foro a Lucca, la chiesa di Santa Maria della Pieve in Arezzo e la basilica di Saccargia a Codrongianos in Sardegna.\nFirenze.\nA Firenze si usarono alcuni elementi comuni al romanico pisano, ma con un'impronta molto diversa, caratterizzata da un'armonia geometrica che ricorda le opere antiche. Evidente \u00e8 nel Battistero di San Giovanni il senso del ritmo nella scansione dei volumi esterni, tramite l'uso di riquadri, seguendo un preciso schema modulare che si ripete sugli otto lati. Un altro esempio fondamentale del rinnovato stile fiorentino \u00e8 la chiesa di San Miniato al Monte (iniziata nel 1013 e completata gradualmente fino al XIII secolo), che presenta una struttura tipicamente basilicale ed una scansione razionalmente ordinata della facciata bicroma. Se lo stile fiorentino non produsse molte opere, la sua influenza fu determinante per gli sviluppi successivi dell'architettura, essendo la base alla quale attinsero Francesco Talenti, Filippo Brunelleschi, Leon Battista Alberti e gli altri architetti che svilupparono il Rinascimento. Per questo motivo, riguardo al romanico fiorentino, si parla anche di \"proto-rinascimento\".\nNell'Italia centrale.\nA Roma si registr\u00f2 una stagione in continuazione delle architetture in stile basilicale paleocristiano. Le maggiori opere sono da ricercarsi nelle decorazioni interne alle basiliche di Santa Maria in Cosmedin e Santa Francesca Romana; notevole \u00e8 il chiostro della cattedrale di San Giovanni in Laterano.\nNel Lazio settentrionale, a Tuscania, sorsero invece le chiese di Santa Maria Maggiore e di San Pietro, dove \u00e8 evidente l'influenza nordica dei portali strombati e delle loggette poste in facciata.\nLo stile romanico si diffuse anche nella vicina Umbria, nelle Marche, dove \u00e8 doveroso ricordare ad esempio il duomo di Foligno, il duomo di Assisi, il Duomo di San Ciriaco ad Ancona, fortemente influenzate dallo stile lombardo. Quest'ultimo, in particolare, vanta una planimetria a croce greca, assai inconsueta, e una delle cupole pi\u00f9 antiche d'Italia, attribuita a Margaritone d'Arezzo (1270).\nAnche in Abruzzo lo stile romanico fu ben rappresentato, soprattutto per quello che riguarda i centri posti sulla Via degli Abruzzi che in quegli anni rappresentava la principale arteria del territorio. Uno dei primi esempi \u00e8 l'Abbazia di San Clemente a Casauria a Castiglione a Casauria. Di particolare importanza \u00e8, tuttavia, la basilica di Santa Maria di Collemaggio all'Aquila, la cui facciata bicroma \u2014 gi\u00e0 tendente al gotico \u2014 presenta una curiosa influenza umbra (Duomo di Todi in particolare) e veneziana, dovuta alla variet\u00e0 culturale delle maestranze impiegate.\nPuglia.\nLa Puglia e i suoi porti erano usati dai pellegrini diretti in Terra santa e furono anche il punto di partenza per molti crociati nel 1090. L'elevato flusso di persone determin\u00f2 la ricezione di una grande variet\u00e0 di influssi che si manifest\u00f2 anche in architettura. Tra gli edifici pi\u00f9 antichi sono da ricordare la basilica di San Nicola a Bari, iniziata nel 1087 e terminata verso la fine del XII secolo, e la Cattedrale di Trani iniziata nel 1099 e portata a termine nel XII secolo senza il campanile, la cui costruzione \u00e8 del secolo successivo. Opere importanti sono inoltre la concattedrale di Bitonto, la cui costruzione risale alla fine del XII secolo, la concattedrale di Ruvo, la concattedrale di Troia, la cattedrale di Bovino, e la Cattedrale di Otranto eretta verso il 1088.\nEsternamente le chiese si presentano con un aspetto massiccio, come una fortezza, con la facciata spesso a salienti, chiusa ai lati da due torri e decorata con archetti pensili; talvolta compare un protiro secondo i modelli lombardi ed emiliani. Il motivo delle doppie torri rimanda invece a esempi transalpini, ed \u00e8 spiegabile anche con la presenza normanna degli Altavilla.\nCampania, Sicilia e Calabria.\nA sud di Roma, con l'eccezione della Puglia, lo sviluppo dell'architettura fu legato strettamente all'arte bizantina e normanna; in Sicilia, anche araba. La ragione del fenomeno \u00e8 da ricercare nelle molteplici vicende storiche, politiche e religiose che coinvolsero l'Italia meridionale. Non mancarono neppure influenze normanne, a seguito della loro progressiva conquista. Inoltre, riscontrabili soprattutto in Campania sono le influenze provenienti da Montecassino, importante centro culturale ed artistico.\nSi ricorda, ad esempio, il duomo di San Pietro a Sessa Aurunca, un edificio eretto agli inizi del XII secolo e completato con il vescovo Erveo (documentato tra il 1171 e il 1197).\nNel Duomo di Casertavecchia sono presenti finestre a ferro di cavallo nel transetto e archetti intrecciati poggianti su colonnine nel tiburio, come anche negli esempi amalfitani del chiostro dei Cappuccini (1212) e del Duomo (1266-1268).\nTipicamente normanni sono a Palermo edifici come \"la Zisa\" e con influenza araba la \"Cuba\" (1180), o anche le cupolette semisferiche della chiesa di San Giovanni degli Eremiti (1140 circa).\nArchitettura normanna con influenze bizantine sono invece le chiese della Martorana (1143) e la Cappella Palatina nel Palazzo dei Normanni (1143), coperte di mosaici. In Calabria la produzione artistica \u00e8 completamente rivolta a Bisanzio, come testimonia la Cattolica di Stilo (X-XI secolo).\nAltri importanti esempi di edifici normanni dell'epoca sono le cattedrali di Cefal\u00f9 (1131-1170 circa) e di Monreale: in entrambi sono mischiate pi\u00f9 influenze, che vanno dalle esperienze cluniacensi nella zona dell'abside, agli archetti pensili tipicamente lombardi (a Cefal\u00f9), a quelli intrecciati di influenza araba (a Monreale), alla tripla abside e decorazioni geometriche anglo-normanne e figure zoomorfe di retaggio scandinavo nei capitelli dei chiostri; le due torri in facciata sono modelli transalpini, introdotti dai Normanni.\nSardegna.\nL'architettura romanica in Sardegna ha avuto un notevole sviluppo sin dalle prime origini e per un lungo periodo. Le sue espressioni bench\u00e9 autonome non sono classificabili in una immagine riconoscibile, poich\u00e9 nell'isola il romanico si \u00e8 manifestato con risultati inediti ma in numerose forme. Questo a causa dell'insediamento nella Sardegna giudicale di numerosi ordini religiosi, provenienti da varie regioni italiane e dalla Francia.\nIl primo edificio \"romanico\" eretto in Sardegna \u00e8 stato la basilica di San Gavino a Porto Torres (ante 1065), fatta costruire dallo \"Judike\" di Torres Gonnario Comita de Lacon-Gunale. In quella occasione il Judike fece arrivare da Pisa \"undici maestri di pietra e di muro\". Alla morte di Gonnario subentr\u00f2 il figlio Barisone I che prosegu\u00ec nella costruzione della basilica e, primo fra tutti, cominci\u00f2 la politica di immigrazione degli ordini monastici nell'isola, donando all'Abbazia di Montecassino un vasto territorio. La politica della immigrazione monastica fu intrapresa anche dagli altri judikes e da quel momento per diversi decenni nell'isola arrivarono monaci di numerosi ordini religiosi fra i quali: i cassinesi, i camaldolesi, i vallombrosani, i vittorini di Marsiglia, i cistercensi, ecc. A seguito di questo fenomeno, tramite il notevole impegno finanziario della nobilt\u00e0 locale, furono fondate numerose chiese private, si ebbe cos\u00ec lo sviluppo dell'architettura romanica che, nell'isola, assunse dei caratteri originali e molto interessanti.\nFra queste si possono citare la cappella palatina di Santa Maria del Regno di Ardara (SS), la vicina Basilica di Sant\u2019Antioco di Bisarcio in comune di Ozieri (SS), San Michele di Plaiano nei dintorni di Sassari, la basilica di San Simplicio a Olbia, la chiesa di San Nicola di Silanis a Sedini, la Cattedrale di Santa Giusta dell'omonimo centro (OR), la chiesa di Santa Maria di Uta (CA) e la basilica di Saccargia a Codrongianos.\nArchitettura civile e militare.\nIl rinnovamento delle tecniche costruttive caratterizz\u00f2 non solo di un altissimo numero di costruzioni religiose, ma permise anche un salto di qualit\u00e0 nella costruzione di architetture civili e militari. In particolare grazie al passaggio a tipi di muratura pi\u00f9 regolare, con l'uso di pietre da taglio perfettamente squadrate, e grazie alla capacit\u00e0 di copertura di ampi spazi tramite le volte.\nArchitetture scomparse.\nSebbene restino copiose testimonianze di edifici religiosi romanici in tutta Europa, le costruzioni a destinazione non religiose sono in massima parte scomparse: rocche e castelli, abitazioni monumentali dei signori feudali, dopo aver perso la loro funzione residenziale e strategica, vennero in larga parte dismessi a partire dal XVI secolo, quando l'uso delle armi da fuoco li rese obsoleti: molti di essi caddero cos\u00ec in un'inesorabile rovina. Analoga sorte ebbero la gran parte delle fortificazioni urbane medievali.\nNelle citt\u00e0 le case-torri furono costantemente abbattute e scapitozzate per ragioni urbanistiche, politiche e di sicurezza pubblica, dal XIII fino a tutto il XIX secolo.\nMura e castelli.\nTra gli esempi superstiti di questa stagione spiccano, per esempio, le monumentali mura di \u00c1vila, in Spagna, iniziate nel 1090 e che si estendono tutt'oggi per un perimetro di oltre tre chilometri, con nove porte cittadine e ben ottantasei torri semicilindriche a distanza regolare. Nella loro grandiosit\u00e0 si pu\u00f2 leggere di riflesso lo spirito combattivo degli spagnoli impegnati nella \"Reconquista\".\nI castelli dei signori feudali, oltre che residenza dei medesimi, erano dei veri e propri avamposti militari e centri di potere nel territorio. I primi in Europa a costruire fortificazioni di grande complessit\u00e0 furono i Normanni: le fortezze della White Tower (1077-1097) nella Torre di Londra e il grande Castello di Colchester (Essex), forse opera di un progettista comune, sono tra i primi esempi pervenutoci di colossali masti in pietra, che si diffusero poi in tutti i territori normanni e in Europa continentale. La White Tower in particolare fu voluta da Guglielmo il Conquistatore in un luogo strategico entro le mura romane di Londra e presso il Tamigi, dove poteva controllare l'accesso alla citt\u00e0 sia dal fiume che dalla campagna. Usata a lungo come prigione, era stata in realt\u00e0 costruita come alloggio per la famiglia reale, e la sua importanza \u00e8 ancora pi\u00f9 notevole se si considera come all'epoca della Conquista le case in pietra fossero ben rare. Grande alla base 32,50x36 metri, alta tre piani e con pareti spesse fino a 3,60 metri alla base, la Torre era stata costruita con pietra calcarea bianca portata via mare da Caen, a sottolineare la nuova presenza dei conquistatori sulla scena inglese. Altre architetture che ne subirono l'immediata influenza furono il castello di Rochester (Kent), quello di Dover, di Hedingham (Essex), di Richmond (North Yorkshire) e di Newcastle upon Tyne (Northumberland), oltre allo spettacolare castello di Durham, che forma un maestoso complesso arroccato su un'alta rupe scoscesa, assieme al monastero ed alla cattedrale.\nSempre i Normanni costruirono a Palermo, in Sicilia, il Palazzo dei Normanni, del XII secolo su un preesistente complesso arabo del IX.\nTorri.\nLe citt\u00e0 medievali erano spesso punteggiate da innumerevoli torri. La tipologia pi\u00f9 antica di torre medievale \u00e8 a base circolare, una tipologia ripresa dalle fortificazioni murarie romane e che pare essere stata usata per scopi civili originariamente a Ravenna, per venire poi ripresa nelle torri scalari delle cattedrali nordeuropee. Nel periodo romanico si diffuse la tipologia a base quadrata o rettangolare, ma non mancano anche esempi torri a base poligonale.\nPer ottenere altezze che arrivavano, nei casi pi\u00f9 straordinari, a sfiorare i cento metri come nel caso della Torre degli Asinelli a Bologna (l'altezza era infatti metro del prestigio e della ricchezza dei proprietari), si costruivano solide fondazioni e si ispessiva la muratura alla base fino anche a pi\u00f9 di due metri. Inoltre si ricorreva talvolta ad archi di scarico, che distribuivano il peso dei piani sui solidi muri laterali e sui contrafforti. Spesso le torri abitate avevano come \"comfort\" la presenza di ballatoi esterni in legno ai piani pi\u00f9 alti che ampliavano la superficie calpestabile.\nUn esempio straordinariamente conservato di insieme di torri medievali (dall'XI al XIV secolo) \u00e8 la cittadina di San Gimignano in Toscana, dove sono ancora oggi presenti quattordici maestosi esemplari, delle pi\u00f9 di settanta torri un tempo presenti. A Pavia sopravvivono ancora 60 torri medievali, quasi tutte risalenti al XII secolo, ma solo 6 sono ancora integre, mentre le altre furono abbassate ed inglobate negli edifici adiacenti. Quasi ogni torre era di propriet\u00e0 di un gruppo familiare che, come in molte altri centri dell'Italia comunale, realizzava la torre vicino al palazzo o alle case della famiglia. Spesso, le stesse famiglie costruivano poi torri, di dimensione minore, presso i poderi che controllavano nelle campagne.\nInfrastrutture.\nPer quanto riguarda le infrastrutture, il ponte medievale di Besal\u00fa, in Catalogna, risale al XII secolo ed \u00e8 tra i pi\u00f9 notevoli dell'epoca: la perfetta padronanza delle tecniche murarie e della costruzione degli archi permise di assecondare la conformazione del letto del fiume, consentendo anche l'edificazione di un solido portale al centro. Dopotutto risalgono a questo periodo le leggende sui ponti del diavolo, opere di ingegneria cos\u00ec avanzate per l'epoca, da essere credute artifici del Maligno."}
{"id": "92353", "revid": "838137", "url": "https://it.wikipedia.org/wiki?curid=92353", "title": "314 a.C.", "text": ""}
{"id": "92355", "revid": "124123", "url": "https://it.wikipedia.org/wiki?curid=92355", "title": "Wakanohana Masaru", "text": "Biografia.\nWakanohana ha esordito nel mondo del sumo professionistico nel marzo del 1988, insieme al suo fratello minore Takanohana III e al grande campione Akebono. Divenne Ozeki (campione) ben presto, ancor prima del 1996. Fino al 1995, egli adott\u00f2 il nome di Takanohana, lo stesso di suo padre e di suo zio. Cos\u00ec come il fratello, era convinto che tale nome portasse sfortuna e lo cambi\u00f2 in Wakanohana poco dopo la nomina ad Ozeki. Pass\u00f2 al titolo di Yokozuna (gran campione) nel 1998, dopo aver vinto cinque tornei della lega superiore.\nNon riusc\u00ec tuttavia ad arricchire il suo palmar\u00e8s a causa di un brutto infortunio che lo costrinse prima ad abbandonare la massima divisione e poi, nel marzo del 2000, al ritiro completo ed irreversibile dall'agonismo. A causa della sfortuna, Wakanohana non \u00e8 riuscito ad entrare nella leggenda di questo sport, spalancando la strada prima al fratello, poi ad Akebono ed infine ad Asashoryu e Kaio. Divenne, dopo il suo ritiro, un importante ed influente membro dell'\"Associazione di Sumo Giapponese\", ma non volle mai presiederla. Successivamente svolse il ruolo di ambasciatore del Giappone in Australia e negli U.S.A. e poi, nel 2001 e fino ad oggi, divenne un allenatore di football americano."}
{"id": "92359", "revid": "287204", "url": "https://it.wikipedia.org/wiki?curid=92359", "title": "Blink", "text": ""}
{"id": "92363", "revid": "1444886", "url": "https://it.wikipedia.org/wiki?curid=92363", "title": "Uranio impoverito", "text": "L'uranio impoverito \u00e8 un sottoprodotto del procedimento di arricchimento dell'uranio. La miscela di 235U e 238U, con arricchimento maggiore in 235U della concentrazione naturale (0,7110%), costituisce l'uranio arricchito utilizzato come combustibile nelle centrali nucleari e come principale elemento detonante nelle armi nucleari.\nIl materiale rimanente del processo consiste principalmente in 238U, che ha una minore attivit\u00e0 specifica dell'uranio naturale. Il termine \u00e8 una traduzione dall'inglese \"depleted uranium\", che a volte viene tradotto gergalmente con il termine \"uranio depleto\". Il terzo isotopo naturale dell'uranio (234U) si concentra a sua volta nell'uranio arricchito e si disperde nell'uranio impoverito. L'estrazione, a partire dall'uranio contenuto in minerali naturali, avviene in diversi modi, e il risultato finale \u00e8 un prodotto in cui la percentuale di 235U \u00e8 pi\u00f9 bassa che nel materiale originale (passa dallo 0,7110% allo 0,25-0,4%).\nDa 12\u00a0kg di uranio naturale si ottengono all'incirca 1\u00a0kg di uranio arricchito al 5% di 235U e 11\u00a0kg di uranio impoverito. Quasi tutto (circa il 95%) l'uranio impoverito \u00e8 conservato sotto forma di esafluoruro di uranio (UF6), in cilindri stoccati all'aperto, per evitare il pericolo di accumulo di acido fluoridrico in caso di incidenti.\nL'uranio impoverito nel ciclo del combustibile nucleare.\nNel ciclo attuale del combustibile nucleare, a partire dall'uranio purificato si ottengono il combustibile arricchito (al 3,5% di 235U) e una grande quantit\u00e0 di uranio impoverito di scarto. Dopo l'uso in reattori, si ottiene il \"combustibile esausto\" che presenta elevata radiotossicit\u00e0 e complesse problematiche di trattamento: il materiale pu\u00f2 essere soggetto a riprocessamento o allo smaltimento come scorie radioattive. Quindi l'uranio impoverito, con una ben maggiore purezza di 238U e privo dei composti ottenuti dalla fissione nucleare, non va confuso con il \"combustibile esausto\". L'uranio impoverito pu\u00f2 essere miscelato con il plutonio ottenuto dal riprocessamento per la produzione di combustibile MOX, che ha un comportamento fisico simile a quello del combustibile originario e pu\u00f2 essere utilizzato assieme all'uranio.\nUtilizzi civili.\nL'uranio impoverito viene utilizzato in vari campi dell'industria civile. Questo utilizzo \u00e8 favorito da alcune caratteristiche:\nI suoi due usi civili pi\u00f9 importanti sono come materiale per la schermatura dalle radiazioni (anche in campo medico) e come contrappeso in applicazioni aerospaziali, come per le superfici di controllo degli aerei (alettoni e piani di coda), e navali. Nel disastro aereo di un Boeing 747 ad Amsterdam, nel 1992, si accert\u00f2 la mancanza di circa 150\u00a0kg dell'uranio impoverito, su un totale di 282\u00a0kg. Esso \u00e8 usato anche nei pozzi petroliferi come parte delle \"sinker bars\", cio\u00e8 pesi usati per fare affondare strumentazioni nei pozzi pieni di fango. \u00c8 usato anche nei rotori giroscopici ad alte prestazioni, nei veicoli di rientro dei missili balistici, negli yacht da competizione come componente della deriva, nelle frecce per il tiro con l'arco e nelle mazze da golf.\nUtilizzi militari.\nOltre che in applicazioni civili, l'uranio impoverito viene usato nelle munizioni anticarro e nelle corazzature di alcuni sistemi d'arma. Se adeguatamente legato e trattato ad alte temperature (ad esempio con 2% di molibdeno o 0,75% di titanio; temprato rapidamente a 850\u00a0\u00b0C in olio o acqua, successivamente mantenuto a 450\u00a0\u00b0C per 5 ore), l'uranio impoverito diviene duro e resistente come l'acciaio temperato (sollecitazione a rottura di ca. 1600 MPa). In combinazione con la sua elevata densit\u00e0, se usato come componente di munizioni anticarro esso risulta molto efficace contro le corazzature, decisamente superiore al pi\u00f9 costoso tungsteno monocristallino, il suo principale concorrente.\nPer questo, ed essendo inoltre estremamente denso e piroforico (capace di accendersi spontaneamente), negli anni sessanta le forze armate statunitensi iniziarono ad interessarsi all'uso dell'uranio impoverito. La tipica munizione all'uranio impoverito \u00e8 costituita da un rivestimento (\"sabot\") che viene perduto in volo per effetto aerodinamico e da un proiettile penetrante, chiamato \"penetratore\", che \u00e8 la parte che effettivamente penetra nella corazzatura, per il solo effetto dell'alta densit\u00e0 unita alla grande energia cinetica dovuta all'alta velocit\u00e0. Il processo di penetrazione polverizza la maggior parte dell'uranio che esplode in frammenti incandescenti (fino a 3\u00a0000\u00a0\u00b0C) quando colpisce l'aria dall'altra parte della corazzatura perforata, aumentandone l'effetto distruttivo ed altamente tossico.\nLe munizioni di questo tipo vengono chiamate nella terminologia militare API, \"Armor Piercing Incendiary\", ovvero munizioni perforanti incendiarie. Circa 300 tonnellate di uranio impoverito sono state esplose per la prima volta in un conflitto durante la prima guerra del Golfo da parte dell'esercito statunitense, principalmente dai cannoni GAU-8 Avenger da 30 mm degli Aerei da attacco al suolo A-10 Thunderbolt, ogni proiettile dei quali conteneva 272 grammi di uranio impoverito. L'uranio impoverito \u00e8 stato usato anche nella guerra in Bosnia ed Erzegovina, nella guerra del Kosovo e, in misura minore, nella seconda guerra del Golfo.\nControversie sulla liceit\u00e0 dell'uso di uranio impoverito come arma.\nUno dei primi a denunciare in Italia e nel mondo la pericolosit\u00e0 degli armamenti ad uranio impoverito fu padre Jean-Marie Benjamin, testimone delle atrocit\u00e0 subite dalla popolazione irachena. Essendo armamenti con effetti radioattivi e/o con persistenza ambientale, non rientrano nelle categorie di armi convenzionali, secondo l'art.23 della Convenzione dell'Aia del 1899 e la Convenzione di New York del 1976.\nNel 2001 Carla Del Ponte, allora a capo del Tribunale penale internazionale per l'ex-Jugoslavia, afferm\u00f2 che l'uso di armi all'uranio impoverito da parte della NATO avrebbe potuto essere considerato un crimine di guerra. Poco dopo, uno studio commissionato dal predecessore della Del Ponte, Louise Arbour, afferm\u00f2 che non esiste un trattato ufficiale sul bando delle armi all'uranio impoverito, n\u00e9 leggi internazionali che le vietino espressamente .\nEffetti su persone e ambiente.\nMeccanismi di contaminazione.\nQuando un penetratore all'uranio impatta su un obiettivo, o quando un carro armato con corazzatura all'uranio prende fuoco, parte dell'uranio impoverito brucia e si frammenta in piccole particelle. I penetratori all'uranio impoverito che non colpiscono l'obiettivo possono rimanere sul suolo, essere sepolti o rimanere sommersi nell'acqua, ossidandosi, disgregandosi e decadendo naturalmente (emivita = 4,468 Ga: la sua radioattivit\u00e0 \u00e8 inferiore alla radiazione dell'ambiente naturale) (senza fonte) nel corso del tempo. La dimensione delle particelle di uranio create, la facilit\u00e0 con cui esse possono essere inalate o ingerite e la loro capacit\u00e0 di muoversi attraverso l'aria, la terra, l'acqua o nel corpo di una persona dipendono dalla maniera in cui si \u00e8 polverizzato l'uranio impoverito metallico.\nI test dell'esercito statunitense hanno dimostrato che, quando un penetratore all'uranio impoverito colpisce un obiettivo, dal 20 al 70% del penetratore brucia e si frammenta in piccole particelle. Ci\u00f2 significa che, a seguito dell'impatto di un penetratore all'uranio impoverito da 120\u00a0mm contro un bersaglio corazzato, si liberano da 1 a 3\u00a0kg di polvere di uranio, radioattiva e altamente tossica. Un carro armato colpito da tre di queste munizioni e l'area attorno ad esso potrebbero essere contaminati da una quantit\u00e0 fra 3 e 9\u00a0kg di particolato di uranio. Naturalmente, la polvere prodotta da un impatto iniziale potrebbe essere rimessa in sospensione da impatti successivi e dal vento.\nEsplosioni di test e studi sul campo hanno mostrato che la maggior parte della polvere prodotta dagli impatti (costituita dal proiettile stesso ed in maggior proporzione dal bersaglio stesso) finisce per depositarsi entro un raggio di 50 metri dal bersaglio. Tuttavia, considerando le particelle pi\u00f9 fini - o nanoparticelle - (tra il miliardesimo ed il milionesimo di metro), pur costituendo una parte relativamente ridotta della massa totale, queste saranno disperse in atmosfera ricadendo comunque nelle vicinanze data la loro alta densit\u00e0. L'uranio impoverito \u00e8 un metallo pesante debolmente radioattivo, a meno che non si trovi all'equilibrio secolare con i propri discendenti radioattivi Th-234 e Pa-234m,g, che ne incrementano lievemente la radiotossicit\u00e0.\nVa osservato che il successivo radionuclide della catena radioattiva del U-238 (detta 4n + 2), il U-234 presentando una emivita estremamente lunga su scala umana (emivita = 245,5 ka), \"blocca\" la formazione degli altri radionuclidi estremamente radiotossici della catena (radionuclidi fra i quali 230Th, 226Ra, 222Rn, 218,214,210Po, At, 210,214Pb, Tl, 214Bi), che sono appunto assenti nel DU. In altre parole, il DU \u00e8 estremamente meno radiotossico sia dell'uranio naturale contenente tutti i propri discendenti radioattivi (fino al Pb-206 e Pb-207), sia dell'uranio di composizione isotopica naturale estratto dai minerali uraniferi e contenente nelle proporzioni naturali anche U-235 ed U-234. Un contatto diretto e prolungato con munizioni o corazzature all'uranio impoverito pu\u00f2 causare effetti clinici nefasti solo se l'uranio \u00e8 esposto e direttamente in contatto con la cute; bisogna sapere infatti che basta un solo foglio di carta (o lo strato cheratinizzato dell'epidermide) per fermare le pesanti particelle alfa, dotate di alto LET, o Linear energy transfer.\nResta quindi molto pericoloso solo se direttamente inalato, ingerito, o posto a contatto di ferite, circostanza classica che si verifica quando i proiettili si disintegrano colpendo il bersaglio ed il particolato invade l'aria, si deposita, inquina l'acqua. La tossicit\u00e0 \"chimica\" dell'uranio impoverito (analoga a quella di piombo e tungsteno) rappresenta viceversa la fonte di rischio pi\u00f9 alta a breve termine (intossicazione acuta), mentre non \u00e8 provato che anche la sua radioattivit\u00e0 possa causare problemi clinici nel lungo periodo (anni o decenni dopo l'esposizione, specialmente se protratta nel tempo), in quanto l'emivita biologica di tale elemento \u00e8 relativamente breve, pari a) ca. 12-24 ore per le forme idrosolubili come il catione uranile dell'U(VI) o UO22+, che viene normalmente escreto per via renale-urinaria, sotto forma di idrossido e carbonato complessi; b) di alcuni giorni per le forme poco solubili, come una numerosa serie di ossidi e composti intermetallici tipici di questo elemento, che vengono comunque escreti per via gastrointensinale e fecale.\nIl pericolo principale di contaminazione \u00e8 quindi l'inalazione ed il raggiungimento dei siti pi\u00f9 profondi del sistema bronco-polmonare (alveoli), seguito dal contatto e la diffusione nei capillari sanguigni e dall'assorbimento mediante il ciclo alimentare o attraverso l'acqua. \nInfine, un pericolo particolare deriva verosimilmente dall'incorporazione di particelle di uranio impoverito attraverso le ferite (o schegge permanenti in loco dopo l'avvenuto ferimento), che le porta direttamente a contatto con i tessuti vitali.\nRadioattivit\u00e0.\nLa radioattivit\u00e0 dell'uranio impoverito viene considerata \"di basso livello\" (comparabile al livello naturale di radiazione di fondo) confrontata con quella ad \"alto livello\" dell'uranio arricchito in uranio-235 (o di altri materiali), perch\u00e9 l'uranio impoverito \u00e8 costituito in maniera predominante dall'isotopo uranio-238 (T1/2 = 4,5 Ga) dotato di emivita pi\u00f9 lunga - e quindi di attivit\u00e0 specifica pi\u00f9 bassa - di quella dell'isotopo uranio-235 (T1/2 = 0,7038 Ga), nonostante entrambi siano prevalentemente emettitori di particelle alfa. Infine, in questo contesto, il terzo isotopo uranio-234 (T1/2 = 0,2455 Ma), presente in percentuale molto bassa nell'uranio naturale (0,0055%, s.s.s. all'equilibrio secolare con l'U-238), si trova a sua volta maggiormente concentrato nell'uranio-235 arricchito (LEU o HEU), aumentandone ulteriormente l'attivit\u00e0 specifica e quindi la radiotossicit\u00e0.\nLa serie di decadimento radioattivo dell'isotopo 238U porta, per stadi successivi consecutivi e paralleli (per decadimento alfa e beta), all'isotopo stabile 206Pb. L'energia di una particella alfa \u00e8 estremamente alta: essa, tuttavia, agisce solo a breve distanza e non oltrepassa la pelle, e per questo motivo diventa il tipo pi\u00f9 pericoloso di contaminazione se la sorgente \u00e8 contenuta nel corpo, e praticamente innocuo se questa si trova all'esterno. Un foglio di alluminio o carta spesso 0,02 millimetri (20-40\u00a0\u00b5m), o la stessa epidermide umana, pu\u00f2 infatti fermare questo tipo di radiazione. Gli isotopi di uranio decadono inoltre, seppure con piccola probabilit\u00e0, mediante fissione nucleare spontanea, nonch\u00e9 emissione di cluster di particelle e decadimento doppio beta.\nTossicit\u00e0.\nLe caratteristiche chimiche di un elemento, e quindi anche dell'uranio, non dipendono dalla concentrazione relativa dei suoi isotopi. Uno studio effettuato da Diane Stearns, biochimico presso la Northern Arizona University, ha stabilito che cellule animali esposte al sale di uranio solubile in acqua (acetato di uranile, UO2(CH3COO)2) vanno soggette a mutazioni genetiche determinando tumori e altre patologie, indipendentemente dalle sue propriet\u00e0 radioattive.\nL'esposizione sia a composti chimici di uranio impoverito sia di uranio naturale pu\u00f2, in generale, indipendentemente dalle sue propriet\u00e0 radioattive:\nSindrome dei Balcani.\nPer \"sindrome dei Balcani\" si intende quella lunga serie di malattie - per lo pi\u00f9 linfomi di Hodgkin e altre forme di cancro - che hanno colpito i soldati italiani al ritorno dalle missioni internazionali. I primi casi segnalati in Italia risalgono al 1999, quando un soldato cagliaritano (Salvatore Vacca) mor\u00ec di leucemia al ritorno della missione militare in Bosnia ed Erzegovina. Da allora le vittime sono state 45 e circa 500 i soldati malati. Un rapporto di causa effetto tra l'esposizione all'uranio impoverito e queste malattie non \u00e8 ancora stato dimostrato. Con sentenza pronunciata in data 19 dicembre 2008 il Tribunale di Firenze, accogliendo la domanda di parte attrice, ha ritenuto la responsabilit\u00e0 del Ministero della Difesa per patologie contratte da militare in servizio in conseguenza di esposizione all'uranio impoverito. Nel caso in questione il militare aveva partecipato alla missione Ibis in Somalia.\nAllo scopo di identificare eventuali responsabilit\u00e0 dei vertici militari italiani e della NATO, il Parlamento ha istituito una commissione d'inchiesta per far luce sulla vicenda, i cui lavori si sono conclusi nel marzo del 2006. Fra le varie e numerose ipotesi per spiegare la sindrome dei Balcani e la sindrome della guerra del Golfo vi sono studi che indicano nanopolveri inorganiche (non necessariamente contenenti uranio), indipendentemente dalla loro tossicit\u00e0, come possibili cause delle patologie. Il caso pi\u00f9 recente di tumore, probabilmente dipendente dall'uranio impoverito e da nanopolveri, \u00e8 quello dell'archeologo Fabio Maniscalco, che ha lavorato nei Balcani come ufficiale tra gli anni 1995 e 1998, e si \u00e8 ammalato di una forma rara ed anomala di tumore del pancreas.\nItalia.\nIl 4 gennaio 2010 l'Associazione Vittime Uranio ha reso noto nel corso di una conferenza stampa a Lecce il bilancio sul numero di militari italiani morti per possibile contaminazione da uranio impoverito. Si tratta, secondo l'associazione, di almeno 216 casi di morte. \u00ab\u00c8 tuttavia \u2013 ha spiegato all'ANSA Francesco Palese, giornalista responsabile del sito Vittimeuranio.com e portavoce dell'associazione \u2013 un bilancio incompleto.\u00bb Nel corso della conferenza stampa \u00e8 stato diffuso anche un documento della Sanit\u00e0 militare italiana che riporta 171 morti e 2500 malati, registrando l'ultimo decesso nel 2006 e non comprendente i reduci da molte missioni, dai poligoni e tutti coloro che al momento della morte non erano pi\u00f9 in servizio. \u00abIntegrando questo documento con i dati in possesso dell'associazione \u2013 ha detto Palese \u2013 arriviamo a contare 216 morti, ma \u00e8 un dato ancora parziale.\u00bb\n Tra i casi di morti di militari italiani che sono al vaglio degli inquirenti per possibili collegamenti con intossicazione da uranio impoverito, si veda ad esempio il caso di Paolo Mucelli, il marinaio ogliastrino di Baunei deceduto a Cagliari il 28 marzo 2011 con diagnosi di leucemia fulminante.\nNel 2019 viene riconosciuta la gravit\u00e0 della contaminazione e le reticenze dei vertici militari."}
{"id": "92364", "revid": "1026433", "url": "https://it.wikipedia.org/wiki?curid=92364", "title": "Notazione a cammello", "text": " \nLa notazione a cammello (in inglese: \"camel case\", lett. \"carattere a cammello\") \u00e8 la pratica nata durante gli anni Settanta di scrivere parole composte o frasi unendo tutte le parole tra loro, ma lasciando le loro iniziali maiuscole. Il nome deriva dai \"salti\" all'interno di una parola, che fanno venire in mente le gobbe di un cammello. La prima lettera pu\u00f2 essere sia maiuscola (es. CamelCase), come il nome delle classi in Java, che minuscola (es. camelCase), come le propriet\u00e0 di un oggetto in Java. Nel caso di prima lettera maiuscola si parla anche di \"Pascal case\", dato che questa nomenclatura ha origine dal Pascal.\nLa notazione a cammello \u00e8 stata la prima convenzione usata dai wiki per la creazione dei : l'idea \u00e8 che \u00e8 immediato per un sistema automatico riconoscere questo tipo di parole e convertirle in un collegamento. Il problema legato alla necessit\u00e0 di avere sempre almeno due parole per comporre un link ha in seguito portato all'uso della convenzione tra doppie quadre.\nL'uso di una simile pratica \u00e8 per\u00f2 molto anteriore: tralasciando i cognomi come McCartney, alcuni esempi degli anni cinquanta come CinemaScope.\nVarianti e sinonimi.\nIl nome originale dello studio, utilizzato negli studi sui media, nella grammatica e nell\"Oxford English Dictionary\", era \"medial capital\". Altri sinonimi includono:\nLa prima occorrenza conosciuta del termine \"InterCaps\"su Usenet \u00e8 in un post dell'aprile 1990 al gruppo alt.folklore.computers di Avi Rappoport. Il primo uso del nome \"Camel Case\" (\"notazione a cammello\") si verifica nel 1995, in un post di Newton Love. Egli ha detto da allora: \"Con l'avvento dei linguaggi di programmazione che hanno questo tipo di costrutti, la gobba dello stile mi ha fatto chiamare HumpyCase all'inizio, prima di scegliere CamelCase. Lo chiamavo CamelCase per anni... La citazione sopra \u00e8 stata solo la prima volta che ho usato il nome su USENET.\"\nUso tradizionale in linguaggio naturale.\nIn combinazioni di parole.\nL'uso delle maiuscole mediali come convenzione nell'ortografia regolare dei testi di tutti i giorni \u00e8 raro, ma viene utilizzato in alcune lingue come soluzione a problemi particolari che sorgono quando due parole o segmenti vengono combinati.\nIn italiano, i pronomi possono essere suffissi ai verbi, e poich\u00e9 la forma onorifica dei pronomi in seconda persona \u00e8 maiuscola, questo pu\u00f2 produrre una frase come \"non ho trovato il tempo di risponderLe\" (\"Non ho trovato il tempo di risponderti\"- dove \"Le\" significa \"per te\").\nIn tedesco, la lettera mediale maiuscola I, chiamata \"Binnen-I\", \u00e8 talvolta usata in una parola come \"StudentInnen\" (\"studenti\") per indicare che sia \"Studenten\" (\"studenti maschi\") e \"Studentinnen\" (\"studentesse\") sono intese simultaneamente. Tuttavia, le lettere maiuscole a met\u00e0 parola non sono conformi all'ortografia tedesca a parte i nomi propri come \"McDonald\" ; l'esempio precedente potrebbe essere scritto correttamente usando le parentesi come \"Student (inn) en\", analogo a \"congress (wo) men\"in inglese.\nIn irlandese, la notazione a cammello \u00e8 usata quando un prefisso \"flessivo\" \u00e8 attaccato a un nome proprio, per esempio \"i nGaillimh\" (\"a Galway\"), da \"Gaillimh\" (\"Galway\"); \"an tAlbanach\" (\"la persona scozzese\"), da \"Albanach\" (\"persona scozzese\"); e \"go h\u00c9irinn\" (\"in Irlanda\"), da \"\u00c9ire\" (\"Irlanda\"). Nella recente ortografia gaelica scozzese \u00e8 stato inserito un trattino: \"a t-Albannach\".\nQuesta convenzione \u00e8 utilizzata anche da diverse lingue bantu scritte (ad es. \"KiSwahili\", \"lingua swahili\"; \"isiZulu\", \"lingua zulu\") e da diverse lingue indigene del Messico (ad es. Nahuatl, Totonacan, Mixe-Zoque e alcune lingue otomanguea).\nIn olandese, quando si utilizza il digrafo \"ij in\" maiuscolo, sia la lettera \"I\" che la lettera \"J\" sono in maiuscolo, ad esempio nel nome di campagna \"IJsland\" (\"Islanda\").\nNel pinyin cinese, la notazione a cammello viene talvolta utilizzata per i nomi dei luoghi in modo che i lettori possano individuare pi\u00f9 facilmente le diverse parti del nome. Ad esempio, luoghi come Pechino (Beijing) (\u5317\u4eac), Qinhuangdao (\u79e6\u7687\u5c9b), e Daxing'anling (\u5927\u5174\u5b89\u5cad) possono essere scritte come \"BeiJing\", \"QinHuangDao,\" e \"DaXingAnLing\", rispettivamente, con il numero di lettere maiuscole eguagliando il numero di caratteri cinesi. La scrittura di parole composte solo dalla lettera iniziale di ogni carattere \u00e8 accettabile in alcuni casi, quindi Pechino pu\u00f2 essere scritta come \"BJ\", Qinghuangdao come \"QHD\" e Daxing'anling come DXAL.\nIn inglese, le maiuscole mediali si trovano di solito solo nei nomi scozzesi o irlandesi \"Mac-\"o \"Mc-\", dove ad esempio \"MacDonald, McDonald\" e \"Macdonald\" sono varianti ortografiche comuni con lo stesso nome, e in anglo-normanno nomi \"Fitz-\", dove ad esempio si trovano sia \"FitzGerald\" che \"Fitzgerald\".\nNella loro guida in stile inglese \"The King's English\", pubblicata per la prima volta nel 1906, HW e FG Fowler hanno suggerito che le maiuscole mediali potrebbero essere usate in parole composte triple dove i trattini causerebbero ambiguit\u00e0: gli esempi che danno sono \"KingMark-like\" (rispetto a \"King Mark-like\") e \"Anglo-SouthAmerican\" (rispetto a \"Anglo-South American\"). Tuttavia, hanno descritto il sistema come \"troppo irrimediabilmente contrario all'uso attuale\".\nNelle traslitterazioni.\nNella traslitterazione scientifica di lingue scritte in altre scritture, le maiuscole mediali sono usate in situazioni simili. Ad esempio, in ebraico traslitterato, \"ha'I vri\" significa \"la persona ebraica\"o \"l'ebreo\" e \"b'Yerushalayim\" significa \"a Gerusalemme\". Nei nomi propri tibetani come \"rLobsang\", la \"r\" sta per un glifo del prefisso nella scrittura originale che funziona come un indicatore di tono piuttosto che una normale lettera. Un altro esempio \u00e8 \"ts I urku\", una trascrizione latina del termine ceceno per la pietra di copertura delle caratteristiche torri difensive medievali di Cecenia e Inguscezia; la \"I\" maiuscola qui denota un fonema distinto da quello trascritto come \"i\".\nIn abbreviazioni.\nLe maiuscole mediali sono tradizionalmente utilizzate nelle abbreviazioni per riflettere le maiuscole che le parole avrebbero una volta scritte per intero, ad esempio nei titoli accademici PhD o BSc. In tedesco, i nomi degli statuti sono abbreviati utilizzando lettere maiuscole incorporate, ad esempio StGB per Strafgesetzbuch (codice penale), PatG per Patentgesetz (legge sui brevetti), BVerfG per Bundesverfassungsgericht (Corte costituzionale federale), o la molto comune GmbH, per Gesellschaft mit beschr\u00e4nkter Haftung (societ\u00e0 a responsabilit\u00e0 limitata). In questo contesto, possono esserci anche tre o pi\u00f9 notazioni a cammello maiuscole, ad esempio in TzBfG per Teilzeit- und Befristungsgesetz (Legge sul part-time e sulle occupazioni a tempo limitato). In francese, acronimi in caso di notazione a cammello come OuLiPo (1960) sono stati favoriti per un certo periodo come alternative agli inizialismi.\nLa notazione a cammello \u00e8 spesso usata per traslitterare le iniziali in alfabeti in cui possono essere necessarie due lettere per rappresentare un singolo carattere dell'alfabeto originale, ad esempio, DShK dal cirillico \u0414\u0428\u041a.\nStoria dell'uso tecnico moderno.\nFormule chimiche.\nIl primo uso sistematico e diffuso delle maiuscole mediali per scopi tecnici fu la notazione per formule chimiche inventata dal chimico svedese Jacob Berzelius nel 1813. Per sostituire la moltitudine di convenzioni di denominazione e simboli utilizzate dai chimici fino a quel momento, propose di indicare ciascuna sostanza chimica elemento da un simbolo di una o due lettere, la prima maiuscola. Le maiuscole consentivano di scrivere formule come \"NaCl \"senza spazi e di essere analizzate senza ambiguit\u00e0.\nIl sistema di Berzelius continua ad essere utilizzato, aumentato con simboli di tre lettere come \"Uue \"per elementi non confermati o sconosciuti e abbreviazioni per alcuni sostituenti comuni (specialmente nel campo della chimica organica, ad esempio \"Et\" per \"etile-\"). Questo \u00e8 stato ulteriormente esteso per descrivere le sequenze amminoacidiche di proteine e altri domini simili.\nUso precoce nei marchi.\nDall'inizio del XX secolo, le maiuscole mediali sono state occasionalmente utilizzate per nomi di societ\u00e0 e marchi di prodotti, come\nAziende e prodotti di computer.\nQualunque sia la sua origine nel campo dell'informatica, la convenzione \u00e8 stata utilizzata nei nomi delle societ\u00e0 di computer e dei loro marchi commerciali, sin dalla fine degli anni '70, una tendenza che continua ancora oggi:\nDiffusione nell'uso mainstream.\nNegli anni '80 e '90, dopo che l'avvento del personal computer ha esposto al mondo la cultura hacker, la notazione a cammello \u00e8 diventata di moda anche per i nomi commerciali delle societ\u00e0 in settori non informatici. L'utilizzo mainstream era ben consolidato nel 1990:\nDurante la bolla delle dot-com della fine degli anni '90, i prefissi minuscoli \"e\" (per \"elettronico\") e \"i\" (per \"Internet\",\"informazione\", \"intelligente\", ecc.) Divennero abbastanza comuni, dando luogo a nomi come di Apple 's iMac e l'eBox piattaforma software.\nNel 1998, Dave Yost sugger\u00ec che i chimici usassero le maiuscole mediali per facilitare la leggibilit\u00e0 di nomi chimici lunghi, ad esempio scrivono AmidoPhosphoRibosylTransferase invece di amidophosphoribosyltransferase. Questo uso non \u00e8 stato ampiamente adottato.\nLa notazione a cammello viene talvolta utilizzata per i nomi abbreviati di alcuni quartieri, ad esempio i quartieri di New York City \"SoHo\" ( \"So\" uth of \"Ho\" uston Street) e \"TriBeCa\" ( \"Tri\" angle \"Be\" low \"Ca\" nal Street) e San Francisco's \"SoMa\" (\"So\" uth of \"Ma\" rket). Tali usi si deteriorano rapidamente, quindi i quartieri ora sono tipicamente resi come \"Soho\", \"Tribeca\" e \"Soma\".\nLa capitalizzazione interna \u00e8 stata utilizzata anche per altri codici tecnici come HeLa (1983).\nUtilizzo attuale nell'informatica.\nProgrammazione e codifica.\nL'uso di medial caps per gli identificatori di composti \u00e8 consigliato dalle linee guida sullo stile di codifica di molte organizzazioni o progetti software. Per alcune lingue (come Mesa, Pascal, Modula, Java e .NET) questa pratica \u00e8 raccomandato dagli sviluppatori lingua o manuali autorevoli e ha quindi a far parte della 'cultura' del linguaggio.\nLe linee guida di stile spesso distinguono tra maiuscole e minuscole, tipicamente specificando quale variet\u00e0 dovrebbe essere utilizzata per tipi specifici di entit\u00e0: variabili, campi record, metodi, procedure, funzioni, subroutine, tipi, ecc. Queste regole sono talvolta supportate da strumenti di analisi statica che controlla il codice sorgente per verificarne l'aderenza.\nLa notazione originale ungherese per la programmazione, ad esempio, specifica che un'abbreviazione minuscola per il \"tipo di utilizzo\" (non il tipo di dati) deve anteporre a tutti i nomi delle variabili, con il resto del nome in lettere maiuscole; come tale \u00e8 una forma di notazione a cammello inferiore.\nGli identificatori di programmazione spesso devono contenere acronimi e iniziali gi\u00e0 in maiuscolo, come \"vecchio file HTML\". Per analogia con le regole delle maiuscole / minuscole del titolo, il rendering della notazione a cammello naturale avrebbe l'abbreviazione tutta in maiuscolo, cio\u00e8 \"oldHTMLFile\". Tuttavia, questo approccio \u00e8 problematico quando due acronimi ricorrono insieme (ad esempio, \"parse DBM XML\" diventerebbe \"parseDBMXML\") o quando lo standard impone minuscole e minuscole ma il nome inizia con un'abbreviazione (ad es. \"SQL server\" diventerebbe \"sQLServer \"). Per questo motivo, alcuni programmatori preferiscono trattare le abbreviazioni come se fossero parole minuscole e scrivere \"oldHtmlFile\", \"parseDbmXml\" o \"sqlServer\". Tuttavia, questo pu\u00f2 rendere pi\u00f9 difficile riconoscere che una determinata parola \u00e8 intesa come acronimo.\nMarkup link Wiki.\nLa notazione a cammello viene utilizzata in alcuni linguaggi di markup wiki per termini che dovrebbero essere collegati automaticamente ad altre pagine wiki. Questa convenzione era originariamente utilizzata nel software wiki originale di Ward Cunningham, WikiWikiWeb, e pu\u00f2 essere attivata nella maggior parte degli altri wiki. Alcuni motori wiki come TiddlyWiki, Trac e PmWiki lo utilizzano nelle impostazioni predefinite, ma di solito forniscono anche un meccanismo di configurazione o un plugin per disabilitarlo. Wikipedia in precedenza utilizzava anche il collegamento della notazione a cammello, ma \u00e8 passata al markup del collegamento esplicito utilizzando parentesi quadre e molti altri siti wiki hanno fatto lo stesso. Alcuni wiki che non utilizzano il collegamento della notazione a cammello possono ancora utilizzare la notazione a cammello come convenzione di denominazione, come AboutUs.\nAltri usi.\nIl registro NIEM richiede che gli elementi di dati XML utilizzino la notazione a cammello maiuscola e gli attributi XML utilizzino quella minuscola.\nLe interfacce della riga di comando e i linguaggi di scripting pi\u00f9 diffusi non sono in grado di gestire facilmente i nomi di file che contengono spazi incorporati (di solito richiedono che il nome venga messo tra virgolette). Pertanto, gli utenti di questi sistemi ricorrono spesso a lettere maiuscole (o trattini bassi [underscore], tratti d'unione [hyphens] e altri caratteri \"sicuri\") per nomi di file composti come MyJobResume.pdf.\nI servizi di microblogging e di social networking che limitano il numero di caratteri in un messaggio sono potenziali sbocchi per le capitali mediali. L'uso di lettere maiuscole tra le parole riduce il numero di spazi, e quindi il numero di caratteri, in un dato messaggio, consentendo a pi\u00f9 contenuti di adattarsi allo spazio limitato. Gli hashtag, specialmente quelli lunghi, usano spesso le maiuscole per mantenere la leggibilit\u00e0 (ad esempio #CollegeStudentProblems \u00e8 pi\u00f9 facile da leggere rispetto a #collegestudentproblems).\nNegli URL dei siti Web, gli spazi sono codificati in percentuale come \"% 20\", rendendo l'indirizzo pi\u00f9 lungo e meno leggibile. Omettendo gli spazi, la notazione a cammello non presenta questo problema.\nStudi sulla leggibilit\u00e0.\nLa notazione a cammello \u00e8 stata criticata in quanto ha un impatto negativo sulla leggibilit\u00e0 a causa della rimozione di spazi e delle maiuscole di ogni parola.\nUno studio del 2009, che ha confrontato lo snake case con la notazione a cammello, ha scoperto che gli identificatori della notazione a cammello potevano essere riconosciuti con maggiore precisione sia tra i programmatori che tra i non programmatori e che i programmatori gi\u00e0 addestrati nella notazione a cammello erano in grado di riconoscere quegli identificatori pi\u00f9 velocemente degli identificatori del caso del serpente sottolineati.\nUno studio di follow-up del 2010, alle stesse condizioni ma utilizzando un metodo di misurazione migliorato con l'uso di apparecchiature per il tracciamento degli occhi, indica: \"Mentre i risultati non indicano alcuna differenza di accuratezza tra i due stili, i soggetti riconoscono gli identificatori nello stile di sottolineatura pi\u00f9 rapidamente. \"\nL'incoerenza di stili composti da pi\u00f9 parole o combinazioni di stili all'interno di un unico nome possono creare confusione. Un esempio interessante \u00e8 \"Licenza Creative Commons Attribution-ShareAlike 3.0 Unported\", che nomina una \"cosa\" utilizzando tre metodi di combinazione di pi\u00f9 parole contemporaneamente: spazio, trattino e CamelCase superiore. Le difficolt\u00e0 sorgono quando viene creata una nuova cosa combinando le cose con diverse convenzioni di denominazione. Quando la creazione \u00e8 dinamica e continua nel tempo, pu\u00f2 essere pi\u00f9 complicato cercare di trasformare i singoli stili nativi in uno stile generale coerente."}
{"id": "92380", "revid": "111998426", "url": "https://it.wikipedia.org/wiki?curid=92380", "title": "Yang Luchan", "text": "Nasce da famiglia contadina nella Provincia di Hebei, distretto di Yongnian (che all'epoca si chiamava Guanping \u5ee3\u5e73).\nYang Luchan ed il Taijiquan.\nSecondo Yu Gongbao egli nacque durante il regno di Daoguang (1821-1850) e da bambino pratic\u00f2 Erlangquan. In seguito studi\u00f2 Taijiquan con Chen Changxing (), nel \"villaggio della Famiglia Chen\" (Chenjiagou). Ch\u00e9n W\u0113im\u00edng racconta che Yang Luchan si allenava negli stili esterni, ma sent\u00ec parlare di un esperto di \"Pugilato del Sommo Polo\", che si chiamava Chen Changxing e che abitava in Henan. Yang vendette tutto ci\u00f2 che possedeva per raggiungerlo presso il \"Villaggio Chen\" e studiare con lui. Dopo alcuni anni Chen lo accett\u00f2 come discepolo. Per Zh\u0101ng Y\u00ecsh\u00e0ng Yang Luchan, prima di recarsi a Chenjiagou, avrebbe studiato Meihuaquan.\nAlcune Storielle.\nYu Gongbao spiega che la storia pi\u00f9 popolare su come Yang Luchan abbia incontrato il Taijiquan \u00e8 che egli facesse l'apprendista nella farmacia \"Sala della Grande Armonia\" () il cui direttore era Ch\u00e9n D\u00e9h\u00fa \u9673\u5fb7\u745a, originario di Chenjiagou (\u9648\u5bb6\u6c9f). Un giorno dei delinquenti si recarono presso la farmacia a fare rissa, costringendo Chen Dehu ad usare le proprie abilit\u00e0 marziali. Avendo visto ci\u00f2, Yang Luchan chiese ripetutamente a Chen Dehu di diventare suo allievo. Ravvisando nell'insistenza di Yang un sentimento sincero, Chen Dehu raccomand\u00f2 Yang Luchan a Chen Changxing, perci\u00f2 Yang si rec\u00f2 a Chenjiagou e studi\u00f2 18 anni con Chen Changxing. Sempre Yu Gongbao riferisce un'altra storia secondo cui Yang Luchan si rec\u00f2 di propria iniziativa al Villaggio della Famiglia Chen, ma Chen Changxing si rifiut\u00f2 di insegnargli. Per questo motivo Yang si fece assumere da una famiglia del villaggio e spiava le lezioni di Chen Changxing, ripetendo autonomamente ci\u00f2 che vedeva. Un giorno Chen Changxing lo vide praticare e vedendo il suo impegno si decise a prenderlo come discepolo. Questo aneddoto \u00e8 conosciuto nei circoli marziali come \"il furto di abilit\u00e0 di pugilato\".\nYang Luchan a Pechino.\nCh\u00e9n W\u0113im\u00edng riferisce che quando Yang Luchan fin\u00ec il proprio percorso di apprendimento a Chenjiagou, Chen Changxing gli chiese se voleva fermarsi l\u00ec ad insegnare, ma Yang decise di recarsi a Pechino.\nSecondo Yu Gongbao Yang Luchan da Chenjiagou torn\u00f2 al proprio villaggio natale dove vinceva ogni combattimento a cui prendeva parte. Siccome utilizzava un metodo che appariva morbido il suo stile fu chiamato Mianquan (pugilato morbido). in seguito fu chiamato a Pechino ad insegnare a molti Principi, Nobili, Cortigiani. Anche in citt\u00e0 fu sfidato frequentemente e risult\u00f2 sempre vincitore, guadagnandosi il soprannome di \"Invincibile Yang\". Tra gli allievi di Pechino ci fu Wu Yuxiang un funzionario imperiale. Nel 1850 Yang Luchan fu incaricato dalla famiglia imperiale di insegnare il Taijiquan ai propri membri e all'\u00e9lite della guardia imperiale, tra i quali troviamo Wu Quanyou.\nLignaggio.\nYang Luchan ebbe tre figli: Yang Qi, detto Yang Fenghou, morto giovane, Yang Yu, detto Yang Banhou (1837\u00a0\u2013 1892), e Yang Jian, detto Yang Jianhou."}
{"id": "92386", "revid": "36426", "url": "https://it.wikipedia.org/wiki?curid=92386", "title": "Sacra Parentela (Gandolfino da Roreto)", "text": "La Sacra Parentela (o \"Sant'Anna e la sua discendenza\") \u00e8 una tempera su tavola (123x79,5\u00a0cm, ca 1503) di Gandolfino da Roreto conservata al Museo Civico d'Arte Antica di Torino.\nIl gruppo di persone che domina la scena del quadro, \u00e8 collocato - con una disposizione piramidale - all'interno di una loggia rinascimentale aperta su di un paesaggio di sapore nordico. La loggia, con una splendente cupola dorata, mostra sulla parete di fondo un oculo prospettico al centro di una \"grottesca\" formata da due tritoni; mentre una ghirlanda appesa alle pareti laterali impreziosisce la ambientazione. Il gruppo \u00e8 formato da quattro donne, una pi\u00f9 anziana e tre pi\u00f9 giovani, da sei figure maschili che portano in capo turbanti o cappelli di foggia strana, e sette bambini, ognuno col capo circondato da un'aureola.\nSi tratta di una rappresentazione della \"Sacra Parentela\" o, meglio, della \"Genealogia della Vergine\", che mette in evidenza la discendenza matrilineare di Cristo e d\u00e0 conto dei rapporti di parentela con i \"fratelli\" di Cristo di cui si parla nel Vangelo di San Matteo (\"Qualcuno gli disse: \"Ecco di fuori tua madre ed i tuoi fratelli che vogliono parlarti\"\" (Mt. 7, 46-47)).\nSecondo una credenza (quella del \"trinubium Annae\") codificata dalla \"Leggenda Aurea\" di Jacopo da Varagine (che sar\u00e0 poi abrogata dal Concilio di Trento) Sant'Anna (la madre della Vergine), rimasta vedova di Gioacchino, celebr\u00f2 un secondo matrimonio andando in moglie, secondo i costumi del tempo, al fratello di Gioacchino, Cleofe, e poi - nuovamente vedova\u00a0\u2013 un terzo matrimonio con Salom\u00e8.\nSempre secondo la leggenda, da ciascuno dei tre matrimoni Anna ebbe una figlia e, a ciascuna figlia, venne imposto il nome di Maria. La prima Maria (la Madonna) spos\u00f2 Giuseppe ed ebbe un unico figlio (concepito non carnalmente), Ges\u00f9. La seconda Maria (Maria Cleofe) ebbe dal suo sposo Alfeo quattro figli (Giacomo il Minore, Giuseppe il Giusto, Simone e Giuda Taddeo). La terza Maria gener\u00f2 dal suo sposo Zebedeo due figli (Giacomo Maggiore e Giovanni Evangelista).\nSono questi sei cugini, secondo la spiegazione del \"Trinubium Annae\" che la Chiesa diffuse attraverso l'uso didattico delle opere d'arte (opere che, almeno in parte, si sono conservate anche dopo la abrogazione tridentina della leggenda), i \"fratelli di Ges\u00f9\" citati dal Vangelo di Matteo, stante il fatto che l'appellativo \"fratello\" era nella lingua ebraica riservato anche ai cugini di primo grado.\nAltre raffigurazioni della \"Sacra Parentela\".\nColpisce, nel catalogo dei dipinti oggi attribuiti a Gandolfino, l'elevato numero di opere (sono cinque quelle a noi pervenute) raffiguranti il tema della \"Sacra Parentela\", un soggetto che ebbe popolarit\u00e0 tra la fine del Quattrocento ed inizio del Cinquecento, ma che appartiene maggiormente alla tradizione nordica ed, in particolar modo, a quella tedesca. La denominazione \"Sacra parentela\" \u00e8 la traduzione dell'espressione tedesca \"Heilige Sippe\" con la quale era indicato il soggetto del quadro nei territori di lingua tedesca.\nGli altri quadri di Gandolfino da Roreto che raffigurano la \"Sacra Parentela\" sono collocati nelle seguenti sedi:\nIn tali raffigurazioni la posizione \"in verticale\" di Sant'Anna, della Madonna (poste sullo stesso trono) e del Bambino riflette abbastanza da vicino l'iconografia della \"Sant'Anna metterza\"."}
{"id": "92393", "revid": "396099", "url": "https://it.wikipedia.org/wiki?curid=92393", "title": "Principio di falsificabilit\u00e0", "text": "Il principio di falsificabilit\u00e0 (dal tedesco \"F\u00e4lschungsm\u00f6glichkeit\", traducibile pi\u00f9 correttamente come \"possibilit\u00e0 di confutazione\"), secondo il quale una teoria \u00e8 scientifica solo se \u00e8 in grado di suggerire quali esperimenti e osservazioni potrebbero dimostrarla falsa, identifica il criterio formulato dal filosofo contemporaneo Karl Popper per separare l'ambito delle teorie controllabili, che appartiene alla scienza, da quello delle teorie non controllabili, da Popper stesso identificato con la metafisica.\nDescrizione.\nPerch\u00e9 la metafisica non \u00e8 scienza?\nLa metafisica, per Popper, non \u00e8 pi\u00f9 un insieme di teorie e fedi prive di senso, come per il neopositivismo; non \u00e8 nemmeno la \"filosofia prima\" di Aristotele o in generale lo studio delle verit\u00e0 ultime e trascendenti. Essa \u00e8 semplicemente ogni postulato, dotato di senso e significato, che non \u00e8 scienza perch\u00e9 non \u00e8 mai falsificabile, ma che pu\u00f2, all'occasione, venire in aiuto alla scienza e al ricercatore fornendogli idee e prospettive per inquadrare i problemi; o pu\u00f2 addirittura, col crescere del sapere di sfondo, diventare scienza. In effetti, Popper dimostr\u00f2 che la \"verifica\" non \u00e8 sufficiente quando si vuol garantire la correttezza di una teoria scientifica. Di fatto, le teorie verificate si succedevano senza che nessuna riuscisse ad acquisire una volta per tutte l'infallibilit\u00e0. Rovesciando l'apparente evidenza secondo la quale la teoria scientifica sarebbe portatrice di certezza, Popper dimostrava che, invece, la caratteristica propria della scientificit\u00e0 di una teoria consiste nel \"fallibilismo\".\nIl concetto popperiano di falsificabilit\u00e0 (che definisce appunto un nuovo criterio di scientificit\u00e0), si oppone nettamente a quello neopositivista di verificabilit\u00e0, inteso a definire un criterio di senso per il quale sono significative, cio\u00e8 dicono qualcosa, solo le asserzioni verificabili induttivamente; le asserzioni delle metafisiche, che non lo sono, non vengono da esso ritenute significative.\nUn chiaro esempio di pseudo-scienza \u00e8 l'astrologia, la quale non pu\u00f2 essere sottoposta a un vaglio di falsificabilit\u00e0.\nCosa afferma il criterio.\nIl criterio di falsificabilit\u00e0 afferma dunque che una teoria, per essere controllabile, perci\u00f2 scientifica, deve essere \u201cconfutabile\u201d: in termini logici, dalle sue premesse di base devono poter essere deducibili le condizioni di almeno un esperimento che, qualora la teoria sia errata, ne possa dimostrare integralmente tale erroneit\u00e0 alla prova dei fatti, secondo il procedimento logico del \"modus tollens\", in base a cui, se da A si deduce B e se B \u00e8 falso, allora \u00e8 falso anche A. Se una teoria non possiede questa propriet\u00e0, \u00e8 impossibile controllare la validit\u00e0 del suo contenuto informativo relativamente alla realt\u00e0 che presume di descrivere.\nCome ha sottolineato Karl Popper, se una proposta teorica o un'ipotesi non pu\u00f2 essere sottoposta a un controllo che possa falsificarla, allora il teorico che l'ha avanzata pu\u00f2 suggerire, a partire da essa, qualsiasi altra concezione senza possibilit\u00e0 di contraddittorio: l'ipotesi iniziale pu\u00f2 portarci a qualunque conclusione senza che si possa confutarla.\nImportanza del criterio.\nL'assunzione del criterio di falsificabilit\u00e0 determina un mutamento di indirizzo nella concezione del metodo scientifico. In primo luogo, il falsificazionismo implica il deduttivismo: la scienza procede per congetture, da cui si deducono conseguenze, che le possono confutare. Una volta che l'induzione per enumerazione si \u00e8 rivelata fallace a seguito dell'esperimento mentale del \u00abtacchino induttivista\u00bb; e che l'induzione per esclusione \u00e8 stata destituita di fondamento dall'osservazione che le teorie formulabili sono per principio infinite; l'unica cosa che resta \u00e8 infatti il metodo deduttivo dei controlli (o metodo ipotetico-deduttivo).\nCollegato al deduttivismo \u00e8 il comando metodologico della falsificazione : si deve cercare di confutare una teoria, per eliminare al pi\u00f9 presto l'errore e correggerlo. La falsificabilit\u00e0 \u00e8 l'unico criterio scientifico che abbiamo: una teoria non potr\u00e0 mai essere verificata del tutto, pu\u00f2 essere solo falsificata. Come sostenuto da Albert Einstein, da cui Popper trasse spunto: \u00abnessuna quantit\u00e0 di esperimenti potr\u00e0 dimostrare che ho ragione; un unico esperimento potr\u00e0 dimostrare che ho sbagliato\u00bb. Una scienza che eviti di scontrarsi con l'errore, immunizzando se stessa contro le critiche per risultare in apparenza sempre vera, non \u00e8 una scienza: Popper fa l'esempio del marxismo e della psicoanalisi come false scienze.\nFalsificazionismo e verosimiglianza.\nDeducendolo dalle premesse della sua epistemologia falsificazionista, Popper formul\u00f2 altres\u00ec un duplice criterio logico di verosimiglianza, che dovrebbe guidare il ricercatore nella scelta fra due teorie: se una teoria \u00e8 sempre errata per principio, si potr\u00e0 solo cercare di minimizzare l'errore, cercando teorie sempre pi\u00f9 verosimili, in un cammino infinito di approssimazione alla verit\u00e0. Il criterio logico di verosimiglianza di Popper \u00e8 cos\u00ec articolato:\nUna teoria T2 \u00e8 migliore di un'altra teoria T1 se:\nProblemi insiti nel falsificazionismo.\nIl falsificazionismo dissolve i problemi legati al verificazionismo dei positivisti logici e al principio di induzione. Tuttavia non \u00e8 privo di talune incertezze sul piano logico. In primo luogo, \u00e8 sempre possibile in linea di principio formulare ipotesi scientificamente valide sul piano del metodo, che pretendano di confutare lo stesso protocollo falsificante della vecchia teoria. La possibilit\u00e0 del moltiplicarsi delle ipotesi \"ad hoc\", tese a evitare la falsificazione, rende pertanto comunque difficile, in linea di principio, comprendere in che cosa differisca una teoria scientifica da una teoria metafisica, anch'essa, e per definizione, sempre verificabile, perch\u00e9 sempre disponibile a nascondersi dietro il paravento teorico di ragionamenti che eludono la confutazione. Il problema \u00e8 complicato da alcune prese di posizione dei filosofi analitici del linguaggio religioso, che finiscono per avere peso sulla distinzione pi\u00f9 generale fra scienza e metafisica. Hick ad esempio descrive il linguaggio religioso (e per estensione, quello delle metafisiche) come soggetto a falsificazione non definitiva. Un altro teologo avvezzo ai metodi della filosofia analitica, Mitchell, ha parlato poi di verifica escatologica della religione (essendo l'esperienza della morte, \"l'ultimo angolo della via\", in greco l'\"\u00e9skhaton\", il luogo della sua conferma o smentita). Critiche massicce al falsificazionismo vengono poi dall'epistemologia anarchica di Paul Feyerabend, che in \"Contro il metodo\" ha appuntato i suoi strali contro il falsificazionismo popperiano e i suoi editti (per quanto il Popper contro cui Feyerabend polemizza non sempre corrisponda ai toni sfumati del vero pensiero di Popper). Il risultato che emerge da queste critiche \u00e8 riassumibile nei seguenti punti (collegabili con la tesi di Quine-Duhem, circa l'impossibilit\u00e0 dell'\"experimentum crucis\" e della falsificazione conclusiva):\nDi qui la difficolt\u00e0 di demarcare nettamente la scienza dalla metafisica. L'unica cosa che rimane al ricercatore, come garanzia di principio per una corretta pratica di ricerca, \u00e8, oltre alla \"fede nella ragione\", l'atteggiamento di apertura verso i fatti (orientamento fallibilista), v\u00f2lto ad arricchire continuamente il contenuto informativo della teoria con cui lavora, tramite ripetuti tentativi di messa alla prova della teoria stessa.\nUna costituzione pi\u00f9 solida e autoconsistente del fallibilismo \u00e8 forse ricavabile dalla filosofia della fondazione assoluta basata sugli universali logici del linguaggio, quale \u00e8 stata formulata da Karl-Otto Apel (pur aspramente criticato dai seguaci pi\u00f9 accesi del popperismo, come William Bartley III -\"Herr. Prof. Otto Apel und sein hermeneutisches Gott\"-, che lo accusa di essere l'assertore, potenzialmente intollerante, di una sorta di suprema divinit\u00e0 ermeneutica annidata nei fondamenti del linguaggio).\nApprofondimenti e aggiustamenti del falsificazionismo sono venuti da Imre Lakatos, con la formulazione di un falsificazionismo sofisticato (lotta fra teorie in contrasto) contro il falsificazionismo ingenuo della prima \"Logik der Forschung\" (lotta fra teoria e fatti) e la definizione del concetto di programma di ricerca (dinamico se scientificamente produttivo e predittivo, degenerativo se fatto solo di ipotesi \"ad hoc\"); da John Watkins, che ha centrato l'obbiettivo sull'analisi logico-filosofica delle cosiddette metafisiche, definendole, in una sorta di rivisitata terminologia neo-kantiana, come degli \"a priori non necessari\" che indicano la via da seguire nella ricerca; da Thomas Kuhn, ideatore del concetto di paradigma, dell'operare scientifico \"normale\" come soluzione di rompicapo (\"puzzle solving\"); dell'opposizione fra scienza normale e rivoluzione scientifica, intesa come totale riorientamento gestaltico dell'interpretazione del mondo; da Larry Laudan, che ha incentrato il suo pensiero sulla storia della scienza, fatta di dibattito sui problemi, e ha proposto una soluzione pragmatica, e non semplicemente logica, come via d'uscita dalla crisi del criterio popperiano di verosimiglianza.\nCritiche al criterio logico di verosimiglianza proposto da Popper.\nUna serie di pensatori post-popperiani, Pavel Tich\u00fd, David Miller e John Henry Harris hanno affermato l'insostenibilit\u00e0 logica del criterio di verosimiglianza di Popper in tutte e due le sue forme.\nPartiamo infatti dalla prima delle formulazioni di tale criterio: T2 \u00e8 pi\u00f9 verosimile di T1, se il suo contenuto di verit\u00e0 \u00e8 maggiore di quello di T1, senza che per questo risulti maggiore anche il suo contenuto di falsit\u00e0. Consideriamo quindi l'insieme V di tutte le previsioni vere e la sua intersezione con P2, inteso come l'insieme delle previsioni di T2. L'intersezione fra P2 e V costituir\u00e0 l'insieme P2 \u2229 V, che sar\u00e0 l'insieme delle previsioni vere di T2. Chiameremo F2 l'insieme delle previsioni non vere di T2. Data la struttura logica di T2, sar\u00e0 sempre possibile instaurare correlazioni non vere fra una proposizione dell'insieme\nP2 \u2229 V (previsioni vere di T2) e una proposizione dell'insieme F2 delle previsioni non vere di T2. Anche ammesso di aumentare il contenuto di verit\u00e0 di T2, all'aumentare delle previsioni vere di T2 aumenteranno proporzionalmente anche le sue previsioni false. E un procedimento logico uguale, ma di senso inverso, si verifica con la diminuzione del contenuto di falsit\u00e0 della teoria nuova rispetto alla vecchia. In parole povere, il criterio di verosimiglianza di Popper si scontra con un dato elementare, cio\u00e8 che ogni teoria (sempre di principio falsa) pu\u00f2 implicare infinite previsioni false e infinite previsioni vere, e dunque la differenza di validit\u00e0 del loro contenuto informativo non risulta quantificabile su un piano meramente logico.\nLo stesso Popper scrisse:\nA questa grave aporia risponde il criterio pragmatico di Larry Laudan, il quale, assunte le conseguenze dell'inefficacia e della contraddittoriet\u00e0 del concetto di maggior verosimiglianza, arriva a concludere semplicemente che:\nImplicazioni ontologiche sottese al falsificazionismo; falsificazionismo e teoria della politica.\nIl falsificazionismo \u00e8 un'epistemologia (di stampo razionalista) fortemente realistica: ogni teoria descrive comunque, in modo obbiettivo, aspetti reali dell'oggetto della sua indagine. Nella sua formulazione pi\u00f9 pura, il falsificazionismo vede la storia della scienza come orientata teleologicamente alla conoscenza della verit\u00e0 e cerca di fornire delle forti \"regulae ad directionem ingenii\", per governare, dal punto di vista logico, questo cammino storico di conoscenza teleologicamente orientato.\nUn corrispettivo, sul piano politico e della filosofia del diritto, del falsificazionismo, \u00e8 l'idea di societ\u00e0 aperta intesa come sistema predisposto costituzionalmente alla falsificazione ordinaria (e dunque non violenta) delle linee politiche inefficaci (di qui anche il complesso dibattito sulle scienze storico-sociali e politiche, da parte di Popper e di Hans Albert contro esponenti della scuola di Francoforte come J\u00fcrgen Habermas); la societ\u00e0 aperta, come luogo permanente della sperimentazione politica, \u00e8 tesa a un governo sempre pi\u00f9 razionale ed efficace del sistema sociale (nella sua forma estrema, una sorta di governo logico-critico della storia).\nLa crisi del falsificazionismo ha implicato, dopo Popper, la rinuncia all'idea di una storia della scienza teleologicamente orientata, almeno in senso forte (il massimo obbiettivo che si \u00e8 riusciti a raggiungere \u00e8 stata la formulazione, da parte di Laudan, di una teleologia pragmatica e storicamente condizionata della conoscenza scientifica).\nEpistemologia falsificazionista e psicologia.\nFalsificabilit\u00e0 e psicoanalisi.\nPopper racconta, relativamente alla sua esperienza nel campo della psicopedagogia, che all'epoca in cui lavorava con Alfred Adler, uno dei grandi teorici della psicoanalisi, si trov\u00f2 di fronte il caso di un bambino che sembrava non collimare con le impostazioni di fondo della teoria psicologica adleriana. Popper sottopose ad Adler il problema e questi, con grande sorpresa del filosofo, riusc\u00ec a darne un'interpretazione perfettamente adleriana sotto ogni punto di vista. Alla domanda di Popper, come Adler avesse fatto a ricondurre un caso atipico nell'alveo della propria teoria psicologica, Adler stesso rispose: \"Grazie alla mia esperienza di mille casi come questo\"... che adesso, concluse Popper, era divenuta esperienza di mille e un caso. Da questo aneddoto si ricava che Popper dedusse il suo criterio di scientificit\u00e0 anche dalla sua esperienza sul campo, proprio confrontandosi con le teorie psicoanalitiche in voga nella prima met\u00e0 del Novecento. Se ne deduce anche che, dal punto di vista del razionalismo critico di Popper, la psicoanalisi non \u00e8 una teoria controllabile, ma una metafisica del comportamento umano.\nFalsificabilit\u00e0 e comportamentismo.\nL'epistemologia falsificazionista si basa su una teoria della conoscenza contraria all'induzione e a ogni processo cognitivo basato sull'apprendimento per ripetizione ed enumerazione. Il principio euristico alla base del razionalismo critico popperiano consiste nell'affermazione che il processo conoscitivo per prova ed errore di a priori teorici, tipico della scienza, non sia altro che la formalizzazione metodologica di quella che \u00e8 l'interazione cognitiva fra individuo e ambiente nell'esperienza quotidiana. Pertanto \u00e8 ovvio che il concetto di falsificabilit\u00e0 si inserisca nell'ottica di una filosofia e di un approccio cognitivo che si oppongono al concetto di riflesso condizionato (che, essendo una sorta di apprendimento iterativo per induzione, non esiste) e al comportamentismo, che su di esso si fonda.\nFalsificazionismo ed ermeneutica.\nIl falsificazionismo sembra avere inoltre forti punti di contatto con la teoria ermeneutica di Hans-Georg Gadamer, il quale concepisce l'interpretazione come una dinamica conoscitiva in cui le pre-comprensioni e i pre-giudizi (\"Vorurteile\") - che costituiscono la \"tradizione\", in quanto sapere tramandato - dell'interprete si scontrano con l'alterit\u00e0 dell'oggetto interpretato, il testo."}
{"id": "92397", "revid": "2175", "url": "https://it.wikipedia.org/wiki?curid=92397", "title": "Allotropo", "text": ""}
{"id": "92406", "revid": "21880", "url": "https://it.wikipedia.org/wiki?curid=92406", "title": "Specie di Populus", "text": "Elenco delle specie di Populus:"}
{"id": "92412", "revid": "1297", "url": "https://it.wikipedia.org/wiki?curid=92412", "title": "Alaterno", "text": ""}
{"id": "92414", "revid": "92920", "url": "https://it.wikipedia.org/wiki?curid=92414", "title": "Lou Reed", "text": "Artista crudo e ironico dei bassifondi metropolitani, dell'ambiguit\u00e0 umana, della dipendenza da sostanze stupefacenti ma anche della complessit\u00e0 delle relazioni di coppia e dello spleen esistenziale, Lou ha finito con l'incarnare lo stereotipo dell\"'Angelo del male\", immagine con cui ha riempito i media per oltre tre decenni divenendo una delle figure pi\u00f9 influenti della musica e del costume contemporanei.\nCon i Velvet Underground, fondati nella sua New York a met\u00e0 anni sessanta insieme al musicista d'avanguardia John Cale, pur non riscuotendo alcun successo commerciale rivoluzion\u00f2 i dettami della musica rock, gettando le basi per quell'estetica nichilista che anni dopo sarebbe stata ribattezzata Punk. Dopo lo scioglimento del gruppo avvi\u00f2 una lunga e proficua carriera solista, segnata dall'album\" Transformer,\" prodotto da David Bowie, il concept album \"Berlin\", il live \"Rock N Roll Animal\" e l'album-provocazione \"Metal Machine Music\".\nLa rivista Rolling Stone lo pone al 62\u00ba posto nella classifica dei 100 migliori cantanti di sempre e all'81\u00b0 nell'elenco dei migliori chitarristi di tutti i tempi.\nI suoi tratti caratteristici erano il look (giacca di pelle nera, jeans e Ray-Ban scuri), la sua voce apatica e apparentemente monocorde e il suo stile chitarristico abrasivo e dissonante.\nBiografia.\nReed nacque presso il \"Beth El Hospital\" di Brooklyn (New York), ma crebbe a Freeport, sull'isola di Long Island (nello stato di New York), il 2 marzo del 1942 in una famiglia ebraica; suo padre, un contabile, era Sidney Joseph Reed, il cui cognome originale era Rabinowitz, mentre sua madre era Toby Futterman, casalinga.\nAppassionatosi alla musica ascoltando la radio, impar\u00f2 a suonare la chitarra e svilupp\u00f2 un forte interesse per il rock and roll e il rhythm and blues e durante gli anni delle scuole superiori suon\u00f2 in vari gruppi studenteschi.\nNel 1956, ancora adolescente, Reed venne sottoposto ad una terapia di elettroshock che avrebbe dovuto secondo i genitori, stando al racconto fatto da Reed stesso, curare la bisessualit\u00e0 che si stava manifestando in lui; nel 1974 Reed scrisse la canzone \"Kill Your Sons\" circa questa esperienza che lo traumatizz\u00f2 e di cui non si liber\u00f2 mai. Successivamente, in merito al proprio orientamento sessuale, Reed si definir\u00e0 sempre un pansessuale.\nSecondo la sorella invece l'elettroshock fu utilizzato a causa di depressione, ansia e comportamenti \"socialmente irresponsabili\", che si sarebbero manifestati il primo anno al college in seguito ad un improvviso esaurimento nervoso.\nLou Reed ebbe le prime esperienze con la droga a 16 anni, intorno al 1958. Alla fine del 1960 Reed inizi\u00f2 a frequentare la Syracuse University, studiando giornalismo, regia cinematografica e scrittura creativa. Nel 1961 inizi\u00f2 a condurre un programma radiofonico notturno alla stazione radio WAER chiamato \"Excursions On A Wobbly Rail.\" Il nome del programma derivava dal titolo di un brano musicale del pianista jazz Cecil Taylor. Nel corso della trasmissione, Reed trasmetteva doo wop, rhythm and blues e jazz, in particolare brani free jazz. Molte delle tecniche chitarristiche di Reed, derivarono da sassofonisti jazz come Ornette Coleman. Nel giugno 1964 Reed si laure\u00f2 alla Syracuse University's College of Arts and Sciences.\nAgli anni universitari risale un evento significativo della sua biografia, l'incontro intellettuale con una figura di spicco, lo scrittore e poeta Delmore Schwartz, che ebbe Lou Reed fra i suoi allievi alla Syracuse University. Schwartz, gi\u00e0 malato e alcolizzato, prese in simpatia quel \"ragazzo disorientato di New York\", il quale, nel 1966 (anno della sua morte), gli avrebbe dedicato la composizione \"European Son\" inclusa nell'album di debutto dei Velvet Underground, considerato l'\"omaggio pi\u00f9 intenso e pi\u00f9 durevole alla memoria di questo campione dell'Alta Cultura\". Reed dichiar\u00f2 in seguito che l'obiettivo principale come scrittore che si era prefissato era quello di \"portare la sensibilit\u00e0 della letteratura nella musica rock\", rendendo superati gli adolescenziali testi delle canzoni di rock and roll degli anni cinquanta e primi sessanta (che il suo mentore Schwartz detestava immensamente).\nCarriera.\nPickwick Records.\nNel 1964, Reed si trasfer\u00ec a New York City iniziando a lavorare come compositore su commissione per la piccola etichetta di musica commerciale Pickwick Records. Lo stesso anno, Reed ebbe anche il suo primo successo minore grazie al singolo \"The Ostrich\", una parodia delle musiche ballabili dell'epoca da lui composta. I suoi superiori notarono che la canzone aveva qualche possibilit\u00e0 di successo e assemblarono in tutta fretta una band di supporto a Reed per promuovere la composizione. Il gruppo, chiamato \"The Primitives\", includeva il musicista gallese John Cale che da poco tempo si era trasferito a New York per studiare musica classica e suonare la viola nell'ensemble musicale d'avanguardia Theatre of Eternal Music del compositore La Monte Young, e Tony Conrad. Cale e Conrad furono entrambi sorpresi ed impressionati nello scoprire che per comporre \"The Ostrich\", Reed aveva volutamente accordato le corde della sua chitarra sulla stessa nota. Questo effetto creava una sorta di drone simile a quello delle sperimentazioni del gruppo di Young. Incuriosito, Cale chiese a Reed se avesse composto anche brani di genere diverso rispetto a \"The Ostrich\" e in tutta risposta Reed gli fece ascoltare una versione primitiva di \"Heroin\" che impression\u00f2 molto favorevolmente Cale.\nL'esordio e i Velvet Underground.\nIl suo primo vero gruppo prende il nome di The Shades. Ma il suo ingresso tra i pilastri del rock avviene con la fondazione dei Velvet Underground, gruppo che presto diventer\u00e0 un \"cult\" del panorama musicale newyorkese. Lou Reed li cre\u00f2 nel 1966 insieme a John Cale, polistrumentista, figura chiave insieme a Lou del gruppo. Ai due si aggiunsero infine il chitarrista e bassista Sterling Morrison e la batterista Maureen Tucker (la formazione originale vedeva Angus MacLise alla batteria).\nLou Reed, che \u00e8 autore della maggior parte delle canzoni dei Velvet Underground, entra a far parte insieme al gruppo della \"factory\" di Andy Warhol, il celeberrimo artista pop art, che fu promotore e finanziatore del primo album del gruppo (famoso per la sua copertina che ritrae una fallica banana disegnata dallo stesso Warhol e che poteva essere sbucciata) e che comprende brani celebri come \"Sunday Morning\", \"Femme Fatale\", \"Heroin\", \"I'll Be Your Mirror\", \"Venus in Furs\", \"I'm Waiting for the Man\", \"The Black Angel's Death Song\" e \"All Tomorrow's Parties\". Warhol incluse il gruppo nel suo spettacolo itinerante, chiamato \"Exploding Plastic Inevitable\", affiancando alla band la cantante tedesca Nico. Per questo il disco fu intitolato \"The Velvet Underground &amp; Nico\" (1967). Lo spettacolo gir\u00f2 gli USA e il Canada partendo da New York, suscitando l'attenzione della critica ovunque i Velvet Underground suonassero. \nL'album conteneva l'esplorazione di una demoniaca sottocultura avente come soggetto argomenti considerati tab\u00f9 (come ad esempio la droga e le perversioni sessuali) ed era quindi in anticipo rispetto ai tempi. \nL'album fu recensito positivamente dal drammaturgo e poeta cecoslovacco V\u00e1clav Havel, dissidente anticomunista non violento, che lo acquist\u00f2 durante una viaggio negli USA, e che in seguito afferm\u00f2 che la musica di Reed e dei Velvet lo abbia spinto ad impegnarsi in politica fino a diventare Presidente della Cecoslovacchia democratica nel 1989. Poco dopo questo disco Nico lasci\u00f2 il gruppo e Warhol venne licenziato da Reed. Questo non imped\u00ec ai Velvet di continuare incidendo nello stesso anno un altro scioccante LP, \"White Light/White Heat\", pubblicato il 30 gennaio 1968, che, oltre alla \"title-track\" che sar\u00e0 ripresa da David Bowie nel corso dei suoi concerti, contiene quella che viene considerata la massima vetta raggiunta da Cale col gruppo, \"Sister Ray\", pi\u00f9 di un quarto d'ora di percussioni funeste e cantato delirante. Nel 1968 Cale viene licenziato dal gruppo e Reed e soci incidono un album intitolato semplicemente \"The Velvet Underground\". L'album contiene in ogni caso alcuni pezzi degni d'interesse quali \"Candy Says\" dedicata a Candy Darling nota transessuale del giro di Warhol, \"Pale Blue Eyes\" dedicata a Shelly Albin, primo amore di Reed, e \"What Goes On\" caratterizzata da un lungo e tipico assolo dissonante di chitarra. Nel 1970 Reed abbandona il gruppo (che l'anno dopo si scioglie) dopo aver inciso un album ancora pi\u00f9 commerciale del precedente, \"Loaded\", che per\u00f2 contiene canzoni destinate a durare nel tempo quali \"Rock 'n' Roll\" e \"Sweet Jane\".\nIl grande merito dei Velvet Underground fu probabilmente quello di aver unito il campo poetico-musicale del rock con un aggressivo realismo, ispirato dalla vita nelle strade di New York e che ha anticipato di dieci anni quello che sarebbe stato il punk rock e influenzato profondamente altri movimenti come noise, noise rock, post-punk, new wave, lo-fi e rock alternativo.\nCarriera solista.\nGli anni settanta.\nGli anni settanta cominciano male per Reed che, reduce dalla rottura con i Velvet Underground, prima torna a vivere nella casa dei suoi genitori a Long Island, poi pubblica un LP d'esordio deludente quale \"Lou Reed\". Ma David Bowie, che in quel momento \u00e8 sotto la RCA, decide di aiutare uno dei suoi pi\u00f9 grandi ispiratori producendogli il secondo album, \"Transformer\". \"Transformer\" vende molto bene e contiene alcune canzoni destinate a divenire dei classici di Reed, come \"Walk on the Wild Side\" (divenuta in Italia \"I giardini di Kensington\" e portata al successo da Patty Pravo), \"Satellite of Love\", \"Perfect Day\" (ripresa nel film di culto \"Trainspotting\") e \"Vicious\".\nPer il suo terzo lavoro, Reed sente di dover far qualcosa pi\u00f9 vicino al suo stile che molto aveva perso in fatto di spontaneit\u00e0 nell'LP prodotto da Bowie. Proprio mentre si sta separando da sua moglie, pubblica un concept album che analizza il fallimento di un matrimonio di due tossicodipendenti, parlando di violenza domestica, droga, adulterio, prostituzione e suicidio: \"Berlin\". Per la produzione viene assunto Bob Ezrin, che diventer\u00e0 famoso per la produzione di \"The Wall\" dei Pink Floyd. Il disco all'inizio viene pensato come un film per le orecchie, un doppio. Ma la RCA non \u00e8 disposta ad accettarlo cos\u00ec com'\u00e8 e le canzoni vengono tagliate perdendo anche molta forza originaria. \"Berlin\" \u00e8 comunque divenuto negli anni uno dei dischi pi\u00f9 apprezzati della discografia reediana e, nonostante la complessit\u00e0 dell'opera, venne apprezzato dalla critica in tempi successivi; ricevette comunque gi\u00e0 all'epoca il Premio Edison.\nPer poter controbilanciare le scarse vendite di \"Berlin\", Reed \u00e8 obbligato a pubblicare tre lavori potenzialmente commerciali al livello di \"Transformer\". Cos\u00ec, sul finire della prima met\u00e0 degli anni settanta vengono pubblicati \"Rock N Roll Animal\", \"Sally Can't Dance\" e \"Lou Reed Live\". Proprio in questo periodo Reed \u00e8 sull'orlo di un nuovo esaurimento nervoso sia per il coinvolgimento emotivo che gli causa suonare la sua musica, sia per le grandi quantit\u00e0 di droga, soprattutto metanfetamine, che consuma molto, ma anche eroina e alcol. \nQueste nevrosi si ripercuotono pesantemente sulla sua cosiddetta \"opera di rottura\", ovvero \"Metal Machine Music\", contenente pi\u00f9 di un'ora di feedback, un doppio album a volte nemmeno conteggiato nelle sue discografie. Il disco \u00e8 quasi tutto rumoristico, elettronico e strumentale con i suoni che poi diverranno tipici dell'heavy metal. Nelle note descrittive del disco, Reed scrisse che chi fosse riuscito ad ascoltarlo per intero, poteva considerarsi pi\u00f9 pazzo di lui.\nNel febbraio 1975 Lou Reed intraprende una disastrosa \"tourn\u00e9e\" italiana, sospesa dopo gravi disordini con la Polizia a Milano e Roma. Reed appare spesso sul palco dopo aver assunto eroina poco prima. Solo al Palasport di Torino il 12 febbraio 1975 si svolge un regolare concerto, con Doug Yule (ex Velvet Underground dal 1968 al 1973) al basso e voce, in altri viene pesantemente contestato e interrompe a volte i concerti a causa di risse nel pubblico:\nDopo il disco seguente di semplice rock and roll (anche se con continui riferimenti alla propria pansessualit\u00e0), ovvero \"Coney Island Baby\", Reed lascia la RCA per la Arista. Per essa pubblica \"Rock 'n' Roll Heart\". Siamo arrivati al 1978, gli spettacoli di Reed sono pieni di violenza, pi\u00f9 verbale che fisica, e vengono pubblicati album intensissimi come \"Street Hassle\" che vede la straordinaria partecipazione di Bruce Springsteen e \"\", un concerto nel quale Reed stravolge i testi delle sue canzoni e li rende ancora pi\u00f9 aspri e punk. A chiudere il decennio, LP pi\u00f9 sperimentali ma forse meno riusciti come \"The Bells\" che vede la collaborazione di Nils Lofgren e di Don Cherry e \"Growing Up in Public\".\nDagli anni '60 agli anni '70 c'\u00e8 anche una forte rivalit\u00e0 di Reed con altri rocker, spesso con reciproci insulti a distanza, come Iggy Pop (\"dolcissimo ma stupidissimo\"), Frank Zappa (disse, nel 1966, che era \"la persona con meno talento che io abbia mai sentito nella vita. \u00c8 un accademico presuntuoso, e non sa suonare rock &amp; roll perch\u00e9 \u00e8 un perdente\", tuttavia nel 1995 fu proprio Lou Reed a presiedere la cerimonia di introduzione di Zappa nella Rock and Roll Hall of Fame), i Beatles e Johnny Rotten dei Sex Pistols (che accus\u00f2 Reed di aver causato la fine di Sid Vicious: \"a rovinarlo \u00e8 stato il fatto che non \u00e8 mai riuscito a incontrare Lou Reed e capire in cosa si stava mettendo. Non avrebbe mai pasticciato con l'eroina se avesse visto che vanitoso grasso pagliaccio \u00e8 realmente Lou Reed\"). Il cantautore non apprezza particolarmente nemmeno Jim Morrison (\"non era proprio un granch\u00e9\") e i Doors, mentre pi\u00f9 tardi elogi\u00f2 la band pop dei Duran Duran (\"mi piace il pop\") per la loro versione di \"Perfect Day\".\nDal 1979 in poi Reed tent\u00f2 pi\u00f9 volte di curare la sua dipendenza dagli stupefacenti, smettendo di assumere droghe pesanti, anche se non riuscir\u00e0 mai del tutto a distaccarsi dalla droga fino agli anni 2000.\nGli anni ottanta.\nAll'inizio degli anni ottanta Lou Reed si trasferisce con la sua seconda moglie Sylvia Morales in una villa in campagna. Un giorno invita a casa sua Robert Quine, chitarrista di culto dell'era punk che lavorer\u00e0 in seguito anche con Tom Waits. Quine \u00e8 un estimatore di Lou Reed e tra i due l'idillio \u00e8 immediato. Cominciano a lavorare per \"The Blue Mask\" quell'estate e quando l'LP esce le recensioni sono entusiastiche. C'\u00e8 chi paragona il disco alla fusione tra gli album \"Plastic Ono Band\" e \"Double Fantasy\" di John Lennon. Memorabile l'assolo di Quine in \"Waves of Fear\", che assale l'ascoltatore nello stile velvettiano, con rimandi anche allo sgradevole sound di \"Metal Machine Music\". Dopo quest'album per\u00f2 Reed vede sempre con pi\u00f9 ostilit\u00e0 la presenza del chitarrista nel gruppo che nelle recensioni riceve pi\u00f9 attenzioni di lui. Gi\u00e0 il successivo \"Legendary Hearts\" ne risente. Il missaggio di quest'ultimo infatti \u00e8 controllato da Reed, che toglie volume a Quine, rendendo appena distinguibile il suono della sua chitarra. Dopo \"Legendary Hearts\" Quine viene allontanato dal gruppo e Reed incide \"New Sensations\", che ha un discreto successo di vendite. Quine viene momentaneamente reintegrato per il \"New Sensation Tour\" per poi essere successivamente riallontanato. \nDa questo tour viene estratto l'album dal vivo \"Live in Italy\", registrato tra Verona e Roma, nel quale gli scambi chitarristici tra Quine e Reed la fanno da padrone, sostenuti da una ritmica essenziale e precisa. \nSempre negli anni '80, Reed ridisegna in parte la sua immagine pubblica. Nel 1998, il New York Times osserv\u00f2 che negli anni '70 Reed aveva una personalit\u00e0 distintiva: \"All'epoca era pubblicamente gay, faceva finta di iniettarsi eroina sul palco e coltivava un aspetto da \"Dachau panda\", con capelli ossigenati e tagliati e occhiaie nere dipinte\". Il giornale scrisse che dal 1980 \"Reed rinunci\u00f2 alla messa in scena della droga sul palco, smise persino di essere tossicodipendente e divenne apertamente eterosessuale, apertamente sposato\".\nIl 22 settembre 1985, Reed si esib\u00ec al primo concerto di Farm Aid a Champaign, Illinois. Nello stesso anno, entr\u00f2 a far parte del breve tour di \"A Conspiracy of Hope\" di Amnesty International e fu schietto su questioni politiche e personalit\u00e0 di New York City, rilasciando anche provocatorie dichiarazioni.\nAppena cacciato Quine, Reed incide quello che unanimemente viene considerato il disco pi\u00f9 scarso della sua produzione: \"Mistrial\". A questo segue una pausa. A porre fine a questa pausa \u00e8 la morte di Andy Warhol. Lou si getta a fondo nella scrittura per esorcizzare la tristezza di questa perdita e produce un LP memorabile, un affresco della sua citt\u00e0, nel quale musica e parole si incastrano alla perfezione e le liriche sono molto poetiche senza rinunciare per questo alla spontaneit\u00e0 di strada. Si tratta di \"New York\". \nL'album del 1989, contenente canzoni sul crimine, l'AIDS, l'attivista per i diritti civili Jesse Jackson, allora presidente dell'Austria Kurt Waldheim e papa Giovanni Paolo II, divenne il suo secondo lavoro certificato come disco d'oro quando super\u00f2 le 500.000 vendite nel 1997. \nAl funerale di Warhol, Lou rincontra il cofondatore dei Velvet Underground e polistrumentista gallese John Cale e i due cominciano ad elaborare un'opera musicale in memoria di Andy, soprattutto per contrastare la popolarit\u00e0 che i suoi diari stanno avendo e che a parer loro e di quelli che lo conoscevano, non ripropongono assolutamente un ritratto realistico dell'artista. L'opera prende la forma di un semplice disco, intenso e denso di canzoni, con testi molto forti e poetici, \"Songs for Drella\" ed esce nel 1990.\nGli anni novanta.\nAll'inizio degli anni novanta Reed perde due carissimi amici, Doc Pomus e una certa Rita, una transgender facente parte dell'entourage warholiano e conosciuta come The Mayor o appunto come Rotten Rita (nome di nascita: Kenneth Rapp); in realt\u00e0 la notizia della morte di Rita era solo supposta, in quanto risulta ufficialmente che sia deceduta nel 2010. Affrontando la perdita di due amici nel modo a lui pi\u00f9 confacente, il rock, pubblica \"Magic and Loss\", il terzo tassello della cosiddetta trilogia del dolore (o a livello musicale della rinascita) iniziata con \"New York\". Nel 1992 afferm\u00f2 di aver tentato ancora e pi\u00f9 volte di disintossicarsi ma senza successo (\"ho cercato di sbarazzarmi della droga e del bere ma non ha funzionato\"). In omaggio alle proprie origini ebraiche, si esibisce lo stesso anno al \"Kristallnacht Festival\" di Berlino in ricordo del pogrom nazista del 1938, e in questa occasione conosce Laurie Anderson, la sua ultima compagna di vita, che poi diverr\u00e0 la sua terza moglie.\nDopo una riunione con i Velvet Underground, un tour mondiale con il relativo live e il divorzio dalla sua seconda moglie, Reed intraprende una relazione sentimentale con la polistrumentista d'avanguardia Laurie Anderson e le dedica un album pi\u00f9 o meno a met\u00e0 degli anni novanta, ovvero \"Set the Twilight Reeling\". Di questo periodo \u00e8 anche un lavoro semi-unplugged di Reed, \"\". Nel 1996 i Velvet Underground vengono introdotti nella Rock and Roll Hall of Fame. Alla cerimonia, Reed esegue un brano intitolato \"Last Night I Said Goodbye to My Friend\" insieme agli ex compagni di gruppo John Cale e Maureen Tucker, come dedica al recentemente scomparso chitarrista dei Velvet Underground Sterling Morrison, morto nell'agosto precedente. Sempre nel 1996, Reed contribuisce con alcune canzoni al musical \"Time Rocker\", interpretazione teatrale d'avanguardia del romanzo di H. G. Wells \"La macchina del tempo\" diretto dal regista Robert Wilson.\nNel 1998, lo show della PBS TV \"American Masters\" trasmette il documentario di Timothy Greenfield-Sanders \"Lou Reed: Rock and Roll Heart\" incentrato sulla figura dell'artista. Il film, presentato al Sundance Film Festival e al Festival internazionale del cinema di Berlino, riceve unanimi consensi da parte della critica.\nGli anni duemila.\nNel 2000 Reed si esibisce a Roma alla presenza del papa per il giubileo del 2000.\nProprio nel 2000 esce \"Ecstasy\", album pieno di tensione, ma domata con la sapienza di un uomo maturo. Il 6 ottobre 2001 il \"New York Times\" pubblica una poesia composta da Reed chiamata \"Laurie Sadly Listening\" nella quale egli esprime le sue emozioni circa gli Attentati dell'11 settembre 2001.\n\"The Raven\" \u00e8 un album doppio di Reed, uscito nel 2003 che rivisita in chiave rock non solo i racconti, opera di Edgar Allan Poe, ma in generale la vita del poeta e le altre sue opere come la poesia eponima \"Il corvo\". I musicisti scelti sono di prim'ordine, e gli ospiti illustrissimi, quali Ornette Coleman, David Bowie, Willem Dafoe. Qualche mese dopo la pubblicazione di \"The Raven\", viene pubblicata una nuova raccolta dei successi di Reed su doppio CD, intitolata \"NYC Man (The Ultimate Collection 1967-2003)\", con inclusa una versione inedita della canzone \"Who Am I\" e una selezione di brani rimasterizzati in digitale scelti dallo stesso Lou Reed.\nA partire dagli '90 Reed si avvicin\u00f2 alla disciplina orientale del T'ai Chi e cominci\u00f2 a interessarsi al buddhismo tibetano, seguendo negli anni 2000, assieme alla compagna, gli insegnamenti del monaco Yongey Mingyur Rinpoche. Nell'aprile 2003, Reed inizia un nuovo tour mondiale con una nuova band comprendente la violoncellista Jane Scarpantoni e il cantante Antony Hegarty. Durante questi concerti del tour, il gruppo viene spesso raggiunto sul palco dal maestro di T'ai Chi personale di Reed, Ren Guangyi, che esegue movimenti di tale disciplina mentre la band si esibisce. Successivamente da queste esibizioni viene ricavato un live atipico, \"Animal Serenade\", che riprende tante vecchie canzoni dei Velvet sotto una chiave moderna e a tratti quasi allucinante, come l'assolo della violoncellista Jane Scarpantoni nel classico \"Venus In Furs\", paragonabile solo ad alcuni assoli di Quine o di Sterling Morrison.\nAl di l\u00e0 della sua attivit\u00e0 di musicista, Lou Reed ha effettuato due incursioni nel mondo del cinema: ha infatti omaggiato il regista cinematografico Wim Wenders, da sempre suo fan, interpretando se stesso in due significative parti nei film del regista tedesco \"Cos\u00ec lontano, cos\u00ec vicino\" del 1993 e \"Palermo Shooting\" del 2008.\nNell'aprile 2008 si \u00e8 sposato con una cerimonia privata a Boulder in Colorado con la compagna Laurie Anderson. Nello stesso anno, Reed \u00e8 stato inserito al 62\u00ba posto nella lista dei 100 migliori cantanti secondo Rolling Stone, e le sue migliori \"tracce vocali\" sono \"Satellite of Love\", \"I'm Waiting for the Man\" e \"Venus in Furs\".\nDel 2008 \u00e8 anche la nascita del Metal Machine Trio, un gruppo di musica d'avanguardia formato da Reed, Ulrich Krieger e Sarth Calhoun. Il gruppo, che si \u00e8 esibito in maniera sporadica, suona prevalentemente musica improvvisata anticommerciale, spaziando tra vari generi come il free rock, il free jazz, la musica minimale, la noise music, l'elettronica, e l'ambient. Dalle esibizioni del trio \u00e8 stato ricavato l'album dal vivo \"The Creation of the Universe\".\nGli anni duemiladieci.\nIl 31 ottobre 2011 viene pubblicato \"Lulu\", album nato dalla collaborazione fra Reed e i Metallica. Il cantautore e il gruppo, che avevano gi\u00e0 suonato insieme nell'ottobre 2009 in occasione del venticinquesimo anniversario della Rock and Roll Hall of Fame, hanno dichiarato di aver concluso le registrazioni nell'agosto 2011 in sole due settimane. Dopo il lancio dell'album, accolto con reazioni contrastanti da critica e pubblico, Reed e i Metallica parteciparono a numerose trasmissioni televisive, suonando dal vivo alcuni dei brani contenuti nell'album e rilasciando interviste sul perch\u00e9 della collaborazione e della scelta del tema dell'album. Reed \u00e8 stato anche chiamato come ospite in occasione del concerto del 30\u00ba anniversario dei Metallica, con i quali ha eseguito i brani \"The View\", \"Iced Honey\" e \"White Light/White Heat\".\nNel gennaio 2012, Reed e John Cale citano in giudizio la Andy Warhol Foundation per la licenza di utilizzo della celebre immagine della banana gialla opera di Warhol raffigurata sulla copertina dell'album \"The Velvet Underground &amp; Nico\".\nSempre nello stesso anno Reed contribuisce vocalmente alla traccia \"The Wanderlust\" sull'album \"Synthetica\" del gruppo musicale Metric.\nAlla fine del 2012, viene presentato il libro fotografico \"Lou Reed: Rimes/Rhymes\", pubblicato in doppia lingua (francese e inglese) e contenente pi\u00f9 di 300 fotografie scattate dallo stesso Reed, e commentate dal coautore del libro Bernard Comment.\nTrapianto di fegato e morte.\nLou Reed soffriva dagli anni '70 di epatite C, contratta iniettandosi eroina con una siringa infetta, e negli anni 2000 si ammal\u00f2 di cirrosi epatica, diabete e infine di tumore al fegato. A causa dell'insufficienza epatica, nel maggio 2013 Reed si sottopose ad un trapianto di fegato. Dopo la delicata operazione, Reed si disse pieno di speranze per il futuro e rilasci\u00f2 la seguente dichiarazione: \nIl 30 giugno 2013 Lou Reed venne di nuovo ricoverato d'urgenza in un ospedale di Long Island, a New York, il Southampton Hospital, per un'acuta forma di disidratazione, stando a quanto riferito dal \"New York Post\" (ma venne esclusa la crisi di rigetto).\nParve riprendersi ma verso ottobre l'artista si dovette nuovamente ricoverare in una clinica a Cleveland in Ohio per complicazioni post trapianto e riaggravamento dell'epatite C e del tumore. Constatata la gravit\u00e0 della sua situazione, i medici acconsentirono a lasciarlo tornare a casa, essendo stato il trapianto l'\"ultima opzione\", come dissero i medici. Il 27 ottobre 2013 Lou Reed mor\u00ec all'et\u00e0 di 71 anni, vicino ai suoi cari e alla moglie Laurie Anderson. La notizia del decesso fu data dalla rivista \"Rolling Stone\" attraverso il suo sito web e si diffuse poi in tutto il mondo senza smentite di sorta.\nIl fisiatra di Reed, Charles Miller, che si era occupato di lui durante il periodo riabilitativo post-trapianto, ha riferito di come Reed fosse stato molto combattivo fino alla fine: \"Stava ancora facendo i suoi esercizi di Tai Chi fino a un'ora prima di morire, cercando di tenersi in forma per continuare la sua lotta contro la malattia\". Laurie Anderson raccont\u00f2 poi che il marito non si era dato per vinto fino a mezz'ora prima del decesso, quando \"all'improvviso l'ha accettato, tutto di un colpo e completamente\".\nLe sue ultime parole furono \"domani sar\u00f2 fumo\"; il certificato di morte riport\u00f2 come causa ufficiale \"malattia epatica e complicazioni del trapianto di fegato\".\nA poche ore dalla notizia inaspettata della sua scomparsa, vari tributi ed omaggi a Reed sono apparsi su Twitter, inclusi quelli da parte di Iggy Pop, Miley Cyrus, Salman Rushdie, Samuel L. Jackson, Lenny Kravitz, Ricky Gervais, Ryan Adams, Elijah Wood, Julian Casablancas e molti altri. John Cale, ex compagno di gruppo nei Velvet Underground, post\u00f2 su Facebook il seguente commento: \u00abIl mondo ha perso un compositore superbo e un poeta... Io ho perso il mio \"compagno di scuola\"\u00bb. L'ex batterista dei Velvet Underground Maureen Tucker ha risposto scrivendo che Lou Reed era \"generoso, incoraggiante e profondo. Lavorare con lui poteva essere difficile alcune volte per qualcuno, ma non per me. Penso che abbiamo imparato l'una dall'altro. Tutti abbiamo imparato qualcosa l'uno dall'altro.\" Condoglianze e partecipazione per la morte di Reed furono espresse anche da personalit\u00e0 estranee alla musica come il cardinale Gianfranco Ravasi.\nSul sito web ufficiale di David Bowie fu postata una foto del 2007 che ritrae Bowie e Reed insieme con la seguente didascalia: \"\u00c8 con grande tristezza che annunciamo la morte di Lou Reed, scomparso oggi all'et\u00e0 di 71 anni. (2 marzo 1942 \u2013 27 ottobre 2013)... David Bowie ha detto del suo vecchio amico: \u00abera un maestro\u00bb.\"\nAnche gli Who su Twitter vollero rendere omaggio a quella che come loro \u00e8 stata un'icona della musica rock, citando e stravolgendo il titolo di una delle canzoni pi\u00f9 celebri di Reed, \"Walk on the Wild Side\": \"R.I.P. Lou Reed. Walk on the peaceful side\".\nPer sua espressa volont\u00e0 e della famiglia, i funerali di Reed si celebrarono in forma strettamente privata. Alla funzione ha preso parte solo un piccolo gruppo di persone facenti parte della stretta cerchia di amici e parenti del musicista scomparso. Il corpo \u00e8 stato cremato e le ceneri conservate dalla famiglia. Il patrimonio del cantante, ammontante a 30 milioni di dollari (di cui 20 \"guadagnati\" postumi) \u00e8 stato suddiviso nel 2014 fra le due eredi nominate da Reed, la moglie e la sorella.\nStile musicale.\nCitato come personalit\u00e0 di spicco del proto punk e riconosciuto per l'innovativo uso della chitarra elettrica con cui avrebbe influenzato i futuri artisti punk, Reed si \u00e8 ispirato specialmente all'R&amp;B e al rock and roll, un genere che avrebbe rinnovato, alla musica dei Velvet Underground, di cui propose una variante pi\u00f9 commerciale, nonch\u00e9 a New York, spesso presente nei suoi testi decadenti e incentrati sulla droga, il sesso e descrizioni metropolitane da incubo. Tuttavia, gi\u00e0 a partire dalla seconda met\u00e0 degli anni settanta, la musica dell'artista \u00e8 divenuta meno aggressiva, discostandosi in modo sensibile dalle sonorit\u00e0 \u00abmalate\u00bb che lo avevano precedentemente caratterizzato. Viene anche classificato fra gli artisti hard rock, Album-oriented rock e punk wave.\nIl suo rock cambi\u00f2 con il corso degli anni. Gli anni settanta lo videro cimentarsi dapprima in un omonimo esordio di transizione (1972) ancorato alla musica dei Velvet Underground, a cui segue la celebre parentesi pop e rock 'n' roll di \"Transformer\" (1973), che risente fortemente l'influenza del glam rock di David Bowie. Sempre negli anni settanta, pubblic\u00f2 il mesto e ambizioso \"Berlin\" (1973) e album dal carattere pi\u00f9 aggressivo quali il live \"Rock 'n' Roll Animal\" e \"Street Hassle\" (1978) ma vir\u00f2 anche verso sonorit\u00e0 pi\u00f9 leggere e \u00abstupide\u00bb (a detta dello stesso artista) con \"Rock and Roll Heart\" (1976), che inaugur\u00f2 inoltre una nuova fase melodica. Dello stesso periodo \u00e8 \"Metal Machine Music\" (1975), improbabile album di dissonanze elettroniche generate da amplificatori. Con il nuovo decennio, l'artista mantenne le premesse leggere di \"Rock 'n' Roll Heart\" e si ciment\u00f2 in numerose collaborazioni che gli consentirono di sperimentare nuove sonorit\u00e0, fra cui la salsa con Rub\u00e9n Blades e il soul con Sam Moore (rispettivamente in \"Nothing but the Truth\" del 1988 e nella colonna sonora di \"Soul Man\" del 1986). Con il cupo \"New York\" (1989) si discost\u00f2 dai pi\u00f9 \u00abtenui\u00bb predecessori, mentre i successivi \"Songs for Drella\" (1990), una collaborazione con John Cale simile in spirito alla musica dei Velvet Underground, e \"Magic and Loss\" (1992) proposero un repertorio scarno e introspettivo. Altrettanto poetico e intimo fu il seguente \"Perfect Night: Live in London\" (1998). Con il conclusivo e sfaccettato \"Lulu\" (2011), una collaborazione con i Metallica, lo stile del cantautore si avvicin\u00f2 inevitabilmente all'heavy metal, convergendo a tratti nella musica sperimentale e nel rock dei Black Sabbath e degli Hatfield and the North.\nApparizioni cinematografiche.\nOltre alle apparizioni qui elencate Reed ha inoltre preso parte alla regia e al doppiaggio del film d'animazione del 1983 mai uscito in Italia Rock &amp; Rule. Fu proprio lui uno degli ideatori di questo film stesso oltre ad esserne il principale scrittore e come personaggio diede la voce all'antagonista Mok Swagger nella parte cantata, mentre nella parte parlata di esso aveva provveduto Don Franks."}
{"id": "92415", "revid": "1904508", "url": "https://it.wikipedia.org/wiki?curid=92415", "title": "Presidenti del Consiglio dei ministri del Regno di Sardegna", "text": "Elenco dei presidenti del Consiglio dei ministri del Regno di Sardegna dal 1848, anno di introduzione dello Statuto Albertino, fino al 1861, data della proclamazione del Regno d'Italia.\nIn precedenza, dalla nascita del Regno di Sardegna nel 1720, tale figura fu denominata Gran cancelliere, poi primo segretario di Stato e, infine, presidente del consiglio dei ministri."}
{"id": "92426", "revid": "9", "url": "https://it.wikipedia.org/wiki?curid=92426", "title": "Mastro di cappella", "text": ""}
{"id": "92430", "revid": "6923", "url": "https://it.wikipedia.org/wiki?curid=92430", "title": "Eurovision Song Contest 1956", "text": "La prima edizione dell'Eurovision Song Contest si \u00e8 tenuta presso il teatro Kursaal di Lugano, in Svizzera, il 24 maggio 1956. Nessuna registrazione televisiva dello show \u00e8 sopravvissuta, tranne per la scena finale, in cui viene rieseguita la canzone vincitrice.\nLa vincitrice \u00e8 stata Lys Assia, per la Svizzera, con \"Refrain\".\nOrganizzazione.\nA distanza di 5 anni dalla sua fondazione, nel 1955 i membri dell'Unione europea di radiodiffusione (UER) si riunirono presso la citt\u00e0 di Monaco, capitale dell'omonimo principato, al fine di creare un festival musicale che coinvolgesse e avvicinasse i paesi europei. Durante questa riunione l'allora direttore generale della Rai, Sergio Pugliese, sugger\u00ec l'istituzione di un festival che coinvolgesse tutti i paesi europei su modello del Festival di Sanremo, nato nel 1951.\nIn una successiva riunione, tenutasi il 19 ottobre dello stesso anno presso palazzo Corsini alla Lungara, a Roma, il direttore dell'UER, Marcel Bezen\u00e7on, approv\u00f2 l'avvio dei preparativi per l'organizzazione della prima edizione. Ad offrirsi fu l'emittente italo-svizzera Radiotelevisione svizzera di lingua italiana (RTSI), che selezion\u00f2 il teatro Kursaal di Lugano come sede dell'evento. Dei membri dell'UER presero parte: Belgio, Francia, Germania Ovest, Italia, Lussemburgo, Paesi Bassi e i padroni di casa; era prevista inoltre la partecipazione di Austria, Danimarca e Regno Unito, che non riuscirono ad iscriversi in tempo.\nRTSI trasmise l'evento, articolato in un'unica serata e della durata di un'ora e 40 minuti, via radio e via televisione, che allora muoveva ancora i primi passi in Europa. Il regista dell'evento fu Franco Marazzi, mentre la serata fu condotta da Lohengrin Filipello.\nI 7 paesi fondatori presentarono ognuno due canzoni, che non superassero i 3 minuti e mezzo di durata. I cantanti furono accompagnati da un'orchestra dal vivo di 24 musicisti.\nStruttura di voto.\nTutti i paesi partecipanti scelsero due membri della giuria con il compito di votare in modo segreto le canzoni. I giurati lussemburghesi non poterono partecipare all'evento a Lugano, cos\u00ec l'Unione europea di radiodiffusione permise ai giurati svizzeri di votare al loro posto. I giurati poterono votare per qualsiasi paese, anche il proprio.\nI punteggi non furono mai resi pubblici, lasciando spazio per molta speculazione. Tentativi di ricostruzione dei voti tramite interviste ai membri della giuria durante i successivi 50 anni non portarono a nessun risultato. Secondo il quotidiano italiano \"La Stampa\", \"Refrain\" avrebbe vinto con 102 punti, ossia poco pi\u00f9 del 70% dei voti ottenibili.\nFinale.\nLa finale si \u00e8 tenuta alle ore 20:00 (UTC+1) ed \u00e8 stata presentata in italiano da Lohengrin Filipello. Si sono esibiti come intervallo i Joyeux Rossignols."}
{"id": "92432", "revid": "123735135", "url": "https://it.wikipedia.org/wiki?curid=92432", "title": "Spettroscopia di assorbimento atomico", "text": "La spettroscopia di assorbimento atomico (indicata con la sigla inglese AAS, che sta per \"Atomic Absorption Spectroscopy\") \u00e8 una tecnica analitica strumentale impiegata per la determinazione sia quantitativa sia qualitativa di ioni metallici in soluzione.\nIl principio chimico-fisico su cui si basa questa tecnica \u00e8 il fatto che i livelli energetici atomici sono discreti, pertanto le transizioni elettroniche permesse per eccitazione radiativa sono caratteristiche per ogni atomo. A differenza delle molecole per\u00f2, gli atomi non contengono sotto-strutture rotazionali o vibrazionali e, pertanto, l'assorbimento di una radiazione elettromagnetica per eccitazione ad un livello energetico superiore non avviene per una banda di frequenze ma ad una ed una sola frequenza e lunghezza d'onda.\nCi\u00f2 implica che ogni atomo ha il suo spettro di assorbimento caratteristico e, per ogni lunghezza d'onda cui corrisponde una transizione sufficientemente probabile, \u00e8 possibile effettuare misure quantitative.\nSchema di funzionamento.\nUno spettrometro di assorbimento atomico si compone delle seguenti componenti fondamentali:\nSorgente.\nLa sorgente non pu\u00f2 essere come nel caso dell'UV/VIS una sorgente policromatica, ma deve essere una sorgente monocromatica rispetto alle radiazioni caratteristiche dell'atomo che si analizza. A tale scopo si utilizzano delle lampade che emettono nel campo spettrale caratteristico dell'atomo che si analizza. \nCe ne sono di diversi tipi:\nLampade a catodo cavo.\nTali lampade sono costituite da un catodo di forma cilindrica a cui \u00e8 applicata una differenza di potenziale elettrico (\u224810mA rispetto ad un anodo metallico posto nelle sue vicinanze. \nIl gas di riempimento ovvero argon o neon, si ionizza parzialmente. Gli ioni positivi, accelerati dal campo elettrico, urtano il catodo e provocano l'espulsione degli atomi superficiali (il cosiddetto sputtering). A questo punto l'atomo isolato in fase gas viene eccitato e tende a ritornare in una situazione di neutralit\u00e0 pi\u00f9 stabile emettendo energia sotto forma di radiazione luminosa. Possono essere: a singolo elemento, utili per le analisi di routine di un singolo elemento e quando \u00e8 richiesta un'elevata sensibilit\u00e0; multielemento, per analisi saltuarie di diversi elementi in sequenza. Sono meno sensibili delle lampade a singolo elemento e possono dare origine a sovrapposizione fra le righe spettrali, dannose soprattutto nel caso di analisi in tracce (condotte vicino ai limiti di rivelabilit\u00e0).\nLa radiazione viene raccolta e inviata al comparto di atomizzazione dove sono presenti gli atomi del campione da analizzare.\nLe lampade a catodo cavo hanno una vita non lunghissima (circa 200 ore di lavoro) infatti consumandosi vanno sostituite. Sono costituite da un'ampolla di vetro in cui \u00e8 posto il metallo insieme a due elettrodi e una finestra di quarzo.\nLampade a scarica elettrodica.\nUn'adeguata differenza di potenziale fra i due elettrodi fa scaturire una scarica elettrica che provoca la vaporizzazione del metallo e ne eccita gli atomi, i quali emettono le relative righe spettrali.\nAttualmente sono state soppiantate dalle lampade a catodo cavo ma sono a volte utilizzate per analisi di elementi come lo stagno, che ne migliorano i limiti di rivelabilit\u00e0.\nLampade a scarica in radiofrequenza.\nSono costituite da un bulbo di vetro nel quale si trova la bobina di un generatore di radiofrequenza.\nAll'interno del generatore si trova poi un bulbo di quarzo sigillato contenente a sua volta l'elemento.\nL'energia generata dal campo di radiofrequenza vaporizza l'elemento e ne eccita gli atomi che emettono la radiazione luminosa, con intensit\u00e0 superiore a quelle a catodo cavo.\nSistema di atomizzazione.\nEsistono vari sistemi di atomizzazione ma tutti hanno, in generale i medesimi compiti ovvero:\nDurante la determinazione della temperatura di incenerimento di un determinato elemento vengono effettuate varie prove, nelle quali bisogna stare ben attenti a non raggiungere temperature troppo elevate che quindi potrebbero determinare l'atomizzazione di alcune molecole (questo processo andrebbe a fallare la misurazione della temperatura poich\u00e9 in seguito all'atomizzazione gli atomi non vengono registrati e il segnale va via via scemando). Altro inconveniente di questa indesiderata atomizzazione \u00e8 che, non appena avviene l'atomizzazione delle molecole, queste (ormai atomi liberi) vengono portate via a causa del continuo fluire del gas.\nAtomizzazione mediante fiamma.\nNel sistema a fiamma, il campione viene aspirato e tramite una miscela di gas viene inviato alla camera di premiscelazione. La miscela viene quindi nebulizzata e mandata alla testa del bruciatore per essere atomizzata.\nIn base al tipo di elemento da analizzare, si user\u00e0 una ben determinata miscela di gas.\nUn altro fattore importante \u00e8 che la fiamma \u00e8 suddivisa principalmente in tre regioni, la zona di combustione primaria, la zona interconale ed il cono esterno. In tutte queste regioni si raggiungono temperature differenti e avvengono reazioni diverse.\nEsistono varie tipologie di fiamma:\nAtomizzazione mediante fornetto di grafite.\nIl fornetto di grafite non utilizza una fiamma ma usa un riscaldamento elettrico. Punto forte di questo metodo sta nel fatto che si abbassa la quantit\u00e0 di campione necessario all'analisi e si aumenta notevolmente la sensibilit\u00e0 analitica.\nIl campione viene posto in una camera fatta di grafite nella quale fluisce un gas inerte che rende l'atmosfera completamente non ossidante (il che permette di ovviare al problema della formazione degli ossidi refrattari). Poi, tramite rampe programmate, viene innalzata elettricamente la temperatura per eliminare eventuali sostanze organiche presenti e atomizzare il campione. Inoltre, \u00e8 da notare anche il fatto che essendo formato di grafite si ha un impedimento per quanto riguarda la ionizzazione degli elementi (in particolare l'ossidazione, la pi\u00f9 fastidiosa).\nDifferenze tra atomizzazione mediante fiamma e mediante fornetto di grafite.\nOltre alla loro composizione le differenze tra l'analisi effettuata in fiamma e quella effettuata nel fornetto sono le seguenti:\nUn inconveniente del fornetto \u00e8 che la misurazione effettuata col fornetto \u00e8 molto accurata, ci\u00f2 \u00e8 sia un bene sia un male perch\u00e9 la misurazione \u00e8 molto pi\u00f9 vicina al valore vero ma la possibilit\u00e0 di far tornare identiche due misurazione \u00e8 pressoch\u00e9 nulla, con la fiamma invece le misurazioni sono pi\u00f9 precise e ci\u00f2 implica la possibilit\u00e0 di far tornare uguali due misurazioni (ma i dati raccolti sono pi\u00f9 lontani da quelli veri).\nMonocromatore.\nIl monocromatore \u00e8 un sistema che permette di selezionare una sola lunghezza d'onda (o un range ristretto di lunghezze d'onda) di interesse per l'analisi che si vuole effettuare.\nSi basa sui fenomeni di diffrazione della luce come, ad esempio, la scomposizione della luce bianca nelle sue componenti cromatiche dopo l'attraversamento di un prisma di cristallo.\nGrazie a una serie di dati che imposta l'operatore, il monocromatore, tramite una serie di specchi e lenti mobili, pu\u00f2 isolare una sola componente cromatica (ovvero lunghezza d'onda) per poi utilizzarla. \nLa necessit\u00e0 di selezionare una determinata lunghezza d'onda in fase di analisi nasce dal fatto che l'accuratezza della lettura aumenta notevolmente in quanto l'intensit\u00e0 della frequenza di interesse non viene mascherata, in parte, dalle altre frequenze; quindi tanto pi\u00f9 un monocromatore riesce a scindere la radiazione policromatica in una ben determinata lunghezza d'onda tanto maggiore sar\u00e0 la sensibilit\u00e0 dello strumento.\nIl PC elabora il segnale elettrico proveniente dal rivelatore ed esprime il risultato della misura in unit\u00e0 di assorbanza, che \u00e8 la capacit\u00e0 degli atomi (e delle molecole) di assorbire energia da una radiazione elettromagnetica.\nRivelatore.\nI rivelatori usati nelle analisi di assorbimento atomico sono perlopi\u00f9 tubi fotomoltiplicatori, simili a quelli usati per l'UV/visibile. Il segnale all'uscita di questi dispositivi \u00e8 direttamente proporzionale all'intensit\u00e0 della radiazione che lo produce, ma fortemente amplificato dalla sequenza di dinodi; l'assorbimento atomico del campione attenua la riga analitica emessa dalla sorgente e quindi fa diminuire, in proporzione, la corrente in uscita dal fotomoltiplicatore. Un fotomoltiplicatore di buone prestazioni pu\u00f2 misurare intensit\u00e0 dell'ordine di 10\u22126 a 10\u221211 lumen. La sensibilit\u00e0 dei fotomoltiplicatori nelle diverse regioni spettrali dipende dal materiale di cui \u00e8 costituito il catodo; negli strumenti di uso comune i fotomoltiplicatori forniscono buone prestazioni su tutto l'intervallo utile per la spettrofotometria di assorbimento atomico. La qualit\u00e0 del fotomoltiplicatore \u00e8 definita dalla corrente di fondo e il rumore di fondo.\nInterferenze.\nDentro al sistema di atomizzazione il campione pu\u00f2 andare incontro ad alcuni fenomeni molecolari:\nLe interferenze si suddividono in due categorie: \"interferenze spettrali\" e \"interferenze non spettrali.\"\nInterferenze non spettrali.\nSono suddivisibili in:\nLe interferenze fisiche dipendono prettamente dalle caratteristiche fisiche in cui \u00e8 immerso l'elemento da analizzare e si hanno principalmente con la fiamma. Nel caso in cui il campione abbia una viscosit\u00e0 o una tensione superficiale differente da quella degli standard, la nebulizzazione cambia e di conseguenza cambia anche il numero di atomi che raggiungono la fiamma. Sinteticamente: maggiore \u00e8 la viscosit\u00e0 della matrice, peggiore sar\u00e0 la resa ricavabile. Per riuscire a raggiungere una matrice paragonabile a quella delle soluzioni standard, si esegue il \"metodo dell'aggiunta\".\nLe interferenze chimiche, invece, dipendono da particolari specie chimiche presenti all'interno della matrice o del sistema di atomizzazione che interagendo con gli atomi fanno in modo che il prodotto non dia assorbimento. esse si possono avere sia in fiamma sia nel fornetto:\nLe interferenze da ionizzazione sono presenti solamente nella fiamma (dato che, come gi\u00e0 detto precedentemente, nel fornetto l'atmosfera non \u00e8 ionizzante e quindi queste interferenze non si verificano). Nella fiamma aria-acetilene le temperature che si raggiungono sono molto elevate e questo pu\u00f2 determinare una ionizzazione degli elementi alcalini e alcalino-terrosi. Per fare in modo che il problema non sussista viene introdotto un \"agente schermate\" (in quantit\u00e0 ingenti), ovvero un altro metallo alcalino che si ossida pi\u00f9 facilmente e che quindi determina una riduzione dell'analita.\nInterferenze spettrali.\nSono suddivisibili in:\n1. Interferenze da emissione: causate dalla emissione da parte di particelle che si trovano lungo il cammino ottico. Sono verificabili sia in fiamma sia in fornetto:\n2. Interferenze atomiche: causate da un altro elemento (che non sia l'analita) il quale d\u00e0 una riga spettrale vicino a quella analitica, determinando un aumento dell'assorbanza. Queste interferenze non sono molto comuni, comunque, perch\u00e9 le righe analitiche sono molto strette (0.001-0.002 nm). Esse si possono verificare nel caso in cui si abbiano lampade multielemento e la fenditura sia troppo ampia; questi inconvenienti sono comunque segnalati nel manuale fornito dal costruttore.\n3. Interferenze molecolari: dovute a specie molecolari (presenti nella matrice) che determinano un errore in eccesso. Generalmente queste interferenze sono eliminabili con l'aumento del calore della fiamma (usando la fiamma protossido di azoto-acetilene) o della temperatura nel tubo di grafite con il fine di migliorare l'atomizzazione (anche se con l'aumento della temperatura nella fiamma si pu\u00f2 avere un'eccessiva ionizzazione). Ad esempio, il calcio pu\u00f2 provocare un errore in eccesso nella determinazione del bario (CaOH assorbe a 554 nm, mentre il Bario a 553,6 nm).\n4. Interferenze di scattering: causate, in fiamma e in fornetto, dalla presenza di particelle solide o gocce non perfettamente vaporizzate, che provocano fenomeni di diffusione e quindi un aumento dell'assorbimento. Si pu\u00f2 ovviare a questo problema cambiano di rapporto combustibile/comburente (in modo da avere una distruzione della matrice pi\u00f9 completa, ma non deve essere troppo eccessiva la temperatura altrimenti potrebbe verificarsi la volatilizzazione di alcuni elementi) ma un certo \"assorbimento di fondo\" deve essere tollerato nel caso di un metallo volatile in una matrice termoresistente.\nCorrezione dell'assorbimento di fondo.\nL'insieme delle interferenze spettrali molecolari e quelle di scattering determinano un \"assorbimento di fondo\" che ha un intervallo molto ampio (10-100 nm). Per ridurne l'ampiezza, oltre a restringere la fenditura d'ingresso del fotomoltiplicatore o usare dei modificatori della matrice vengono usati dei sistemi di correzione molto specifici:\n1. Per questo metodo vengono misurati due valori di assorbanza: quello dell'analita e un valore di confronto (in cui si \u00e8 certi che l'analita non assorbe), situato ad una lunghezza d'onda abbastanza vicina alla riga di risonanza analitica. La componente dovuta ad interferenze pu\u00f2 essere eliminata sottraendo il valore di confronto all'assorbanza dell'analita.\nIl sistema di elaborazione.\nIl sistema di elaborazione \u00e8 la parte dello strumento pi\u00f9 vicina all'operatore il quale, tramite un'apposita interfaccia, riesce a comunicare con lo strumento. \u00c8 generalmente un PC il quale, tramite appositi strumenti hardware, riesce a comunicare con lo strumento.\nIl PC, per sua natura, rende la comunicazione tra l'operatore e lo strumento estremamente semplice e diretta. L'operatore, tramite appositi software riesce cos\u00ec a gestire lunghezze d'onda, temperature d'esercizio, diagnostica dello strumento, tempi di analisi ecc.\nInoltre il software elabora i dati provenienti dallo strumento e li visualizza all'operatore in unit\u00e0 facilmente comprensibili (assorbanza, mg/L, ppm...).\nOltre alla semplice elaborazione, il computer permette all'operatore di creare report e di stamparli, di archiviare i dati analitici, di gestire il database delle analisi e, grazie ad internet, di inviare, condividere e pubblicare i dati analitici per favorire un costante aggiornamento e sviluppo soprattutto nell'ambito della ricerca.\nTecnica dei vapori freddi.\n\u00c8 un metodo relativamente pi\u00f9 \"moderno\", molto utilizzato nell'analisi del mercurio per il quale fornisce elevata sensibilit\u00e0, sfrutta la reazione tra NaBH4 (boroidruro di sodio) ed il campione solubilizzato producendo la riduzione del mercurio a mercurio metallico. Il mercurio forma un metallo liquido con una relativamente elevata pressione di vapore; i vapori, insufflando gas inerte nella soluzione o attraverso un sistema di filtraggio, vengono portati in una cella chiusa dove vengono attraversati dalla radiazione elettromagnetica.\nTecnica della generazione di idruri.\nLa soluzione in esame viene fatta reagire con NaBH4 in un sistema di reazione esterno alla spettrofotometro. In questo modo, elementi come arsenico, bismuto, germanio, piombo, antimonio, selenio, stagno e tellurio tendono a formare idruri volatili che vengono convogliati in un'apposita cella. Riscaldando la cella gli idruri si decompongono formando specie atomiche il cui assorbimento viene misurato nel modo consueto."}
{"id": "92433", "revid": "2139485", "url": "https://it.wikipedia.org/wiki?curid=92433", "title": "Charles Taze Russell", "text": "Biografia.\nPrimi anni.\nCharles Taze Russell nacque nel 1852 a Allegheny, un sobborgo di Pittsburgh in Pennsylvania (Stati Uniti) da Joseph Lytel Russell e Ann Eliza Birney, una coppia di immigrati scozzesi-irlandesi di fede presbiteriana. Fu il secondo di cinque figli e uno dei due che sopravvisse fino all'et\u00e0 adulta.\nI Russell vissero a Filadelfia ed Allegheny, prima di trasferirsi a Pittsburgh, dove divennero membri della Chiesa Presbiteriana. Durante l'adolescenza, Charles divenne socio del padre nell'attivit\u00e0 di famiglia, un'avviata catena di negozi d'abbigliamento di Pittsburgh.\nNon soddisfatto del credo dei genitori, durante l'adolescenza lesse con passione la Bibbia e all'et\u00e0 di tredici anni Charles lasci\u00f2 la Chiesa Presbiteriana per unirsi alla Chiesa congregazionalista.\nPredicazione.\nNel 1870, all'et\u00e0 di diciotto anni, frequent\u00f2 un gruppo di studio del ministro Jonas Wendell, della Chiesa Cristiana Avventista di George Storrs. Durante la sua presentazione, Wendell deline\u00f2 la sua convinzione che il 1874 sarebbe stato l'anno della seconda venuta di Cristo, una conclusione che a Russell parve logica e ben motivata. In seguito afferm\u00f2 che quella presentazione aveva lasciato in lui un rinnovato zelo e la convinzione che la Bibbia non solo era la parola di Dio, ma che tutti i cristiani hanno una responsabilit\u00e0 personale: predicare il suo vangelo. Una predica dell'avventista Jonas Wendell, un ministro della Chiesa Cristiana Avventista, insieme a George Storrs, lo aiut\u00f2 a superare tale crisi, ristabilendo in lui la fede nell'ispirazione divina della Bibbia.\nNello stesso anno inizi\u00f2, con alcuni conoscenti di Pittsburgh, uno studio sistematico della Bibbia in modo informale. Il sistema di studio era semplice: qualcuno proponeva un quesito, il gruppo ne discuteva cercando tutti i versetti attinenti. Quando poi si era convinti che i versetti fossero tutti in armonia, allora si giungeva ad una conclusione che veniva annotata.\nSecondo alcuni testimoni di Geova, per qualche tempo condivise, almeno in parte, alcune affermazioni di Nelson Homer Barbour sul ritorno di Cristo. N. H. Barbour, un membro della Chiesa Cristiana Avventista di George Storrs. Barbour nacque a New York (1824), citt\u00e0 nella quale svolse il suo percorso scolastico. A Temple Hill studi\u00f2 anche per il ministero Metodista Episcopale. Legato ad importanti persone newyorkesi conobbe personaggi influenti tra cui, ad esempio, Daniel Cogswell che negli anni successivi divenne Presidente della Conferenza di New York della Chiesa cristiana dell'Avvento (Advent Christian Church). Nell'autunno del 1873 N. H. Barbour inizi\u00f2 a diffondere le sue idee sulla \"venuta invisibile di Cristo\" e sull'imminente \"giudizio finale\", attraverso una rivista che si chiamava \" The Midnight Cry\". In seguito cambi\u00f2 rapidamente il nome in \"Araldo del Mattino\". che verr\u00e0 stampato mensilmente dal gennaio 1874.\nCharles Taze Russell, nel dicembre 1875, ricevette una copia del mensile e trovandosi d'accordo con i princ\u00ecpi dottrinali di Barbour, organizz\u00f2 la citt\u00e0 di Philadelphia perch\u00e9 Barbour vi potesse parlare nel 1876. Inizio cos\u00ec la societ\u00e0 tra N. Barbour e C. T. Russell durante la quale Barbour pubblic\u00f2 il libro \"Three Worlds\" (1877) e successivamente un libretto intitolato proprio dallo stesso Russell \" Oggetto e modalit\u00e0 del ritorno del nostro Signore\". (1878). C.T. Russell collabor\u00f2 quindi fattivamente con Barbour al giornale di quest'ultimo: l\"'Herald of the Morning\" ; \u00e8 in queste pagine che si preannunciava la fine del mondo, o pi\u00f9 precisamente il rapimento in cielo degli eletti, proiettandola nell'anno 1878. Nel 1878 Russell tronc\u00f2 i rapporti con Barbour. Secondo i testimoni di Geova il motivo fu:\nNel mese di luglio 1879 Russell ha iniziato a pubblicare la \"Zion's Watch Tower\" (Torre di Guardia di Sion), un periodico che entro quello stesso anno sal\u00ec alla tiratura di seimila copie e nel 1961 raggiunse la quota di 3.800.000 copie. Dieci anni dopo, Russell diede inizio alla \"Societ\u00e0 dei Trattati della Torre di Guardia\". Questa ed altre societ\u00e0 simili stampano una quantit\u00e0 enorme di pubblicazioni, che vengono diffuse largamente in ogni citt\u00e0 degli Stati Uniti, in Italia, e nel resto del mondo. La Torre di Guardia di Sion, fu il principale giornale del movimento degli Studenti Biblici, ma solo molti anni dopo la morte di Russell, la rivista \u00e8 stata collegata con i testimoni di Geova ed \u00e8 stata ribattezzata La Torre di Guardia.)\nNel 1914 si stampavano circa 50.000 copie per edizione.\nNel 1881 pubblic\u00f2 il volumetto \"Food for Thinking Christans\" con una tiratura di un milione e mezzo di copie. Successivamente inizi\u00f2 a stampare i volumi degli \"Studi sulle scritture\". Gli scritti di Russell rappresentarono la base delle dottrine degli studenti biblici. Russell inoltre rappresent\u00f2 l'anello di collegamento tra gli Studenti Biblici e la tradizione millenarista, avventista e profetica tipica del mondo cristiano di lingua inglese.\nRalph Leffler, che sent\u00ec parlare Russell, ricordava:\nNel 1903 il professore Daniele Rivoir fece stampare in italiano il \"Divin Piano dell'Et\u00e0\", il primo libro della serie studi delle scritture di Russell, pubblicato ufficialmente in italiano nel 1905.\nLa rivista \"Torre di Guardia\" non fu l'unico mezzo di diffusione. Nel 1913 tramite 2000 giornali pubblicati negli Stati Uniti, Canada ed Europa, Russel fece pubblicare ogni settimana un sermone che poteva essere letto da un pubblico di 15.000.000 di lettori. A partire dal 1912, in piena epoca del film muto, fu prodotto e proiettato a milioni di persone il \"Fotodramma della Creazione\", composto da un insieme di diapositive a colori e filmati, sincronizzati con registrazioni musicali e discorsi incisi su dischi. Il fotodramma trasportava i presenti dalla creazione della terra fino al Regno Millenario di Cristo. Alla fine del 1914 il \"Fotodramma\" era stato proiettato a milioni di persone nell'America Settentrionale, in Europa, in Nuova Zelanda e Australia.\nRussel predisse pi\u00f9 volte la fine del mondo. Le dottrine relative alla \"fine del mondo\" dovettero essere cambiate e quindi venne indicato prima il 1914 poi il 1918 perch\u00e9 la battaglia di Armageddon era ormai imminente. Alcune affermazioni sulla stampa riportavano: \"I sette giorni prima del diluvio possono rappresentare i sette anni, dal 1914 al 1921, a met\u00e0 della settimana di anni gli ultimi membri del Messia passarono sotto il velo ... La nostra idea e che la glorificazione del piccolo gruppo nella primavera del 1918 A.D. sar\u00e0 a met\u00e0 cammino ... fra la chiusura del tempo dei gentili e la chiusura della strada celeste, A.D. 1921\" Ed anche:\"Sembra stabilito che l'ora del travaglio del Sion spirituale \u00e8 fissata per la Pasqua ebraica del 1918 ... gli angeli caduti invaderanno la mente di molta gente della chiesa spirituale ... guidando per mano le masse furiose alla distruzione ...\" Ancora dallo stesso libro:\"\u00c8 il giorno della vendetta, che inizi\u00f2 con la guerra mondiale del 1914 e che si concluder\u00e0 come una furiosa tormenta nel 1918\" ... Proseguendo:\"Le chiese cesseranno di esistere ...culminando nel 1918 nella loro distruzione\"\nsempre sullo stesso tono:\"... i nostri occhi dovrebbero comprendere chiaramente che la Battaglia del Grande Giorno del Dio Onnipotente \u00e8 ora in atto\" Oppure:\"... la Grande Piramide, le cui misure confermano l'insegnamento della Bibbia che nel 1878 marc\u00f2 l'inizio della raccolta dell'et\u00e0 del vangelo ... la raccolta si chiuderebbe 40 anni dopo, per testimoniare, nella primavera del 1918 A.D. ... che abbiamo solo pochi mesi per lavorare prima che la grande notte arrivi quando nessun uomo pu\u00f2 lavorare\"\nNegli ultimi anni della sua vita, la predicazione di Russell ruot\u00f2 attorno alla data del 1914 come sicura data della fine del mondo e non manifest\u00f2 mai incertezze per questa convinzione.\nRussell fond\u00f2 inoltre alcune societ\u00e0 \"non profit\" che servirono come organizzazione per l'attivit\u00e0 di predicazione del proprio messaggio:\nTramite la \"Torre di Guardia\", C. T. Russel incoraggi\u00f2 i lettori a riunirsi ovunque fosse possibile e formare gruppi per \"edificarsi spiritualmente\" a vicenda. Inoltre dalla sede centrale della Watch Tower Society venivano inviati rappresentanti viaggianti per mantenere i contatti con questi gruppi.\nA Russell era attribuito un notevole dinamismo: uomo d'affari in grado di dirigere la sua organizzazione come un'impresa, instancabile viaggiatore, oratore e polemista (dibatt\u00e9 anche con personalit\u00e0 di spicco del clero protestante), nonch\u00e9 scrittore assai prolifico. In vita era considerato da molti suoi seguaci \"lo schiavo fedele e discreto\" predetto nel Vangelo di Matteo, che sulla terra avrebbe amministrato gli averi del signore, identificazione che Russell comunque sempre rifiut\u00f2. \nGli succedette come presidente della Societ\u00e0 Joseph Franklin Rutherford, che impost\u00f2 la Societ\u00e0 secondo alcune caratteristiche presenti per molti anni, modificando numerosi aspetti dell'originaria dottrina di Russell e cambiando il nome del movimento in \"Testimoni di Geova\". Questo diede origine a vari gruppi scismatici, alcuni dei quali ormai scomparsi, altri che tuttora si richiamano all'insegnamento di Russell."}
{"id": "92434", "revid": "36426", "url": "https://it.wikipedia.org/wiki?curid=92434", "title": "Codice Baudot", "text": "Il codice Baudot, cos\u00ec chiamato in onore del suo ideatore \u00c9mile Baudot, \u00e8 un sistema di codifica per un set di caratteri utilizzato nelle telescriventi prima dei sistemi EBCDIC e ASCII.\nStoria e caratteristiche.\nIl codice originario fu sviluppato nel 1874 con il nome di International Telegraph Alfabet n. 1 (ITA1). Veniva codificato utilizzando una tastiera a cinque tasti dove ogni tasto corrispondeva ad un bit di un sistema di codifica a cinque livelli. Un sistema meccanico scandiva la tastiera, dopodich\u00e9 liberava i tasti per permettere l'inserimento del carattere successivo.\nIntorno al 1901 il codice originario fu rivisto da Donald Murray, il quale riorganizz\u00f2 i caratteri, ne aggiunse di nuovi e introdusse i codici \"shift\", che consentivano di cambiare il set di caratteri in uso. Con l'introduzione di questa codifica si cominciarono ad usare tastiere pi\u00f9 moderne. La codifica dei caratteri fu riorganizzata in modo che i caratteri pi\u00f9 utilizzati corrispondessero ad un minore numero di commutazioni e quindi minore usura dei meccanismi.\nUn'ulteriore modifica dovuta essenzialmente alla Western Union fu la rimozione di alcuni caratteri. Questa ultima versione \u00e8 nota come codice Baudot oppure \"International Telegraph Alphabet No 2\" (ITA2). Il codice ITA2 viene usato per alcune applicazioni, in particolare tra i radioamatori (RTTY).\nNel codice ITA2 i caratteri sono rappresentati da cinque bit e sono impiegate due serie di simboli, le lettere (LTRS) ed i simboli (FIGS). Il segnale FIGS (11011) indica che i caratteri successivi devono essere interpretati come simboli, fino alla ricezione del segnale LTRS (11111). Il codice ENQuiry richiede all'altro terminale di identificarsi (equivale a chiedere \"chi sei?\"). Nel sistema telex i simboli corrispondenti ai codici 0D, 14 e 1A non sono utilizzati.\nSi noti che i codici di controllo usano una rappresentazione binaria simmetrica (palindroma), cos\u00ec che inserendo un nastro perforato al contrario non si causano problemi agli apparati e il testo trasmesso pu\u00f2 comunque essere interpretato. I codici FIGS (11011), LTRS (11111) e spazio (00100) sono simmetrici, mentre CR (01000) e LF (00010), poich\u00e9 sono normalmente inviati in coppia, producono lo stesso risultato (testina a capo sulla nuova linea). Il codice LTRS (11111) \u00e8 usato anche per cancellare caratteri dal nastro riperforandolo, come l'equivalente DEL nel codice ASCII.\nLa sequenza RYRYRY... \u00e8 usata nei messaggi di prova poich\u00e9 rappresentando la sequenza 01010 10101... impegna al massimo i meccanismi delle telescriventi. Alcune implementazioni del codice ITA2 negli Stati Uniti differiscono nell'uso dei codici ENQ, + e dei simboli associati ai caratteri f, g, h rispetto al codice standard rappresentato nella tabella.\nIl codice Baudot nei media.\nIl gruppo musicale rock inglese Coldplay ha utilizzato come copertina del loro terzo album, \"X&amp;Y\", la rappresentazione grafica (ruotata di 90\u00b0) delle lettere X e Y scritte attraverso un codice simile al codice Baudot. Lo stesso disegno \u00e8 stato riproposto per le copertine di tutti i singoli estratti dal medesimo album."}
{"id": "92443", "revid": "123801626", "url": "https://it.wikipedia.org/wiki?curid=92443", "title": "Quaderni piacentini", "text": "Quaderni piacentini fu una rivista trimestrale fondata e diretta da Piergiorgio Bellocchio nel marzo del 1962 a Piacenza con il sottotitolo \"a cura dei giovani della sinistra\", come prolungamento dell'attivit\u00e0 del circolo \"Incontri di cultura\" di Piacenza.\nStoria.\nIl primo numero della rivista, che come il secondo numero usc\u00ec tirato a ciclostile, recava l'intestazione 'Piacenza' e 'numero unico'. Il secondo fascicolo usc\u00ec nell'aprile con il numero '1 bis', mentre il terzo, che si presentava doppio, era a stampa.\nAl direttore Piergiorgio Bellocchio si affiancarono, dal n. 16, prima Grazia Cherchi e poi dal n. 28, Goffredo Fofi. Solo successivamente e dopo vari mutamenti si giunse ad un \"Comitato di direzione\" composto da Luca Baranelli, Bianca Beccalli, Alfonso Berardinelli, Grazia Cherchi, Francesco Ciafaloni, Carlo Donolo, Giovanni Raboni, Goffredo Fofi, Giovanni Jervis, Michele Salvati, Federico Stame e Piergiorgio Bellocchio.\nTra i collaboratori, inoltre, Franco Fortini, Sergio Bologna, Giovanni Giudici, Goffredo Fofi, Giancarlo Majorino, Giacomo Marramao, Luciano Amodio, Edoarda Masi, Roberto Roversi, Mario Isnenghi, Alberto Asor Rosa, Cesare Cases, Renato Solmi, Sebastiano Timpanaro, Guido Viale, e quindi anche, dal 1983, Gad Lerner, Franco Moretti, Roberto Moscati e Stefano Nespor.\nLa rivista attravers\u00f2 diverse fasi dalla sua fondazione:\n\"Quaderni Piacentini\" pu\u00f2 essere considerata, anche per il livello dei contenuti, una delle riviste politiche e culturali pi\u00f9 interessanti di quegli anni, anche se ebbe sempre un pubblico limitato: infatti non super\u00f2 la diffusione massima di 11.000 copie. Sul \"Sole 24 Ore\" del 22 aprile 2007, Cesare De Michelis l'ha ricordata come la rivista di un gruppo di intellettuali che \"cercarono di tenere assieme il lume della ragione con la pratica della contestazione\"."}
{"id": "92454", "revid": "125738682", "url": "https://it.wikipedia.org/wiki?curid=92454", "title": "Hermann Weyl", "text": "Tra le personalit\u00e0 pi\u00f9 influenti del XX secolo, i suoi studi e le sue ricerche hanno avuto una grande rilevanza in molti settori chiave della matematica (a partire dalla teoria dei numeri), della fisica teorica e della fisica matematica. Pubblic\u00f2 lavori specialistici, divulgativi e di carattere generale prevalentemente su spazio, tempo, materia, fisica quantistica, filosofia, logica, simmetria e storia della matematica. Notevoli poi i suoi contributi all'analisi matematica, l'analisi funzionale, l'algebra, la topologia e la geometria differenziale. Fu uno dei primi ad ammettere la possibilit\u00e0 di combinare la relativit\u00e0 generale con le leggi dell'elettromagnetismo, dando il via alle moderne teorie di gauge. Ha lasciato tracce di grande rilievo anche in filosofia della scienza.\nTrascorse gran parte della sua vita lavorativa a Gottinga, Zurigo e Princeton. La sua personalit\u00e0 scientifica \u00e8 strettamente legata alla tradizione matematica dell'Universit\u00e0 di Gottinga, rappresentata principalmente da David Hilbert e Hermann Minkowski, dove si form\u00f2. Fu anche una figura chiave per i primi anni di vita dell'Institute for Advanced Study (IAS) di Princeton, in quanto contribu\u00ec in modo determinante a crearvi una prospettiva interdisciplinare integrata e internazionale.\nMentre non vi erano matematici della sua generazione che aspiravano all\"'universalismo\" di Henri Poincar\u00e9 o di Hilbert, Weyl si avvicin\u00f2 ad esso come nessun altro. Michael Atiyah, in particolare, ha osservato a questo proposito che ogni volta che si addentrava in un ambito disciplinare, trovava che Weyl l'aveva preceduto.\nBiografia.\nWeyl nacque a Elmshorn, cittadina vicina ad Amburgo, Germania. Dal 1904 al 1908 studi\u00f2 a Gottinga e a Monaco, principalmente matematica e fisica. Consegu\u00ec il perfezionamento a Gottinga sotto la direzione di Hilbert e Minkowski. Nel 1910, ebbe il suo primo incarico accademico come assistente universitario a Gottinga di Hilbert. Nel 1913 ottenne una cattedra di matematica presso il Politecnico di Zurigo (ETH), dove rimase fino al 1930 quando assunse la cattedra che fu di Hilbert a Gottinga. Qui rimase fino al 1933 quando, per l'avvento del Nazismo, decise di accettare l'offerta di una cattedra all'IAS di Princeton, dove concluse la sua carriera accademica.\nInteressi e contributi.\nFondamenti geometrici delle variet\u00e0 differenziabili e della fisica.\n\"Vedi trasformazione di Weyl, tensore di Weyl\"\nNel 1913, Weyl pubblic\u00f2 \"Die Idee der Riemannschen Fl\u00e4che\" (Il concetto di superficie di Riemann), che diede una visione unificata delle superfici di Riemann. Nel 1918, introdusse la nozione di gauge, e forn\u00ec un primo esempio di quella che \u00e8 oggi nota come la teoria di gauge. Verso la fine degli anni '20, introdusse i metodi della teoria dei gruppi in meccanica quantistica. La teoria di gauge di Weyl fu un tentativo infruttuoso di modellizzare il campo elettromagnetico e il campo gravitazionale come propriet\u00e0 geometriche dello spaziotempo. Il tensore di Weyl nella geometria di Riemann \u00e8 di grande importanza per la comprensione della natura della geometria conforme.\nFondamenti della matematica.\nSi interess\u00f2 molto alle questioni, inerenti ai fondamenti della matematica, sollevate dagli intuizionisti. George P\u00f3lya e Weyl, durante un convegno di matematici a Zurigo (il 9 febbraio 1918), fecero una scommessa riguardo alla direzione che avrebbe preso in futuro la matematica. Weyl predisse che, nei successivi 20 anni, i matematici sarebbero giunti a comprendere la totale indeterminatezza di alcune nozioni quali quelle di numeri reali, insiemi e numerabilit\u00e0, e in pi\u00f9 che il domandarsi della verit\u00e0 o falsit\u00e0 della propriet\u00e0 dell'estremo superiore dei numeri reali avesse lo stesso significato dell'interrogarsi riguardo alla verit\u00e0 delle asserzioni fondamentali di Georg Hegel in merito alla filosofia della natura.\nL'esistenza di questa scommessa \u00e8 documentata in una lettera scoperta da Yuri Gurevich nel 1995. Si dice che alla fine delle discussioni sulla amichevole scommessa, le persone convenute decretarono che P\u00f3lya sarebbe stato il vincitore (ma Kurt G\u00f6del era in disaccordo).\nAll'incirca dopo il 1928 Weyl sembrava essersi convinto che l'intuizionismo matematico non si potesse conciliare con il suo entusiasmo verso il pensiero fenomenologico di Edmund Husserl.\nGruppi topologici, gruppi di Lie e teoria della rappresentazione.\nDal 1923 al 1938, Weyl svilupp\u00f2 la teoria dei gruppi compatti, in termini di rappresentazioni matriciali. Nel caso dei gruppi di Lie compatti dimostr\u00f2 una fondamentale formula detta formula del carattere di Weyl.\nQuesti risultati sono fondamentali per capire le caratteristiche di simmetria della meccanica quantistica, che egli tratt\u00f2 sulla base della teoria dei gruppi. Questa trattazione includeva gli spinori. I suoi studi, insieme con la formulazione matematica della meccanica quantistica, in gran parte dovuta a John von Neumann, fornirono la visione generale della meccanica quantistica che \u00e8 diventata familiare a partire dal periodo intorno al 1930. Anche i gruppi non compatti e le loro rappresentazioni, in particolare il gruppo di Heisenberg, sono stati coinvolti in maniera profonda nella formulazione della teoria. Da questo periodo, in buona misura per la spinta data dalle esposizioni di Weyl, i gruppi di Lie e l'algebra di Lie divennero parti essenziali sia per la matematica pura, che per la fisica teorica.\nIl suo libro \"The Classical Groups\", un testo seminale anche se difficile, prende in esame la teoria degli invarianti. Esso tratta gruppi simmetrici, gruppi lineari generali gruppi ortogonali e gruppi simplettici ed espone risultati sopra i loro invarianti e le loro rappresentazioni.\nAnalisi armonica e teoria analitica dei numeri.\nWeyl mostr\u00f2 anche come utilizzare le somme esponenziali nell'approssimazione diofantea con il suo criterio per la distribuzione uniforme modulo 1, che rappresent\u00f2 un passo fondamentale nella teoria analitica dei numeri. Questi risultati sono stati applicati alla funzione zeta di Riemann, cos\u00ec come alla teoria additiva dei numeri. Essi hanno aperto un filone di ricerca poi sviluppato da molti altri autori.\nUltime attivit\u00e0.\nNel 1928 e 1929, fu professore esterno presso la Princeton University.\nWeyl lasci\u00f2 la cattedra al Politecnico di Zurigo nel 1930 e divenne il successore di Hilbert a Gottinga dove tenne la cattedra di matematica. L'avvento del Nazional Socialismo in Germania nel 1933, indusse Weyl a trasferirsi presso l'Institute for Advanced Study, dove lavor\u00f2 con Albert Einstein.\nA Princeton Weyl si dedic\u00f2 alla ricerca di una teoria unificatrice di gravitazione ed elettromagnetismo. Weyl tent\u00f2 di incorporare l'elettromagnetismo all'interno del formalismo geometrico della relativit\u00e0 generale. Gli studi di Weyl riguardavano le superfici di Riemann e la relativa definizione di variet\u00e0 complessa in una dimensione e costituiscono parte della teoria delle variet\u00e0 complesse e delle variet\u00e0 differenziali.\nGli studi di Weyl costituirono la base per successive analisi circa la violazione della conservazione della parit\u00e0, una propriet\u00e0 dell'interazione debole fra leptoni studiata nella fisica delle particelle.\nWeyl lavor\u00f2 presso l'IAS fino al raggiungimento della pensione nel 1952. In seguito visse a Zurigo fino alla morte.\nVisione scientifica.\nVi \u00e8 un commento di Weyl, che, apparentemente scherzoso ma molto vicino all'indole di Paul Dirac, contribuisce a comprendere la sua personalit\u00e0 di scienziato:"}
{"id": "92458", "revid": "9", "url": "https://it.wikipedia.org/wiki?curid=92458", "title": "Zhenduo Yang", "text": ""}
{"id": "92460", "revid": "1060", "url": "https://it.wikipedia.org/wiki?curid=92460", "title": "Ultima cena", "text": ""}
{"id": "92461", "revid": "1534511", "url": "https://it.wikipedia.org/wiki?curid=92461", "title": "Hermann Minkowski", "text": "Svilupp\u00f2 la teoria geometrica dei numeri ed utilizz\u00f2 metodi geometrici per risolvere impegnativi problemi della teoria dei numeri, della fisica matematica e della teoria della relativit\u00e0.\nBiografia.\nMatematico tedesco nato in Lituania da Lewin Boruch Minkowski, un mercante che finanzi\u00f2 la costruzione della sinagoga di Kaunas e da Rachel Taubmann, entrambi di ascendenza ebraica.\nHermann Minkowski frequent\u00f2 in Germania l'Universit\u00e0 di Berlino e l'Universit\u00e0 di K\u00f6nigsberg, dove consegu\u00ec la laurea nel 1885. Mentre era ancora studente a K\u00f6nigsberg, nel 1883 fu insignito del \"Premio della Matematica\" dell'Acad\u00e9mie des Sciences francese per la sua teoria delle forme quadratiche. Minkowski insegn\u00f2 presso le Universit\u00e0 di Bonn, Gottinga, K\u00f6nigsberg e Zurigo. A Zurigo fu uno degli insegnanti di Albert Einstein.\nMinkowski approfond\u00ec lo studio dell'aritmetica delle forme quadratiche, in particolare quelle in \"n\" variabili, e la sua ricerca in quel campo lo indusse a considerare alcune propriet\u00e0 geometriche in uno spazio ad \"n\" dimensioni. Nel 1896 egli present\u00f2 la sua \"geometria dei numeri\", un metodo geometrico che risolveva problemi nell'ambito della teoria dei numeri.\nNel 1902 entr\u00f2 al Dipartimento di Matematica di Gottinga e divenne uno degli stretti collaboratori di David Hilbert.\nNel 1907 Minkowski giunse al convincimento che la teoria della relativit\u00e0 speciale (conosciuta anche come \"relativit\u00e0 ristretta\"), introdotta da Einstein nel 1905 e basata su precedenti lavori di Lorentz e di Poincar\u00e9, potesse essere compresa nell'ambito di uno spazio non euclideo, da allora noto come spazio di Minkowski, in cui il tempo e lo spazio non sono entit\u00e0 separate ma connesse fra loro in uno spazio-tempo quadridimensionale, e nel quale la geometria di Lorentz della relativit\u00e0 ristretta pu\u00f2 essere opportunamente rappresentata. Tale rappresentazione risult\u00f2 utile e senz'altro aiut\u00f2 le indagini di Einstein in merito alla relativit\u00e0 generale. La parte iniziale del suo discorso pronunciato in occasione dell'ottantesima \"Assemblea degli Scienziati della Natura e dei Medici Tedeschi\" (21 settembre, 1908) \u00e8 divenuta famosa:\nA 44 anni Minkowski mor\u00ec improvvisamente per appendicite.\nL'asteroide 12493 Minkowski fu cos\u00ec chiamato in suo onore."}
{"id": "92463", "revid": "1745361", "url": "https://it.wikipedia.org/wiki?curid=92463", "title": "Piramide (disambigua)", "text": "La piramide \u00e8 una costruzione architettonica molto diffusa nell'antichit\u00e0."}
{"id": "92464", "revid": "1848372", "url": "https://it.wikipedia.org/wiki?curid=92464", "title": "Eurovision Song Contest 1957", "text": "La seconda edizione dell'Eurovision Song Contest si \u00e8 tenuta presso la Gro\u00dfer Sendesaal des hessischen Rundfunks di Francoforte sul Meno, in Germania Ovest, il 3 marzo 1957.\nLa vincitrice \u00e8 stata Corry Brokken, per i Paesi Bassi, con \"Net als toen\".\nOrganizzazione.\nFu deciso che l'Eurovision Song Contest sarebbe stato ospitato a turni dagli Stati partecipanti e perci\u00f2 l'organizzazione della seconda edizione fu affidata all'emittente tedesca Hessischer Rundfunk (HR), compresa nel gruppo ARD.\nL'emittente selezion\u00f2 la propria sede di Francoforte sul Meno come sede dell'evento.\nDebuttarono altri tre paesi al festival: Austria, Danimarca e Regno Unito, portando a 10 la quota dei partecipanti. Quest'anno furono inoltre modificate alcune regole, permettendo ai duetti di partecipare e consentendo ad ogni nazione di inviare un solo rappresentante; inoltre le giurie nazionali non potranno votare per il proprio paese. Tali modifiche furono ispirate dal \"Festival of British Popular Songs\", prodotto dall'emittente britannica BBC.\nStruttura di voto.\nAl termine dell'ultima esibizione le giurie, composte da 10 membri per ogni paese, poterono assegnare un voto alla loro canzone preferita senza poter votare per la canzone del proprio paese. I voti sono stati comunicati per telefono dai primi portavoce della manifestazione e affissi su un apposito tabellone.\nOrchestra.\nDiretta dai maestri: Willy Berking (Belgio, Lussemburgo, Germania e Svizzera), Carl de Groof (Austria), Paul Durand (Francia), Kai Mortensen (Danimarca), Eric Robinson (Regno Unito), Armando Trovajoli (Italia) e Dolf Van Der Linden (Paesi Bassi).\nPortavoce.\nI portavoce dei voti assegnati dalle giurie nazionali per nazione e ordine di presentazione:"}
{"id": "92465", "revid": "1543377", "url": "https://it.wikipedia.org/wiki?curid=92465", "title": "Bobo-Dioulasso", "text": " \nBobo-Dioulasso \u00e8 la seconda pi\u00f9 grande citt\u00e0 del Burkina Faso (537.728 abitanti). Si trova nella parte sudoccidentale del Paese, nella provincia di Houet, circa 300\u00a0km a ovest della capitale Ouagadougou; si affaccia sul fiume Hou\u00ebt. Il nome della citt\u00e0 significa \"patria del popolo Bobo di lingua dioula\"; i Bobo sono infatti il gruppo etnico pi\u00f9 rappresentato nella regione. Bobo-Dioulasso \u00e8 comunque una citt\u00e0 multietnica e multiculturale, soprattutto per via del suo storico ruolo di crocevia delle rotte commerciali trans-sahariane.\nStoria.\nBobo-Dioulasso fu fondata nel XV secolo, originariamente con il nome di Sya. Nel 1897 fu occupata dai francesi. Lo sviluppo della citt\u00e0 ricevette un notevole impulso dalla costruzione della ferrovia di collegamento fra Abidjan e Ouagadougou.\nMonumenti e luoghi d'interesse.\nBobo-Dioulasso \u00e8 famosa per la sua Grande Moschea, costruita nel 1880 e fatta di fango, secondo il tipico stile sudanese. Altri luoghi importanti sono il palazzo Konsa e il lago dei pesci, sacro per la religione tradizionale locale. Vi si trovano anche un museo, uno zoo e un mercato di ceramiche.\nEconomia.\nBobo-Dioulasso \u00e8 un importante centro economico. Vi si pratica il commercio di prodotti agricoli e vi hanno sede numerosi stabilimenti tessili.\nCultura.\nLa cultura dell'etnia Bobo \u00e8 quella predominante del Burkina Faso. Particolare importanza riveste per il paese la musica del Burkina Faso, la musica bobo.\nAmministrazione.\nL'organizzazione amministrativa del dipartimento di Bobo-Dioulasso \u00e8 diverso da quella di tutti gli altri, ad esclusione del distretto della capitale Ouagadougou: esiste infatti un'ulteriore suddivisione amministrativa in 4 distretti (in francese \"arrondissement\"), ognuno dei quali ha un proprio sindaco ed un proprio consiglio che lo amministra, tre dei quali compongono la citt\u00e0 vera e propria, mentre il quarto \u00e8 il distretto rurale.\nI distretti di Bobo-Dioulasso.\nI 35 villaggi che compongono il distretto rurale sono: Bana, Bare, Borodougou, Dafinso, Darsalamy, Dinderesso, Dingasso, Dodougou, Dogotelama, Doufiguisso, Farakoba, Kekelesso, Kimidougou, Koikoile, Kokoroue, Koro, Kotedougou, Kouentou, Koumi, Leguema, Logofoursso, Matourkou, Moamy, Moussobadougou, Nasso, Niamadougou, Noumousso, Ouolonkoto, Pala, Panamasso, Samagan, Santidougou, Sogossagasso, Tondogosso e Yegueresso.\nInfrastrutture e trasporti.\nI collegamenti fra Bobo-Dioulasso e la capitale sono numerosi e includono treni, taxi ed aerei che battono la tratta tra le due citt\u00e0."}
{"id": "92466", "revid": "1513836", "url": "https://it.wikipedia.org/wiki?curid=92466", "title": "Eurovision Song Contest 2004", "text": "La quarantanovesima edizione dell'Eurovision Song Contest si \u00e8 svolta il 12 e 15 maggio 2004 presso l'Abdi \u0130pek\u00e7i Arena di Istanbul, in Turchia, in seguito alla vittoria di Sertab Erener nell'edizione precedente con \"Everyway That I Can\". \u00c8 il primo evento eurovisivo ospitato dalla Turchia.\nIl concorso si \u00e8 articolato per la prima volta in una semifinale e una finale, presentate da Korhan Abay e Meltem Cumbul.\nL'edizione ha visto il debutto di Albania, Andorra, Bielorussia e della confederazione di Serbia e Montenegro (nata in seguito alla trasformazione della Repubblica Federale di Jugoslavia). Inoltre ritornano in gara Danimarca, Finlandia, Lituania, Macedonia, Monaco e Svizzera, squalificati l'anno precedente con il sistema delle retrocessioni. Con l'introduzione della semifinale questo sistema \u00e8 stato completamente abbandonato.\nLa vincitrice \u00e8 stata l'ucraina Ruslana con \"Wild Dances\".\nOrganizzazione.\nLo slogan dell'edizione \u00e8 stato \"Under The Same Sky\" (dall'inglese: Sotto lo stesso cielo), tuttavia non \u00e8 stato disegnato alcun logo specifico per l'evento.\nScelta della sede.\nCon la vittoria di Sertab Erener all'Eurovision Song Contest 2003 di Riga, l'emittente turca T\u00fcrkiye Radyo ve Televizyon Kurumu (TRT) aveva selezionato come sede della quarantanovesima edizione la Mydonose Showland di Istanbul. Successivamente la stesse emittente \u00e8 tornata sui suoi passi annunciando che l'evento si sarebbe tenuto presso l'Abdi \u0130pek\u00e7i Arena, vista la maggiore capacit\u00e0.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nGli artisti cantano su basi musicali.\nSemifinale.\nLa semifinale si \u00e8 svolta il 12 maggio 2004; vi hanno partecipato 22 stati, e hanno votato 33 su 36 paesi partecipanti; Francia, Polonia e Russia non hanno trasmesso la serata.\n12 punti\nLa finale.\nLa finale si \u00e8 svolta il 15 maggio 2004; vi hanno gareggiato 24 stati:\nI paesi segnati in grassetto si qualificano automaticamente per la finale del 2005\n12 punti\nMarcel Bezen\u00e7on Awards.\nI vincitori sono stati:"}
{"id": "92470", "revid": "9", "url": "https://it.wikipedia.org/wiki?curid=92470", "title": "Alcide de Gasperi", "text": ""}
{"id": "92473", "revid": "767487", "url": "https://it.wikipedia.org/wiki?curid=92473", "title": "Charlot alla spiaggia", "text": "Charlot alla spiaggia (\"By the Sea\") \u00e8 un cortometraggio muto interpretato e diretto da Charlie Chaplin. Fu proiettato la prima volta il 29 aprile 1915.\nTrama.\nUna giornata ventosa sulla spiaggia.\nUna coppia passeggia sulla battigia, quando una folata di vento fa volare la paglietta che l'uomo tiene in testa; sopraggiunge Charlot e subisce lo stesso trattamento, ma previdenti, entrambi avevano legato il loro rispettivo copricapo al collo, per cui i cappelli non sfuggono loro, ma finiscono coll'ingarbugliarsi causa i fili e tra i due uomini scoppia la rissa.\nSi riappacificheranno quando un pugno maldestro sferrato da uno dei due si stamper\u00e0 sulla faccia del poliziotto, avvicinatosi per sedarli, atterrandolo sul colpo.\nUna graziosa villeggiante si accomoda su una panchina immediatamente raggiunta da Charlot che si produce in una serie di moine finch\u00e9 s'avvede della presenza del corpulento marito e saggiamente abbandona la preda per consumare un sorbetto al chiosco della spiaggia in compagnia del primo marito con paglietta e nuovamente si accende la rissa per il conto da pagare coinvolgendo anche il marito grande e grosso.\nCharlot si defila e individuata la moglie del primo marito s'intrattiene con lei ingaggiando una sorta di moscacieca, sennonch\u00e9, quando riaprir\u00e0 gli occhi, trover\u00e0 non la donna, ma i due mariti nel frattempo sopraggiunti e con fare tutt'altro che giocoso.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 29 aprile 1915."}
{"id": "92474", "revid": "36426", "url": "https://it.wikipedia.org/wiki?curid=92474", "title": "Kanji", "text": " \nI sono i caratteri di origine cinese usati nella scrittura giapponese in congiunzione con i sillabari hiragana e katakana.\nGeneralit\u00e0.\nOrigine, approdo in Giappone e accomodamento.\nI sinogrammi (in caratteri semplificati \u6c49\u5b57) sono nati nella Cina antica e, in origine, erano dei pittogrammi (\u5f62\u8c61), cio\u00e8 dei disegni che sono andati via via semplificandosi di elementi naturali, parti del corpo, utensili, animali e simili (e.g. riso \u7c73, cavallo \u9a6c, coltello \u5200, bocca \u53e3, le gocce di pioggia che scendono da una nuvola \u96e8...). Questi pittogrammi venivano usati perlopi\u00f9 per compiere delle scapulomanzie, cio\u00e8 delle divinazioni/previsioni sul futuro attraverso l'uso delle ossa. Infatti, i sinogrammi venivano incisi sui gusci di tartaruga (\u9f9f\u7532) e le scapole di bue, questi ultimi venivano messi sul fuoco e, in base alle screpolature, si formulava una profezia. Tra le altre prime tracce, si contano anche le incisioni sui vasi in bronzo della dinastia Zhou (\u5468\u671d), che indicano per esempio i proprietari dei vasi. Questi vasi di bronzo (\u9752\u94dc\u5668) venivano usati per contenere cibo, vino, armi, soldi (nella Cina antica, le monete avevano la forma di una conchiglia siccome, in un'epoca anteriore, si usavano le conchiglie \u8d1d come mezzi di scambio) o erano usati durante i sacrifici, per esempio per effettuare le libagioni (cio\u00e8 l'atto di rovesciare il contenuto di un vaso per terra come offerta a dei o antenati. Il carattere \u9b2f immortala il vino sacrificale, insaporito con degli aromi e con un mestolo in basso). Altri caratteri potevano trovarsi incisi su specchi in vetro e bronzo o su pettini, oggetti spesso conservati nelle tombe dei nobili.\nAl tempo, uno dei mezzi pi\u00f9 usati per scrivere era il rotolo formato da listelli di bamb\u00f9 intrecciati, che si disegnavano con il pittogramma \u518a (in altri casi, i caratteri si incidevano su oggetti come i vasi di bronzo, su pietra o si scrivevano sulla seta). Per scrivere, si usava un inchiostro (\u58a8\u6c34) formato da fuliggine filtrata, mescolata con la colla (resina fusa), messa in uno stampino decorato e ridotta ad un blocchetto che si scioglieva con l'acqua e lo sfregamento in una scodella di pietra. Per scrivere, si usava un pennino di legno (\u807f), rinforzato poi con un cappuccio di cuoio e sostituito pi\u00f9 avanti con il pennello con i peli.\nCon il proliferare dei caratteri e il loro impiego in letteratura e nell'amministrazione, i sinogrammi vennero creati usando, nella maggior parte dei casi, una struttura detta \"pianpang\", tale per cui a un radicale si affianca una chiave di lettura. In altre parole, accanto a un pittogramma che indica il campo semantico/di significato del carattere, si scrive un ulteriore carattere che indica la pronuncia e/o altre informazioni sul suo significato. Per esempio, il carattere \u79d2 indica oggi in cinese il concetto di \"secondo\" (unit\u00e0 di tempo) e, in origine, indicava l'arista, che fa parte della copertura esterna del chicco di riso insieme alle due glumelle. Il radicale \u00e8 \u79be, che indica il grano, mentre la chiave di lettura \u00e8 \u5c11 e indica sia la pronuncia, sia il concetto di \"piccolo\" e, in origine, la \"sabbia\" (\u00e8 un pittogramma che raffigura i granelli di sabbia, che oggi si indica come \u6c99). I radicali, detti \"busu\" (\u90e8\u9996), sono quindi diventati i \"mattoncini\" dei sinogrammi e la loro sistemazione pi\u00f9 nota universalmente \u00e8 la lista dei 214 Radicali Kangxi (\u5eb7\u7199\u90e8\u9996), che prendono il nome dal Dizionario Kangxi (\u5eb7\u7199\u5b57\u5178), pubblicato nel 1716, durante la Dinastia Qing (\u6e05\u671d). I radicali servono anche a cercare i kanji nei dizionari cartacei e virtuali, siccome i caratteri sono ordinati solitamente per radicale, a loro volta ordinati in base al numero di tratti. Tutti i sinogrammi hanno un ordine dei tratti prescrittivo che, se seguito, contribuisce alla migliore resa grafica del carattere.\nI caratteri cinesi sono arrivati in Giappone attraverso i coreani del regno di Baekje (\u767e\u6fdf \ubc31\uc81c, Corea meridionale) nel Periodo Yamato (\u5927\u548c\u6642\u4ee3 Yamato-jidai, collocato tra 250-710d.C.), seguito poi dal periodo Nara (\u5948\u826f\u6642\u4ee3, dal nome della capitale del tempo). Per la precisione, un monaco coreano buddista semi-leggendario di nome Wangin \uc655\uc778, \u738b\u4ec1 (giapponese: Wani) li avrebbe portati in Giappone durante un viaggio mentre in Giappone regnava l'imperatore \u014cjin (\u5fdc\u795e). Per la precisione, il Nihon Shoki (\u65e5\u672c\u66f8\u7d00) del 720d.C. nel decimo volume dice che Wani \u00e8 arrivato in Giappone durante il 16\u00ba anno del regno di \u014cjin, il 15\u00ba Imperatore del Giappone (la data tradizionale \u00e8 270-310d.C., ma la data reale \u00e8 semi-sconosciuta). Un'altra fonte che parla di Wani \u00e8 il Kojiki (\u53e4\u4e8b\u8a18) del 712a.C., che aggiunge che Wani fu mandato in Giappone dal re di Baekje insieme al Lunyu \u8bba\u8bed (le Massime di Confucio) e al Classico dei Mille Caratteri (\u5343\u5b57\u6587), un famoso testo usato tradizionalmente nell'apprendimento dei sinogrammi. Il Nihon Shoki dunque indica il 286d.C. come l'anno dell'arrivo dei sinogrammi in Giappone, ma il Kojiki indica il 372d.C., mentre altre fonti ancora sostengono il 404d.C. Nessuna fonte coreana parla di Wani.\nFin dai tempi del cinese arcaico (Old Chinese \u4e0a\u53e4\u6c49\u8bed, parlato durante le dinastie Xia \u590f\u671d, Shang \u5546\u671d, Zhou, a cui risalgono i vasi di bronzo, Qin \u79e6\u671d e Han \u6c49\u671d), la lingua cinese era frammentata in dialetti, ma durante il Primo Cinese Medio (\u4e2d\u53e4\u6c49\u8bed, fine delle Dinastie del Nord e del Sud, dinastie Sui \u968b\u671d, Tang \u5510\u671d e Song \u5b8b\u671d), parlato grossomodo quando i sinogrammi stavano entrando in Giappone, si era confezionata una pronuncia colta e standard per leggere le poesie in modo corretto, creata con un compromesso tra le variet\u00e0 del nord e del sud e formalizzata in delle raccolte di sinogrammi ordinati per rima, detti \"rimari\". Due celebri rimari sono il Qieyun \u5207\u97f5 e la sua espansione, il Guangyun \u5e7f\u97f5. In Giappone invece si parlava l'Old Japanese (giapponese arcaico, Joudai Nihon-go \u4e0a\u4ee3\u65e5\u672c\u8a9e), finito con la fine del Periodo Nara (794d.C.; la dinastia Sui regna a partire dal 581d.C.) e l'inizio del periodo Heian (\u5e73\u5b89, dal nome della capitale del tempo, Heian, oggi Kyoto \u4eac\u90fd): il giapponese, a partire dal Primo Giapponese Medio (Early Middle Japanese, \u4e2d\u53e4\u65e5\u672c\u8a9e Ch\u016bko nihongo) si \u00e8 arricchito di vocaboli cinesi con la pronuncia in Primo Cinese Medio, nata circa 200 anni prima e di cui esistono svariate ricostruzioni, per esempio Baxter 2011. Ha subito trasformazioni sia esogene che endogene, come la nascita della tensificazione e l'aggiunta di -n a fine sillaba, prima inesistente, per l'influsso delle sillabe cinesi. La *-m del Primo Cinese Medio (conservata in parte anche durante il Primo Mandarino, durante il khanato mongolo) venne accomodata dai giapponesi con la sillaba \"mu\", poi fatta convergere nell'attuale -n (entrambe le pronunce sono evolute nel tempo).\nI giapponesi, che non avevano nessun alfabeto, presero i sinogrammi (che chiamarono \"kanji\" \u6f22\u5b57) per scrivere, anche se erano parzialmente inadatti per la lingua giapponese (il giapponese ha la morfologia, siccome per esempio il verbo si coniuga, mentre il cinese \u00e8 una lingua isolante, siccome ogni parola non subisce mai nessuna variazione di nessun tipo). Pertanto, i giapponesi usarono alcuni kanji come dei fantocci grafici messi in fila per indicare la pronuncia di una frase in giapponese. Questo utilizzo, tale per cui non si tiene in considerazione il significato dei kanji ma solo la loro pronuncia, si chiama \"man'yoogana\" \u4e07\u8449\u4eee\u540d, risale al Periodo Nara e prende il nome da una raccolta di poesie del Periodo Nara, detta Man'yooshuu \u4e07\u8449\u96c6. Dalla semplificazione di questi kanji, ridotti a uno schizzo calligrafico sinuoso o spigoloso per opera dei monaci buddisti, sono nati i due kana: hiragana \u5e73\u4eee\u540d e katakana \u7247\u4eee\u540d, importanti per trascrivere i prestiti e indicare la morfologia della lingua giapponese. Un terzo kana composto da variazioni dell'hiragana, detto hentaigana \u5909\u4f53\u4eee\u540d, \u00e8 stato abbandonato a inizio '900 con l'ufficializzazione dell'hiragana. Senza un simile mezzo, i giapponesi sarebbero stati costretti a scrivere usando la grammatica del cinese classico, detta wenyan \u6587\u8a00, perfettamente adatta ai sinogrammi e dall'aspetto molto snello e minimalista (l'apporto grammaticale \u00e8 ridotto al minimo e quasi tutte le parole usate sono monosillabiche).\nI kanji furono poi utilizzati per trascrivere i prestiti cinesi (\"lessico sino-giapponese\"), riadattati come fonologia alla lingua giapponese, e disambiguare le omofonie. Ai kanji furono affiancate due tipologie basilari di pronunce: quella cinese e quella nativa giapponese. Quando un kanji si usa in isolamento, indica un concetto che tuttavia si legge con la pronuncia giapponese, detta \"kun'yomi\" \u8a13\u8aad\u307f (e.g. \u5fc3 indica il \"cuore\" o la \"mente\", \u00e8 il pittogramma di un cuore con delle arterie e si pronuncia \"kokoro\").\nQuando un kanji si usa in combinazione con altri e indica un prestito cinese, si legge con la pronuncia cinese, detta \"on'yomi\" \u97f3\u8aad\u307f, a sua volta suddivisa in pi\u00f9 tipologie in base al periodo storico (quella pi\u00f9 arcaica \u00e8 la go-on \u5449\u97f3, parlata nello stato di Wu, dove oggi si trova Shanghai; essa \u00e8 poi seguita dalla kan-on \u6f22\u97f3, derivante dalla parlata della capitale Chang'an durante la dinastia Tang, e infine \u00e8 seguita dalla tousou-on \u5510\u5b8b\u97f3, risalente alla Dinastia Song e Ming, e da una pronuncia entrata nell'uso comune anche se derivante da una confusione di pronunce, detta kan-yoo'on \u6163\u7528\u97f3. In una quarta categoria a s\u00e9, ci sono le letture totalmente irregolari dei caratteri, usata in parole giapponesi, dette jukujikun \u719f\u5b57\u8a13 e usate per esempio nel vocabolo \"Yamato\" \u5927\u548c o \u502d, un'antica etnia giapponese che d\u00e0 il nome a una prefettura omonima e che \u00e8 anche un arcaismo per indicare il Giappone, che oggi invece si chiama \"Nippon\" o \"Nihon\" \u65e5\u672c. La quinta categoria \u00e8 pure una pronuncia irregolare usata perlopi\u00f9 in nomi propri e si chiama nanori \u540d\u4e57\u308a).\nIn alcuni casi, i giapponesi arrivarono a creare dei kanji inventati da zero per indicare concetti specifici della lingua giapponese. Questi kanji in particolare sono detti \"caratteri nazionali\", cio\u00e8 \"kokuji\". Quanto alle caratteristiche fonetiche del Primo Cinese Medio, inesistenti nell'Old Japanese (come gi\u00e0 accennato, quest'ultimo non aveva nessuna coda nasale a fine sillaba e non aveva gli stop consonantici senza rilascio udibile di suono *-p, *-t, *-k, a cui si aggiungono le tre code nasali in Primo Cinese Medio *-ng, *-n. *-m), esse sono state accomodate alla lingua giapponese: per esempio, lo stop *-k \u00e8 diventato \"ku\" oppure \"ki\" (per esempio, la sillaba che indica il concetto di \"studio, studiare\" si pronunciava *haewk e, in giapponese, \u00e8 stata accomodata come \"gaku\").\nSiccome i kanji di per s\u00e9 indicano poche informazioni sulla pronuncia, in alcune opere glossate (al tempo, si scriveva in verticale e da sinistra a destra) e nei dizionari si affiancavano i kanji all'hiragana o katakana in piccolo per indicare la pronuncia. Quest'uso dei kana viene detto \"furigana\" \u632f\u308a\u4eee\u540d, mentre la grafia tradizionale verticale, molto adatta alla scrittura su listelli di bamb\u00f9 e per glossare un testo, si chiama tategaki (\u7e26\u66f8\u304d); la grafia occidentale viene invece detta yokogaki (\u6a2a\u66f8\u304d). Quindi i kana hanno assunto questo terzo utilizzo, cio\u00e8 di indicatore della pronuncia. Siccome i kanji sono inadatti alla morfologia giapponese, nella scrittura tipicamente si affiancano hiragana, katakana (usato anche per trascrivere i prestiti dalle altre lingue nel mondo, detti gairaigo \u5916\u6765\u8a9e) e kanji. Questi ultimi, per esempio, indicano una parola cinese o la radice di un verbo o aggettivo, a cui si affianca la morfologia in hiragana e un eventuale furigana. I caratteri in hiragana che si scrivono per indicare la morfologia giapponese vengono detti okurigana \u9001\u308a\u4eee\u540d. Al tempo, non esistevano la punteggiatura e la scrittura in orizzontale, importate dall'Occidente durante l'apertura ai colonialisti nella met\u00e0 '800.\nNumero di kanji e riforme.\nIl Dizionario Kangxi, pubblicato nella Cina imperiale nel 1716, presenta circa 49.000 caratteri cinesi ed \u00e8 stato a lungo un riferimento chiave nello studio dei kanji, finch\u00e9 nel 1960 non fu completato in Giappone il \u5927\u6f22\u548c\u8f9e\u5178 (\"Dai kanwa jiten\") di Tetsuji Morohashi, contenente circa 50.000 kanji. Pi\u00f9 di recente, nel 1994, \u00e8 stato pubblicato nella Repubblica Popolare Cinese il \"Zhonghua Zihai\" (caratteri cinesi semplificati: \u4e2d\u534e\u5b57\u6d77; caratteri cinesi tradizionali: \u4e2d\u83ef\u5b57\u6d77; pinyin: \"Zh\u014dnghu\u00e1 Z\u00ech\u01cei\"), il pi\u00f9 grande dizionario di caratteri cinesi disponibili per la stampa, contenente 85.568 caratteri. Si pu\u00f2 per\u00f2 tranquillamente affermare che, comprendendo anche tutte le varianti regionali e versioni obsolete dei kanji creati, il totale di tutti i kanji sia di molto superiore.\nNel novembre 1922 venne confezionata una lista ufficiale di 1962 kanji detta T\u014dy\u014d kanjihy\u014d (\u5f53\u7528\u6f22\u5b57\u8868). La sua pubblicazione ufficiale, con il numero fissato a 1850, risale al 16 novembre 1946 ed era affiancata dall'intento di creare una lista ufficiale di kanji diffusi con una sola scrittura ufficiale, scevra da varianti regionali e da caratteri rari e obsoleti e piena di caratteri necessari per il solo uso quotidiano. Sempre nel 1946, venne promulgata la semplificazione di questi caratteri, che comunque non \u00e8 estesa come quella che ha riguardato i caratteri in uso nella Cina continentale. La loro semplificazione viene detta shinjitai \u65b0\u5b57\u4f53, mentre i caratteri tradizionali sono chiamati Ky\u016bjitai (\u820a\u5b57\u9ad4/\u65e7\u5b57\u4f53) e, nonostante la sostituzione, non sono mai stati banditi per legge, ragion per cui si possono ancora usare. Pochi anni dopo, il 5 luglio 1956, con un annuncio del Japanese Language Council, molti kanji rari e non presenti nella lista vennero sostituiti con kanji pi\u00f9 comuni (questa usanza \u00e8 detta kakikae \u66f8\u304d\u304b\u3048) o con il kana (mazegaki \u4ea4\u305c\u66f8\u304d).\nNel 1981, la lista di 1850 caratteri venne sostituita con quella che \u00e8 la lista di j\u014dy\u014d kanji (\u5e38\u7528\u6f22\u5b57), che oggi \u00e8 la lista ufficiale di 2136 kanji di uso corrente (la versione pi\u00f9 aggiornata risale al 2010). Tutti questi caratteri vengono insegnati durante l'istruzione obbligatoria anno dopo anno, in base a una suddivisione ufficiale (e.g. i 1026 kanji usati nei 6 anni di scuola elementare in Giappone si chiamano ky\u014diku kanji \u6559\u80b2\u6f22\u5b57 e l'ultimo aggiornamento di questa sotto-lista \u00e8 del 2020).\nNel 1946, in base a un decreto ministeriale, venne sancito che i kanji selezionabili come nome di persona si potevano estrarre solo dai Tooyoo kanji. Solo successivamente venne rilasciata quella che sar\u00e0 nota come la lista di Jinmeiyoo kanji, cio\u00e8 i kanji da cui, per legge, si pu\u00f2 selezionare il nome personale di una persona. La versione pi\u00f9 aggiornata, risalente al 2017, ne contiene 863. Caratteri come \u75d4, che indica le emorroidi, vennero scartati da questa lista.\nQueste due riforme che riguardano i kanji sono state affiancate a una riforma del kana, tale per cui due sillabe obsolete, \u3090/\u30f0 wi e \u3091/\u30f1 we, vennero epurate. Tutti i kanji che non fanno parte delle due liste ufficiali vengono detti Hy\u014dgai kanji \u8868\u5916\u6f22\u5b57.\nParagoni con gli hanja coreani e gli h\u00e1n t\u1ef1 vietnamiti.\nI kanji sono l'analogo degli hanja (\u6f22\u5b57), cio\u00e8 i sinogrammi presi in prestito dai coreani per scrivere (neanche loro avevano un alfabeto proprio) durante un periodo di espansione del buddismo cinese nella penisola coreana. Questo ingresso di caratteri \u00e8 stato accompagnato dall'ingresso di una larga quantit\u00e0 di lessico cinese, accomodato alla lingua coreana e detto \"lessico sino-coreano\", che oggi forma il 57% del lessico coreano. Gli hanja, siccome erano adatti a scrivere i prestiti sino-coreani ma erano inadatti alla lingua coreana (come il giapponese, era ed \u00e8 dotata di morfologia) venivano usati in modo analogo al man'yoogana giapponese (il sistema di scrittura in questione si chiama hyangchal). In alternativa, erano stati affiancati a un alfabeto molto snello e confezionato apposta dal re Sejong il Grande (\uc138\uc885\ub300\uc655, \u4e16\u5b97\u5927\u738b) della Dinastia Joseon (\uc870\uc120, \u671d\u9bae) nel 1443 e promulgato nel 1446, detto hangeul (\ud55c\uae00). Era stato formato non a partire da una stilizzazione dei caratteri hyangchal, ma dalla stilizzazione di una serie di disegni che mostravano la posizione della lingua nel cavo orale (per esempio, il simbolo \u3141 indica il suono /m/ e rappresenta una bocca chiusa). L'alfabeto hangeul ha un utilizzo analogo ai due kana giapponesi, mentre gli hanja erano usati per scrivere il lessico sino-coreano e coreano con un accomodamento identico a quello giapponese: un hanja in isolamento ha una pronuncia coreana (per esempio, \u6c34 indica l'acqua, \u00e8 anche un Radicale Kangxi e, in coreano, si pronuncia \"mul\"), mentre un intero vocabolo sino-coreano ha una pronuncia cinese, che per\u00f2 \u00e8 composta da una pronuncia unica con poche pronunce multiple in dei casi sporadici (per esempio, nella parola \u6c34\u9053, che indica il canale idrico, \"sudo\", si pronuncia \"su\"). Il carattere, nei testi antichi, veniva affiancata da un puntino per indicare un'intonazione crescente e due punti in colonna per indicare un'intonazione discendente. L'hangeul veniva anche usato in modo analogo al furigana. Il \"furigana\" coreano non ha un nome preciso ma, in editoria, quando dei piccoli caratteri si affiancano ad altri caratteri con funzione esplicativa, questo fenomeno si dice \"ruby\", i caratteri vengono detti \"ruby characters\" e in coreano la parola \"ruby\" si trascrive con una traslitterazione fonetica perfetta, \ub8e8\ube44. Come gi\u00e0 accennato, i coreani hanno poi introdotto i sinogrammi in Giappone. Gli hanja non hanno mai subito semplificazioni, accanto a loro sono stati creati dei caratteri nazionali detti \"gukja\" \u56fd\u5b57 e sono studiati nell'istruzione obbligatoria: in Corea del Sud, la lista ufficiale di hanja con cui si deve entrare in contatto durante la scuola media e superiore (16 agosto 1972, aggiornata una sola volta il 31 dicembre 2000) ne contiene 1800; in Corea del Nord, 3000. Tuttavia, nella vita quotidiana, non vengono usati. La loro pronuncia \u00e8 molto conservativa, siccome preserva molte caratteristiche del Primo Cinese Medio. Quindi, ci sono molte analogie tra gli hanja e i kanji, anche se non coincidono in toto.\nQuanto al Vietnam, anche i vietnamiti non avevano un alfabeto e hanno preso a prestito in un periodo che grossomodo corrisponde alla Dinastia Tang (618 d.C.) i sinogrammi per scrivere, insieme alla grammatica cinese arcaica, il wenyan. Quindi, nell'ordine, i coreani sono stati i primi a prenderli a prestito, poi li hanno passati ai giapponesi e infine sono stati adottati dai vietnamiti. I sinogrammi in Vietnam servono a scrivere i prestiti sino-vietnamiti, sono detti h\u00e1n t\u1ef1 e non sono mai stati semplificati. La loro pronuncia \u00e8 unicamente sino-vietnamita, non hanno una pronuncia nativa se usati in isolamento e questa pronuncia \u00e8 anch'essa molto conservativa siccome ritiene molte caratteristiche fonetiche del Primo Cinese Medio, osservabili anche negli hanja e, in parte, nei kanji. Le parole native vietnamite venivano trascritte con un vastissimo corpus di caratteri nativi coreani, detti quoc t\u1ef1. Questi ultimi non sono mai stati formalizzati e dunque sono pieni di varianti. Tutto il sistema di scrittura formato da h\u00e1n t\u1ef1 e quoc t\u1ef1 viene detto \"ch\u1eef n\u00f4m\". Il ch\u1eef n\u00f4m \u00e8 stato affiancato da un alfabeto latino provvisto di diacritici per indicare la modulazione tonale (il vietnamita \u00e8 una lingua tonale: la nascita del tono crescente in vietnamita e Primo Cinese Medio deriva dalla caduta di un colpo di glottide/stacco glottale a fine sillaba, che equivale a un colpetto di tosse, mentre il tono discendente in entrambe nasce dalla lenizione e caduta di una *-s a fine sillaba). L'alfabeto latino in questione era basato sulla pronuncia portoghese e confezionato dai missionari portoghesi arrivati in Vietnam nel '600 (il primo dizionario di vietnamita scritto da un europeo \u00e8 il Dictionarivm Annamiticvm, Lvsitanvm et Latinvm di Alexander de Rhodes, pubblicato a Roma nel 1651, scritto unicamente in alfabeto latino e contenente il vietnamita, il portoghese europeo e il latino classico). A essi, si affiancano anche dei dizionari di vietnamita unito agli h\u00e1n t\u1ef1 (es. il dizionario in latino di Pigneau del 1773, Dictionario Annamitico-Latinum, pubblicato postumo da Jean-Louis Taberd nel 1838). Mentre i kanji sono tuttora usati e gli hanja sono pressoch\u00e9 in disuso ma sono studiati nelle scuole, i ch\u1eef n\u00f4m in Vietnam sono stati aboliti per decreto imperiale nel 1918 e l'alfabeto latino, il quoc ngu', prese il sopravvento nell'educazione obbligatoria. In coreano, questo alfabeto si usa perlopi\u00f9 solo per romanizzare l'hangeul, mentre in giapponese si usa per romanizzare i kana e la pronuncia dei kanji (il sistema pi\u00f9 usato \u00e8 quello Hepburn, dal nome di un missionario cristiano che nel 1867 ha pubblicato un celebre dizionario di giapponese-inglese)\nEvoluzione storica.\nPer contestualizzare e legare i kanji alle variet\u00e0 linguistiche del giapponese lungo la storia e a tratti storici del Giappone, \u00e8 utile legare i tre in un breve resoconto storico suddiviso in ere, a loro volta legate alle variet\u00e0 linguistiche. Simili cenni storico-linguistici sono ancora pi\u00f9 importanti nello studio dei chu nom vietnamiti.\nIntroduzione e Periodo Jomon \"(?)\".\nLa prima fase nota del giapponese \u00e8 di difficile datazione precisa ed \u00e8 il Proto-Giapponese (\"Proto-Japanese\" oppure \"Proto-Japonic\") \u65e5\u672c\u7956\u8a9e, una forma non attestata ma ricostruita attraverso i dati linguistici a disposizione con la comparazione, metodo usato pure con la ricostruzione di lingue come il Proto-Germanico, il Proto-Indoeuropeo, l'Old Chinese, la pronuncia del Primo Cinese Medio ecc. Siccome la lingua non \u00e8 attestata, ogni suo suono e parola \u00e8 affiancato da un asterisco, largamente usato negli studi di filologia. Questa variet\u00e0 era la base di tutte le variet\u00e0 di giapponese, inclusi i dialetti (e.g. dialetto di Okinawa) e le lingue delle isole Ryukyu (dette anche \"Isole Pescadores\"). L'origine del giapponese \u00e8 controversa, come anche la sua classificazione esatta in una famiglia linguistica. Quanto alla datazione del Proto-Giapponese, se si prende come riferimento l'inizio del Giapponese Antico, esso risale a prima del 710 d.C. Prima di questa data, le quattro ere individuate sono quelle appartenenti al paleolitico e al neolitico (anche in Cina c'erano numerose culture neolitiche, prima che esistesse un territorio dominato da un sovrano ma \"non\" imperatori, come le dinastie Xia \u590f\u671d, Shang \u5546\u671d e Zhou \u5468\u671d) e due periodi pre-imperiali.\nIl primo periodo noto della storia giapponese \u00e8 quello J\u014dmon (\u7e04\u6587\u6642\u4ee3, \"J\u014dmon jidai\"), 14.000 a.C.-1000 a.C., in cui l'arcipelago giapponese (che si stava via via separando geograficamente dalla costa cinese durante l'ultima era glaciale) era abitato dai cacciatori, pescatori di salmone e raccoglitori che si sono poi sedentarizzati costruendo le case a fossa (pit-house), coltivando il riso nelle risaie e imparando a lavorare il bronzo e il ferro in metallurgia. Il nome dell'era deriva dall'usanza di costruire i vasi mettendo il materiale in uno stampino fatto di corda arrotolata per decorare la superficie del vaso. Una volta tolta la corda, sulla superficie del vaso restavano i segni della corda, una sorta di motivo/texture decorativa. Di questo periodo, restano molti artefatti di cultura materiale, inclusi gioielli fatti con le conchiglie (nella Cina antica, invece, si usavano come moneta; poi venne inventata la moneta, che poteva avere anche la forma di una conchiglia) e delle statuine delle \"Dog\u016b\" (\u571f\u5076). Il periodo Jomon \u00e8 suddivisibile in pi\u00f9 sotto-periodi in primis in base al tipo di ceramiche prodotte. Nel periodo Jomon finale, iniziarono i primi rapporti con gli abitanti della penisola coreana.\nPeriodo Yayoi \"(?)\".\nIl secondo periodo noto \u00e8 quello neolitico, Periodo Yayoi (\u5f25\u751f\u6642\u4ee3, \"Yayoi jidai)\", 1000 a.C.-300 d.C. In questo periodo, il gruppo di agricoltori Yayoi, proveniente dalla Corea, si \u00e8 mescolato in modo pi\u00f9 o meno violento con i Jomon. Il nome \"Yayoi\" deriva da una localit\u00e0 di Tokyo in cui si trovarono dei resti di questa cultura, che non si limitano a vasi costruiti ancora alla maniera dei Jomon, ma anche a campane cerimoniali di ferro D\u014dtaku (\u9285\u9438) e attrezzi agricoli e armi fatti entrambi in ferro. A questo periodo risale la diffusione delle lingue giapponiche (\"Japonic Languages\") nell'arcipelago. Verso la fine di quest'era, ci sono i primi resoconti sui giapponesi nelle opere cinesi. Al tempo, in Cina regnava la Dinastia Han, che successe ai Qin, la prima dinastia imperiale che unific\u00f2 la Cina dopo un lungo periodo di guerre tra feudi. Gli Han registrano il primo nome noto del Giappone, \"Wa\" (\u502d), \"storpio, distante, sottomissivo\" (Putonghua: wo3). Il carattere poi \u00e8 stato sostituito con \u548c \"Wa\", che indica il concetto di armonia. Sempre a questo periodo risalgono i primi contatti con la Dinastia Han orientale, cinese. In generale, i cinesi indicavano anticamente i non-cinesi con il carattere \u5937 yi2, che indica i \"barbari\". Il carattere rappresenta un uomo con le braccia distese \u5927 e con un arco \u5f13 sulla schiena. Un nome di un paese dentro il territorio di \"Wa\" indicato dai cinesi \u00e8 Yamatai-koku o Yamato-koku (\u90aa\u99ac\u53f0\u56fd), ma non si sa se ha un legame con Yamato (\u5927\u548c\u56fd), il secondo nome noto del Giappone, dal nome di un'omonima etnia, e oggi nome di una provincia giapponese. Questo paese sarebbe stato governato dopo un periodo di guerre civili da una regina e sciamana la cui esistenza \u00e8 oggetto di dibattito, Himiko o Pimiko (\u5351\u5f25\u547c). I cinesi passarono poi il concetto di societ\u00e0 gerarchica agli Yayoi. I cinesi stessi poi sono gli inventori di molte filosofie orientali come il confucianesimo e il daoismo, entrate con il passare del tempo in Giappone. Infine, in questo periodo sarebbe esistito il primo Imperatore del Giappone, che per\u00f2 \u00e8 una figura leggendaria insieme ai 10 imperatori successivi. Il suo nome \u00e8 Jimmu (\u795e\u6b66\u5929\u7687, \"Jinmu-tenn\u014d\"), avrebbe regnato dal 660 a.C. al 585 a.C. dopo la cattura di Yamato e diceva di essere il figlio del Dio Sole Amaterasu.\nPeriodo Kofun (Proto-giapponese).\nil Periodo Kofun \u53e4\u58b3\u6642\u4ee3 (300-538) \u00e8 quello in cui i giapponesi iniziano a raccogliersi sotto l'autorit\u00e0 di un unico leader (\"\u014ckimi\" \u5927\u738b, Grande Re) di Yamato, che per\u00f2 non ha ancora il titolo di \"Imperatore\" cio\u00e8 il Tenn\u014d (\u5929\u7687), tenendo conto che gli imperatori di cui si ha notizia anche per gran parte di questo periodo sono figure leggendarie o problematiche da definire. Questi leader erano seppelliti in dei tumuli a forma di buco di serratura detti \"kofun\" \u53e4\u58b3, riempiti al loro interno di statue di terracotta che raffiguravano guerrieri e cavalli, gli Haniwa (\u57f4\u8f2a). Questi leader si espansero tramite accordi con i capi locali o guerre (ogni clan \u8c6a\u65cf \"g\u014dzoku,\" aveva un patriarca \u6c0f\u4e0a, \"Uji-no-kami\", incaricato di occuparsi dei rituali propiziatori al Dio del clan, il kami \u795e). Alcuni di questi clan avevano origini cinesi o coreane (gli stranieri del tempo sono indicati con il termine \u6e21\u6765\u4eba toraijin) e alcuni dei membri erano capaci di scrivere con i sinogrammi. A questo periodo risale uno dei primi artefatti giapponesi che reca dei sinogrammi, la Spada di Inariyama (\u7a32\u8377\u5c71\u53e4\u58b3\u51fa\u571f\u9244\u5263, \"Inariyama kofun shutsudo tekken\"), prodotta forse nel 531 e appartenente a un guerriero, Wowake Omi \u4e4e\u7372\u5c45\u81e3. Un esempio di clan aventi origini cinesi \u00e8 quello degli Hata (\u79e6), formato da discendenti dell'Imperatore Qin e che introdusse la sericoltura (coltivazione del baco da seta) in Giappone. Gli Okimi avevano rapporti con i cinesi, a quel tempo non sotto una guida imperiale (il periodo dei Tre Regni e Dinastie del Nord e del Sud finisce con l'unificazione sotto la Dinastia Sui nel 589). I cinesi hanno registrato i nomi di 5 Okimi, i \u502d\u306e\u4e94\u738b, i Wa no go \u014d, i \"5 Sovrani di Wa\", cio\u00e8 San (\u8b83), Chin (\u73cd), Sai (\u6fdf), K\u014d (\u8208) e Bu (\u6b66; la pronuncia pi\u00f9 antica \u00e8 \"Mu\"). Nel periodo Kofun, il buddismo entr\u00f2 in Giappone portato da monaci indiani (chiamavano il Giappone \"\u6276\u6851\" Fus\u014d) e, nel periodo successivo, con i monaci cinesi e coreani. Il Buddismo in Giappone \u00e8 la religione pi\u00f9 diffusa insieme allo Shintoismo. Ma la pi\u00f9 grande introduzione a livello linguistico del periodo \u00e8 l'introduzione dei sinogrammi in Giappone, attestato non solo dalla Spada di Inariyama, ma pure dal Nihon Shoki. Stando al resoconto di quest'ultima opera, sono stati introdotti come gi\u00e0 accennato da un monaco leggendario coreano del Regno di Baekje, Wani, al tempo dell'Imperatore \u014cjin (\u5fdc\u795e\u5929\u7687, \u014cjin-tenn\u014d), un altro Imperatore problematico da definire. Ojin regn\u00f2 dal 270 al 310, ma i kanji sarebbero stati introdotti in Giappone pi\u00f9 tardi, intorno al 404. Poco dopo, nel 453, \u00e8 iniziato il regno di Ank\u014d (\u5b89\u5eb7\u5929\u7687, Ank\u014d-tenn\u014d), il primo Imperatore su cui c'\u00e8 consenso circa la sua esistenza effettiva (r. 453-456, morto assassinato per una vendetta). Forse Anko era uno dei 5 Sovrani di Wa, K\u014d \u8208.\nPeriodo Asuka (Proto-giapponese).\nIl Periodo Asuka \u98db\u9ce5\u6642\u4ee3 (538-710), periodo che prende il nome dall'omonima regione, \u00e8 contrassegnato da grandi cambiamenti sociali a causa della diffusione del Confucianesimo, insegnato ai burocrati della corte. In questo periodo, il Giappone da \"Yamato\" o \"Wa\" viene chiamato \"Nippon\", \u65e5\u672c. La corte imperiale era a Yamato, oggi \"Nara\" ma non aveva una capitale fissa. Su modello cinese, venne creato un apparato statale imperiale verticistico e venne adottata la scrittura cinese con la grammatica cinese classica per comunicare. La pronuncia del tempo, adattata a quella giapponese, era quella del Primo Cinese Medio, parlato durante le Dinastie del Nord e del Sud e le Dinastie Sui e Tang. Questa pronuncia \u00e8 quella registrata in rimari come il Qieyun. Contemporaneamente al Confucianesimo, si diffuse il Buddismo in modo capillare a partire in particolare dal 552, quando il Re Seong di Baekje (\u8056\u660e\u738b) mand\u00f2 un gruppo di monaci con dei sutra in missione presso l'Imperatore Kinmei (\u6b3d\u660e\u5929\u7687), che si stava insediando (r. 539-571). Sempre nello stesso periodo, si diffuse anche il Daoismo in Giappone. Nel 645-649 si colloca la riforma Taika (\u5927\u5316\u306e\u6539\u65b0, Taika no kaishin), influenzata dal Confucianesimo e mirata a aumentare la centralizzazione del potere: venne abolita l'ereditariet\u00e0 dei titoli nobiliari, il codice di leggi venne riformato, venne istituita la leva militare e la tassa sulla terra, il territorio di Nippon venne suddiviso in 66 provincie e venne istituito un sistema di esami simili agli Esami Imperiali cinesi ma aperto solo ai figli dei nobili. L'ultimo grande atto storico \u00e8 l'inizio della diffusione delle monete in Giappone: nel 708 vennero coniate le prime monete in rame con un buco in mezzo (Wad\u014dkaichin \u548c\u540c\u958b\u73ce), alla maniera cinese (il buco serviva per legarle con lo spago e formare una collana, per comodit\u00e0 o per creare un monile). A questo periodo (650-750 circa) risalgono i mokkan (\u6728\u7c21), cio\u00e8 delle tavolette lunghe e sottili di legno su cui i giapponesi hanno scritto in kanji dei messaggi semplici in tono colloquiale. Il linguaggio usato \u00e8 il Wenyan e l'Old Japanese. Simili tavolette, dette \"mokgan\", sono state trovate pure in Corea.\nPeriodo Nara (Old Japanese).\nIl 710-794 \u00e8 detto Periodo Nara \u5948\u826f\u6642\u4ee3: nel 710 per ordine dell'Imperatrice Genmei (\u5143\u660e\u5929\u7687) venne istituita la prima capitale fissa dell'Impero Giapponese per imitare Chang'an (Dinastia Tang). La citt\u00e0 designata fu Heij\u014d-ky\u014d (\u5e73\u57ce\u4eac), rinominata Nara. Si smise quindi di cambiare la capitale al momento della morte dell'Imperatore (si credeva che, alla sua morte, il posto diventasse inquinato). In questo periodo \u00e8 collocato la prima variet\u00e0 di vera e propria lingua giapponese, il Giapponese Antico (Old Japanese), \u4e0a\u4ee3\u65e5\u672c\u8a9e. Sono poi scritte le prime opere giapponesi di storia del Giappone, come il Kojiki e il Nihon Shoki. Sono poi state scritte le waka, cio\u00e8 le poesie giapponesi del periodo Nara, \u548c\u6b4c o \u502d\u6b4c. Molte di queste sono state scritte con i kanji solo e unicamente per rendere i suoni delle sillabe (utilizzo man'yogana) e la pi\u00f9 grande antologia di waka del periodo \u00e8 proprio il Man'yoshu. Per alleviare il carico economico sulla capitale, il sistema di potere fu decentralizzato, salvo poi ricentralizzarlo con un riassetto e uno spostamento della capitale.\nPeriodo Heian (Primo Giapponese Medio).\nIl 794-1185 \u00e8 detto Periodo Heian \u5e73\u5b89\u6642\u4ee3 dal nome della capitale designata, oggi detta Ky\u014dto (\u4eac\u90fd). In questo periodo si parlava il Primo Giapponese Medio (Early Middle Japanese) o \"Giapponese Tardo-antico\" , \u4e2d\u53e4\u65e5\u672c\u8a9e. In questo periodo si colloca l'invenzione del kana \u4eee\u540d attribuita a K\u016bkai \u7a7a\u6d77 (774-835), un monaco buddista che fond\u00f2 la setta esoterica Shingon (\u771f\u8a00\u5b97, Shingon-sh\u016b). Contemporaneamente, si assiste all'incremento del potere dei samurai \u4f8d, una casta di guerrieri che faceva da guardia ai clan nobili (per esempio il clan Fujiwara \u85e4\u539f, il pi\u00f9 potente del tempo). I samurai potevano essere poi promossi a signori feudali (\u5927\u540d, \"Daimy\u014d\"), che a loro volta potevano assoldare i samurai per proteggere le loro terre, ripagandoli in moneta o anche in terra e viveri. Avevano poi l'obbligo di coltivare una forte morale, la lealt\u00e0 al proprio padrone che si spingeva fino al sacrificio, la frugalit\u00e0, la padronanza delle arti marziali e dell'uso della katana (Kenjutsu, \"l'Arte della Spada\" \u5263\u8853). Questo insieme di valori veniva chiamato Bushido, \"la Via del Guerriero\" (\u6b66\u58eb\u9053; la parola comunque \u00e8 stata coniata durante il Periodo Edo). I r\u014dnin (\u6d6a\u4eba) invece erano i samurai che, alla morte del loro padrone, non commettevano il suicidio (seppuku/harakiri \u8179\u5207\u308a), ma diventavano dei guerrieri erranti e senza padrone. In alternativa, erano samurai che avevano perso il favore del loro padrone. Sempre in questo periodo nasce la figura dello sh\u014dgun (\u5c06\u8ecd), cio\u00e8 un generale che combatteva le trib\u00f9 giapponesi che erano ostili al governo centrale, es. gli Emishi \u8766\u5937. Il pi\u00f9 grande capolavoro letterario del periodo \u00e8 il Genji monogatari, \u6e90\u6c0f\u7269\u8a9e della poetessa Murasaki Shikibu \u7d2b \u5f0f\u90e8, una delle opere di letteratura di corte del tempo, ed \u00e8 affiancato da \"Note del guanciale\" (\u6795\u8349\u5b50, Makura no S\u014dshi) di Sei Sh\u014dnagon (\u6e05\u5c11\u7d0d\u8a00), anche lei dama di corte, e dalla raccolta di poesie Iroha, di autore incerto. Questi lavori si affiancano poi a numerose calligrafie e opere vernacolari, che esplosero proprio per l'invenzione del kana, affiancato ai kanji. Verso la fine del periodo, due clan di nobili, i Taira \u5e73 e i Minamoto \u6e90, subirono un'ascesa, tale per cui il potere dei Fujiwara fu minacciato. Nel 1156, scoppi\u00f2 una ribellione (Ribellione H\u014dgen \u4fdd\u5143\u306e\u4e71, H\u014dgen no ran) per una questione di successione al trono imperiale e i clan Taira e Minamoto sconfissero in una breve guerra civile i Fujiwara. Poco dopo, un'altra breve guerra civile (Ribellione Heiji \u5e73\u6cbb\u306e\u4e71, Heiji no ran) nel 1159 e un'altra guerra civile molto pi\u00f9 ampia (Guerra Genpei \u6e90\u5e73\u5408\u6226, Genpei kassen) nel 1185 a seguito di un colpo di Stato dei Taira (1179) portarono alla sconfitta del clan Taira da parte dei Minamoto.\nPeriodo Kamakura (Tardo Giapponese Medio).\nIl Periodo Kamakura \u938c\u5009\u6642\u4ee3 va dal 1185 al 1573. In questo periodo si parla la variet\u00e0 detta Tardo Giapponese Medio (Late Middle Japanese, \u4e2d\u4e16\u65e5\u672c\u8a9e) ed \u00e8 stato instaurato il primo shogunato della storia del Giappone. Lo shogunato \u00e8 il governo effettivo di un comandante militare, lo shogun. Per usare il vocabolo giapponese, il governo militare \u00e8 indicato con \"bakufu\" (\u5e55\u5e9c). Il primo carattere \u00e8 un riferimento alla tenda in cui alloggiava il comandante. Lo shogunato \u00e8 stato instaurato dal capo del clan vincitore, Minamoto no Yoritomo \u6e90 \u983c\u671d. Il nome del periodo invece deriva dalla nuova capitale, Kamakura. In questo periodo continua l'ascesa della casta dei samurai e il vincolo di fedelt\u00e0 tra un guerriero/vassallo e il padrone della terra fa emergere un sistema feudale in Giappone, paragonabile a quello europeo nell'Alto Medioevo. Lo shogunato degli Yoritomo si dissolve a causa dei dissidi interni tra membri, tali per cui il potere non si consolid\u00f2 mai. Una celebre opera del tempo, lo H\u014dj\u014dki (\u65b9\u4e08\u8a18, 1212) di Kamo no Ch\u014dmei (\u9d28 \u9577\u660e), un ex-politico e musicista (sapeva suonare il koto e il biwa) che si ritir\u00f2 dal mondo per diventare monaco buddista, descrive il caos del periodo in cui \u00e8 vissuto e guarda il mondo con uno sguardo pessimista, spiegando come ogni cosa sia effimera (\u7121\u5e38). Tutto il periodo Kamakura infatti fu costellato da guerre e disastri naturali, che diedero una spinta al Buddismo. Queste guerre e dissidi non erano solo interni al clan Minamoto o rivolti a ci\u00f2 che restava del clan Fujiwara, ma erano anche rivolte ai mongoli, che nel 1279 avevano conquistato la Cina, diventando la Dinastia Yuan, retta da Kublai Khan, nipote di Gengis Khan (Kublai fu il khan che accolse Marco Polo). Durante il khanato, i mongoli chiesero ai giapponesi di diventare uno stato vassallo e pagare i tributi per non essere invasi. Lo shogun rifiut\u00f2 e, di conseguenza, i mongoli provarono a invadere il Giappone due volte insieme ai coreani di Goryeo. La prima volta fu nel 1274, poco prima della conquista totale della Cina, mentre la seconda volta fu nel 1281. Entrambe le battaglie fallirono perch\u00e9 un tifone, un \"Vento Divino\" (kamikaze, \u795e\u98a8), distrusse le due flotte. La fiducia nello shogunato come forma di governo aument\u00f2 perch\u00e9 i giapponesi capirono come fosse importante avere un buon esercito e un forte governo militare per difendersi dai paesi limitrofi. Lo shougunato Minamoto fin\u00ec dopo una guerra tra clan (1336-1392), vinto dal clan ribelle degli Ashikaga.\nPeriodo Muromachi (Tardo Giapponese Medio).\nIl Periodo Muromachi (\u5ba4\u753a\u6642\u4ee3, \"Muromachi jidai\"), in cui si parla ancora il Tardo Giapponese Medio, va dal 1336 al 1573, lungo tutto il periodo in cui \u00e8 al potere il clan Ashikaga (shogunato Ashikaga). Il primo shogun \u00e8 stato Ashikaga Takauji (\u8db3\u5229 \u5c0a\u6c0f); il terzo shogun, Ashikaga Yoshimitsu, ha spostato la sede del governo a Kyoto, che al tempo si chiamava Edo (\"Muromachi\" \u00e8 il nome di un quartiere di Kyoto). Il potere venne mantenuto in virt\u00f9 di un bilanciamento di potere tra lo shogun e i daimyo, che avevano ottenuto molto potere nel corso degli anni, e lo shogunato \u00e8 ricordato anche per i suoi rapporti cordiali con la Dinastia Ming, che aiut\u00f2 lo shogun nella lotta contro i pirati giapponesi (\u502d\u5bc7, Wak\u014d) in cambio di tributi. Questo periodo \u00e8 poi contrassegnato dalla fioritura del teatro giapponese, di cui si ricordano il teatro Noh (\u80fd), sviluppato da Kan'ami (\u89b3\u963f\u5f25) e Zeami (\u4e16\u963f\u5f25), e il Kyogen (\u72c2\u8a00). In questo periodo, gli europei approdarono in Giappone per fini commerciali o religiosi. I primi erano mercanti che, per esempio, avevano venduto i primi archibugi ai giapponesi; i secondi erano perlopi\u00f9 missionari gesuiti che cercavano di fare proselitismo tra la popolazione, misurandosi con il problema dell'inculturazione e dell'apprendimento della lingua. Tuttavia, alcuni conflitti all'interno del clan indebolirono lo shogunato, la Guerra \u014cnin (\u5fdc\u4ec1\u306e\u4e71, \u014cnin no Ran, 1467-1477) lasci\u00f2 Kyoto devastata e indebol\u00ec ulteriormente lo shogunato Ashikaga, portando il Giappone all'anarchia. Inizi\u00f2 dunque un lungo periodo di guerre (Sengoku \u6226\u56fd, \"Stati Combattenti\", da non confondere con l'omonimo periodo cinese), durante il quale lo shogunato Ashikaga e il periodo Muromachi finirono perch\u00e9 Oda Nobunaga conquist\u00f2 Kyoto nel 1568 e depose lo shogun nel 1573.\nPeriodo Azuchi-Momoyama (Tardo Giapponese Medio).\nIl Periodo Azuchi-Momoyama (\u5b89\u571f\u6843\u5c71\u6642\u4ee3) va dal 1573 al 1603 e prende il nome da due fortezze. La prima parte del periodo vede una serie di vittorie del clan Oda contro i clan avversari, anche grazie all'uso degli archibugi introdotti dagli europei. Questa serie di vittorie si arresta quando Oda Nobunaga (\u7e54\u7530 \u4fe1\u9577) viene ucciso a tradimento da uno dei suoi generali, Akechi Mitsuhide: mentre Oda era in un tempio a Kyoto (il tempio Honn\u014d) senza soldati di guardia per prendersi un momento di riposo da un viaggio, Akechi lo fece circondare da un gruppo di ribelli. Dopo uno scontro armato, Oda e il figlio si suicidarono mentre il tempio fu dato alle fiamme per loro stesso ordine. La riunificazione del Giappone nel 1590 e la sconfitta di tutti i clan rimanenti fu portata avanti da Toyotomi Hideyoshi (\u8c50\u81e3\u79c0\u5409). Tuttavia, il clan Hideyoshi fu subito indebolito dalla sconfitta nelle due guerre di Corea, pianificate per conquistare la Cina della Dinastia Ming. Hideyoshi venne sconfitto nelle due Guerre Imjin (1592-1598) per la resistenza della Dinastia Joseon e della Dinastia Ming. Poco prima della seconda sconfitta, Toyotomi Hideyoshi mor\u00ec, designando come erede il figlio di 5 anni, Toyotomi Hideyori, che avrebbe dovuto essere sostenuto da un gruppo di 5 capiclan potenti. Quando scoppiarono i dissidi in questo gruppo, il Giappone piomb\u00f2 nuovamente nel caos, finch\u00e9 uno di questi clan, i Tokugawa, riusc\u00ec a prevalere nella battaglia di Sekigahara (1600) contro il clan Toyotomi. Tre anni dopo viene fondato da Tokugawa Ieyasu (\u5fb3\u5ddd \u5bb6\u5eb7) lo shogunato Tokugawa, ponendo fine al Periodo Azuchi-Momoyama.\nPeriodo Edo (Primo Giapponese Moderno).\nIl Periodo Edo \u6c5f\u6238\u6642\u4ee3 va dal 1603 al 1868 e prende il nome da \"Edo\", il vecchio nome di Tokyo, in cu si trovava la residenza dello shogun (la capitale era Kyoto). In questo periodo, si parlava la variet\u00e0 linguistica detta Primo Giapponese Moderno (Early Modern Japanese), \u8fd1\u4e16\u65e5\u672c\u8a9e. Lungo tutto il periodo il potere \u00e8 rimasto nelle mani del clan Tokugawa e dei vari daimyo, nonostante gli ultimi scontri con i lealisti di Toyotomi. Il periodo \u00e8 caratterizzato da un forte isolazionismo rispetto al resto del mondo (Sakoku, \u9396\u56fd), tale per cui tutto il periodo fiorente di commercio con gli occidentali (\u5357\u86ee\u8cbf\u6613, Nanban b\u014deki) termin\u00f2. In pi\u00f9, un giapponese per editto non poteva pi\u00f9 lasciare il paese; se l'avesse fatto, avrebbe avuto l'ordine di non tornarvi mai pi\u00f9. Dopodich\u00e9, il periodo \u00e8 caratterizzato da episodi di repressione del cristianesimo. La rivolta di cristiani pi\u00f9 famosa \u00e8 la Rivolta di Shimabara (\u5cf6\u539f\u306e\u4e71, Shimabara no ran), in cui un gruppo di samurai cristiani prov\u00f2 a scagliarsi contro lo shogunato. La sollevazione (1637-1638) venne soffocata nel sangue. Di contro, il lungo periodo di pace del periodo Tokugawa e l'alto tasso di alfabetizzazione a Edo permisero una fioritura culturale (es. il teatro di marionette bunraku, il teatro kabuki, le geishe, il sumo, che comunque era gi\u00e0 praticato da secoli prima, ecc.). Il Periodo Edo \u00e8 anche il momento storico in cui Hanaya Yohei (\u83ef\u5c4b \u4e0e\u5175\u885b) inventa la versione moderna del sushi (1820) e in cui sono vissuti i pi\u00f9 grandi produttori di stampe che hanno ispirato l'arte occidentale durante il Giapponismo: Kitagawa Utamaro (\u559c\u591a\u5ddd \u6b4c\u9ebf), Katsushika Hokusai (\u845b\u98fe \u5317\u658e) e Utagawa Hiroshige (\u6b4c\u5ddd \u5e83\u91cd). Il potere dei Tokugawa inizi\u00f2 a calare durante il Tardo Periodo Tokugawa, in cui il malcontento dei giapponesi inizi\u00f2 a manifestarsi a seguito di numerose carestie a cui lo shogunato non seppe rispondere adeguatamente. Contemporaneamente, lo shogun fu forzato ad aprirsi di fronte alla minaccia degli europei, che erano riusciti a fare capitolare un enorme impero (la Dinastia Qing in Cina) grazie alla superiorit\u00e0 tecnologica in guerra con la Prima Guerra dell'Oppio (1839-1842). Lo shogun dovette accogliere un ambasciatore europeo, il commodoro statunitense Matthew Perry, che forz\u00f2 il Giappone ad aprire i propri porti al commercio estero nel 1853 con dei trattati ineguali. L'ingresso incontrollato di prodotti stranieri fin\u00ec col mettere in crisi il mercato giapponese. Tutti questi eventi fecero auspicare agli oppositori una restaurazione, tale per cui l'Imperatore sarebbe dovuto tornare a guidare il Giappone e porre fine al bakufu (\u5e55\u672b, bakumatsu): lo slogan del tempo era \"Sonn\u014d j\u014di\" (\u5c0a\u7687\u6518\u5937), \"venerare l'Imperatore, cacciare i barbari\" , riferito agli stranieri. Dopo che varie rivolte contro lo shogun fallirono, la Guerra Boshin \u620a\u8fb0\u6226\u4e89 Boshin Sens\u014d (1868-1869) riusc\u00ec ad abbattere lo shogunato Tokugawa.\nRestaurazione Meiji (Giapponese Moderno).\nL'Era Meiji (\u660e\u6cbb, 1868-1912) \u00e8 l'ultima era presa in considerazione. In quest'epoca, si parla il Giapponese Moderno (Modern Japanese) \u73fe\u4ee3\u65e5\u672c\u8a9e, tuttora parlato. Il periodo, dopo la fine della Guerra Boshin, \u00e8 contrassegnato dalla restaurazione dell'Imperatore, detta Restaurazione Meiji \u660e\u6cbb\u7dad\u65b0, e da un periodo di profondo rinnovamento del Giappone. In primis, la capitale fu spostata a Tokyo, che smise di essere chiamata Edo. Tutte le terre furono poste poi sotto la giurisdizione dell'Imperatore e venne ceduta dai daimyo. Le terre del Giappone non vennero pi\u00f9 suddivise in \"han\", \u85e9 (uno \"han\" era un territorio di propriet\u00e0 del daimyo) ma vennero suddivise in prefetture. Alcuni potenti daimyo diventarono ministri o politici di alto rango. Il paese fu poi industrializzato e dotato di un efficiente sistema di infrastrutture di trasporto per persone e merci (la prima ferrovia in Giappone, la Tokyo-Yokohama, risale al 1872). L'industria leggera e pesante (tessile e siderurgica) faceva un largo uso di tecnologie occidentali e il suo monopolio era in mano a potenti clan industriali legati a grandi banche (zaibatsu \u8ca1\u95a5). Esempi di questi conglomerati industriali sono Mitsubishi \u4e09\u83f1, Nissan \u65e5\u7523, Kawasaki \u5ddd\u5d0e, Mitsui \u4e09\u4e95 e Sumitomo \u4f4f\u53cb. La politica fiscale venne modernizzata e la propriet\u00e0 privata fu legalizzata. Venne istituito un sistema scolastico su modello occidentale, in cui venivano insegnate le scienze occidentali e le lingue straniere. Nel 1890, venne promulgata la prima Costituzione del Giappone, che dichiarava il Giappone una monarchia costituzionale e in cui l'Imperatore era il Capo di Stato e il Primo Ministro era il Capo di Governo. I giapponesi iniziarono a indossare i vestiti occidentali, accantonando in larga misura il kimono. Dopodich\u00e9, la casta dei samurai fu de facto abolita con l'introduzione della leva obbligatoria nel 1872. I samurai tentarono una ribellione fallita nel 1877, capitanata dal Saig\u014d Takamori (\u897f\u9115 \u9686\u76db). Rimasti disoccupati, diventarono imprenditori, come anche alcuni daimyo che contribuirono a formare gli zaibatsu. Infine, il Giappone Meiji divenne una potenza coloniale e avversaria degli europei. Nel 1894-1895 strapp\u00f2 al decadente Impero Cinese l'isola di Taiwan (detta anche \"Formosa\"), e nel 1904-1905 vinse l'esercito dello Zar di Russia, che si opponeva ai giapponesi. Alcuni anni prima, nel 1876, aveva forzato la penisola coreana ad aprirsi al commercio con un trattato ineguale e, dopo la vittoria contro la Russia nel 1905, istitu\u00ec un protettorato in Corea, strappata all'influenza di altre potenze straniere. Dopodich\u00e9, nel 1910, il Giappone annesse con la forza la Corea e depose Sunjong, l'ultimo Imperatore della Dinastia Joseon. Durante la Seconda Guerra Mondiale, l'Impero Giapponese si estendeva su Taiwan, la Corea, le Filippine, parte della Cina (inclusa l'Isola di Haikou), parte della Mongolia, l'Indonesia, la Malaysia, parte della Papua-Nuova Guinea, il Vietnam, il Laos, la Cambogia, il Brunei e la Thailandia (il 1942 fu l'anno di massima espansione, in piena Guerra nel Pacifico) e svariate isole nell'Oceano Pacifico. L'Era Meiji finisce con la morte dell'Imperatore Meiji nel 1912 e la successione del figlio, incoronato come \u5927\u6b63\u5929\u7687, Taish\u014d-tenn\u014d (1912-1926) e che inaugurer\u00e0 l'Era Taish\u014d.\nI kanji oggi.\nOggi i kanji sono ancora usati e fanno parte della scrittura della lingua giapponese, oltre che essere una sua peculiarit\u00e0.\nI 2136 kanji della lista di j\u014dy\u014d kanji sono obbligatori da studiare nell'istruzione superiore e sono necessari per scrivere a mano in modo fluente. La conoscenza di questi stessi caratteri rende la lettura molto scorrevole. La composizione di una parola sino-giapponese \u00e8 poi facilmente spiegabile e memorizzabile se si guardano i kanji con cui \u00e8 composta: per esempio, le parole \"gakko\", \"gakusei\" e \"daigaku\" significano \"scuola\", \"studente\" e \"universit\u00e0\", si scrivono \u5b66\u6821, \u5b66\u751f e \u5927\u5b66 e hanno in comune le sillabe \"gaku\", che sono la pronuncia del sinogramma \u5b66. Questo carattere indica il concetto di \"studio, studiare\" e disambigua la comunanza di concetto tra le tre parole. Uno studio filologico dei caratteri in base alle variet\u00e0 di scrittura arcaiche (la variet\u00e0 pi\u00f9 antica pu\u00f2 risalire anche ai gusci di tartaruga e ai vasi di bronzo Zhou) indica anche come mai il carattere si disegna in questo modo: la versione originale, \u5b78, indica un bambino in fasce \u5b50 con sopra due mani che manipolano i listelli di bamb\u00f9 di un abaco. La pronuncia in cinese moderno \u00e8 \"xue2\", totalmente diversa, ma in Primo Cinese Medio secondo Baxter, 2011, si pronunciava *haewk, da cui \u00e8 facile ottenere e imparare \"gaku\" e la versione coreana, \ud559 (hak).\nQuesti kanji sono necessari agli stranieri sia per apprendere la lingua giapponese, sia per superare la certificazione linguistica ufficiale della lingua giapponese, detta JLPT (Japanese Language Proficiency Test) e suddivisa in 5 livelli di difficolt\u00e0 crescente (il numero 5 \u00e8 quello pi\u00f9 semplice, corrispondente a un A1 secondo il sistema CEFR). Questo test \u00e8 affiancato da un ulteriore test dedicato ai soli kanji e diviso per livelli, detto Kanji Test.\nI kanji, siccome sono sinogrammi con una semplificazione abbastanza marginale, sono anche utili per capire il cinese, soprattutto quando \u00e8 scritto in caratteri tradizionali. Pertanto, la conoscenza dei kanji rende l'apprendimento della scrittura cinese meno gravosa, dal momento che tutti i caratteri eccetto i kokuji sono in comune e/o sono affiancati da una nuova versione da apprendere, che tuttavia consiste in una semplificazione. Lo stesso ragionamento vale al contrario, se si immagina un parlante straniero o nativo di lingua cinese che desidera imparare il giapponese a partire dai kanji del JLPT o Kanji Test e dal lessico sino-giapponese.\nUn ragionamento analogo si pu\u00f2 fare in entrambe le direzioni se l'apprendente conosce gi\u00e0 gli hanja coreani (lessico sino-coreano, che forma il 57% del lessico coreano) e gli han tu' vietnamiti (lessico sino-vietnamita): chi li conosce pu\u00f2 approdare con un vantaggio iniziale al lessico sino-giapponese e viceversa, poich\u00e9 conosce gi\u00e0 dei caratteri, l'ordine dei tratti, delle informazioni sulla pronuncia (con enfasi sulle caratteristiche appartenenti al Primo Cinese Medio) e conosce gi\u00e0 i 214 Radicali Kangxi, con cui i sinogrammi si interpretano, ricercano e memorizzano. Queste conoscenze base aiutano anche nella memorizzazione e scrittura dei caratteri nazionali, siano essi kokuji giapponesi, gukja coreani o quoc tu' vietnamiti.\nLa pronuncia dei kanji permette inoltre di ricostruire la variet\u00e0 del Primo Cinese Medio, da cui si ricava la pronuncia dei kanji stessi, degli hanja coreani e degli han tu' vietnamiti, dal momento che le loro pronunce sono piuttosto conservative (in particolare, lo sono quella coreana e vietnamita). In altre parole, ritengono molte caratteristiche del Primo Cinese Medio che, nel cinese moderno standard/putonghua, si sono perse ma che sono rintracciabili dai prestiti e da dialetti conservativi come il cantonese, lo shanghainese e i dialetti del gruppo Minnan. Per esempio, dal giapponese si pu\u00f2 rintracciare *-t (oggi palatizzatosi in \"chi\" o modificatosi in \"tsu\", anticamente pronunciati *ti e *tu dai giapponesi) e *-k. Da un allungamento vocalico, si riottiene la coda nasale -ng, conservata in coreano e cinese moderno e, dalle iniziali del giapponese, si possono pure rintracciare molte consonanti che non si sono palatalizzate in cinese moderno, che si basa sulla variet\u00e0 di Pechino (e non di Nanchino, in cui non era avvenuta la palatalizzazione). Per esempio, \u4eac si pronuncia \"kyoo\" e con questo sinogramma, che indica la capitale, si scrive \u5317\u4eac, cio\u00e8 \"Beijing\" (Pechino). La consonante si \u00e8 palatalizzata ma, dal giapponese (come anche dal coreano e dal vietnamita), si ricava che la consonante era velare e non palatale. La stessa pronuncia in inglese e italiano, Peking e Pechino, indica questa caratteristica. I kanji, insieme agli hanja, han tu' e al dialetto cantonese (conserva gli stop *-p, *-t, *-k e il suono nasale *-m) e shanghainese sono tappe obbligatorie per lo studio del Primo Cinese Medio (viceversa, la conoscenza della pronuncia di un sinogramma in Primo Cinese Medio spiega la pronuncia sino-xenica). Ai kanji, si affianca lo studio della pronuncia storica in base ai furigana, tale per cui si ripescano le sillabe obsolete \u3090/\u30f0 wi e \u3091/\u30f1 we, che sono molto preziose per ricostruire e trascrivere dei dittonghi derivati dal Primo Cinese Medio, conservati nelle lingue sino-xeniche e spariti nel giapponese moderno.\nInfine, i kanji sono utilizzati da amatori e professionisti nella produzione di calligrafie artistiche, che si possono realizzare con una moltitudine di stili. Per esempio, nello stile a filo d'erba, i caratteri si scrivono con una grafia corsiva e senza discontinuit\u00e0 tra un tratto e l'altro, siccome l'inchiostro sciolto nella scodella viene fortemente diluito con l'acqua.\nTavola dei kanji JLPT1-4 con pronuncia sino-xenica e in Primo Cinese Medio.\nLa tabella, dotata di una pulsantiera, raccoglie tutti i kanji dei primi quattro livelli del JLPT (Japanese Language Proficiency Test; 1 indica qui il livello A1). Accanto a loro, \u00e8 indicata la pronuncia in giapponese (katakana +latinizzazione roomaji con il sistema Hepburn e l'allungamento vocalico segnalato come \"ou\" per mettere in mostra la trascrizione di un dittongo o del suono nasale velare \"ng\" in cinese). Accanto alla pronuncia in giapponese, \u00e8 indicata la pronuncia in Primo Cinese Medio (Baxter, 2011), basata sulla ricostruzione della fonetica di un noto rimario detto Guangyun. Questa pronuncia, insieme al dialetto cantonese e al coreano moderno (e vietnamita, non presente), mostra delle informazioni sulla pronuncia arcaica. Laddove esistono pi\u00f9 pronunce giapponesi, sono state selezionate quelle pi\u00f9 vicine alla pronuncia del Primo Cinese Medio (sono perlopi\u00f9 le go-on e le kan-on; le tousou-on sono in ogni caso scartate insieme alle kan'you-on in svariati casi). Dai dizionari arcaici o opere glossate con il furigana e i ruby characters, conservate e digitalizzate, si possono estrapolare le pronunce nelle variet\u00e0 pi\u00f9 arcaiche delle lingue sino-xeniche/della sinosfera (le interpretazioni). Infine, nella tabella \u00e8 disponibile anche la pronuncia in cinese moderno standard/putonghua traslitterata con il pinyin e la versione semplificata dei kanji usata in cinese moderno, che rende alcuni kanji pi\u00f9 riconoscibili. Nel Guangyun, un piccolo numero di caratteri \u00e8 irreperibile. Nella lista, sono presenti due kokuji. Tutti quelli in *ny- hanno in giapponese una versione che inizia per j- palatale, che si pronunciava *z- /d\u0361z/.\nSe si vuole affiancare la lista di kanji a una ricostruzione filologica dell'origine del sinogramma e del suo significato originale con preambolo, \u00e8 disponibile una ricostruzione filologica dei sinogrammi sia cinesi che usati dai giapponesi presenti nell'HSK4 (B2) integrale, a cui si aggiungono i radicali Kangxi, che idealmente sono preliminari alla loro analisi, memorizzazione e scrittura. Il Primo Cinese Medio, derivato dall'Old Chinese/cinese antico, completa il quadro perch\u00e9 spiega la pronuncia sino-giapponese, delle altre lingue sino-xeniche, dei dialetti cinesi meridionali e le differenze con la pronuncia cinese moderna. Laddove la pronuncia in Primo Cinese Medio non \u00e8 disponibile per un qualche motivo, viene indicata la pronuncia con il fanqie, preso in quasi tutti i casi dalla glossatura dello Shuowen Jiezi di Xu Xuan.\nKanji diffusi che possono comparire in totale isolamento con pronuncia kun.\nDi queste parole diffuse composte da un solo kanji in isolamento (niente lessico sino-giapponese o okurigana dopo), solo una minima parte conserva la lettura on. Sono poi indicate pure le parole che si ripetono di fila, senza caratteri completamente diversi a fianco. Sono contenuti i primi tre livelli JLPT. Gli allungamenti vocalici sono segnalati con la doppia vocale in ogni caso. Queste parole possono essere prese come esempio lampante di lettura kun e vocabolario nativo giapponese, salvo poche eccezioni."}
{"id": "92475", "revid": "393899", "url": "https://it.wikipedia.org/wiki?curid=92475", "title": "Lavoratore", "text": "Un lavoratore \u00e8 una persona che svolge un'attivit\u00e0 manuale o intellettuale in un contesto di produzione di beni o erogazione di servizi, svolgendo la sua attivit\u00e0 lavorativa a titolo \"oneroso\" oppure a titolo \"gratuito\" (in questa seconda accezione una persona che svolge un'attivit\u00e0 lavorativa come volontario \u00e8 anch'essa un lavoratore).\nDescrizione.\nSebbene si ritenga, superficialmente, che il lavoratore sia solo il classico dipendente, pur tuttavia sono diverse le tipologie, alcune delle quali molto diffuse. Di seguito una sintetica presentazione.\nIl termine, senza altre specificazioni, si riferisce solitamente a coloro che prestano l'attivit\u00e0 lavorativa alle dipendenze di un datore di lavoro, pubblico (ente o azienda pubblica) oppure privato (impresa): in questi casi si parla di lavoratore dipendente o, in linguaggio pi\u00f9 tecnico, lavoratore subordinato. Il lavoratore presta la sua attivit\u00e0 in cambio di una retribuzione.\nUna larga parte di lavoratori sono gli autonomi cio\u00e8 quelli che lavorano \"in proprio\", che non hanno un datore di lavoro ma clienti.\nA met\u00e0 strada tra il lavoratore dipendente e quello autonomo vi \u00e8 il lavoratore parasubordinato.\nCategoria peculiare \u00e8 quella dei soggetti che lavorano in cooperative in quanto sono, prima di tutto, soci lavoratori (e partecipano cos\u00ec al rischio di impresa), ma successivamente possono essere dipendenti, collaboratori o autonomi.\nIl lavoratore occasionale ha una tipologia contrattuale ad hoc, non inquadrabile nelle altre. Medesimo discorso vale per chi eroga la prestazione nell'ambito del lavoro accessorio, formalizzato attraverso il voucher.\nLa classica forma di collaborazione con un'agenzia di somministrazione di lavoro \u00e8 la missione a tempo determinato presso l'azienda utilizzatrice. Il soggetto \u00e8 un dipendente dell'agenzia, con tutti i diritti e doveri dei lavoratori subordinati. Anche se non molto utilizzato in Italia, vi sono pure i dipendenti a tempo indeterminato (dell'agenzia) distaccati presso il cliente: questo \u00e8 lo staff leasing.\nNel mondo del terziario avanzato (societ\u00e0 di consulenza, studi professionali) \u00e8 molto utilizzato il rapporto di lavoro come associato: semplificando, \u00e8 un livello intermedio tra il collaboratore e il socio.\nCaso un po' complicato da inquadrare negli schemi classici, per i non addetti in amministrazione del personale, \u00e8 quello dei soci lavoratori e/o amministratori \"operativi\" di societ\u00e0 (sia di persone, \u00e8 questa \u00e8 la situazione pi\u00f9 ordinaria, che quella di capitali): a seconda di diverse combinazioni (unico reddito da lavoro o meno, solo reddito da partecipazione finanziaria, inquadramento professionale, previdenziale e assicurativo, tipologia di mansione, ecc.) queste persone possono essere (per la societ\u00e0 stessa) o lavoratori dipendenti o collaboratori coordinati e continuativi (che \u00e8 il caso prevalente per i soci/amministratori di piccole-medie imprese in forma societaria) o prestatori d'opera a partita iva.\nQuesto serve anche a capire perch\u00e9 i piccoli imprenditori, i soci operativi di societ\u00e0, i componenti del vertice delle imprese a controllo familiare (che in Italia sono tantissime, anche nelle grandi aziende), oltre a essere \"lavoratori\" nel senso letterale del termine, lo sono anche dal punto di vista dell'amministrazione del personale: o sono dipendenti o sono co.co.co. Invece, amministratori di estrazione finanziaria e quindi che esercitano queste funzioni in diverse societ\u00e0 (come un vero e proprio mestiere) sono il pi\u00f9 delle volte (per le societ\u00e0 stesse di cui sono amministratori) persone fisiche che emettono fattura.\nInfine, anche gli stagisti e/o tirocinanti, i ricercatori universitari o i praticanti (non gli apprendisti che ricadono in un contratto di lavoro dipendente ben codificato) sono naturalmente lavoratori e il legame contrattuale pu\u00f2 essere di stage/tirocinio vero e proprio oppure quelli gi\u00e0 visti sopra nel caso del praticantato (che \u00e8 essenzialmente caratteristico delle libere professioni ordinistiche) o dell'inquadramento accademico durante e dopo lo svolgimento del dottorato di ricerca.\nNel mondo.\nItalia.\nOltre al lavoratore dipendente, vi \u00e8 il lavoratore autonomo che \u00e8 \"indipendente\" da un datore di lavoro. Pertanto, riceve il compenso da un committente oppure i ricavi dalla clientela. In Italia, il numero di lavoratori autonomi \u00e8 molto alto e il rapporto autonomi sul totale addetti \u00e8 tra i pi\u00f9 elevati dentro e fuori l'Europa. Pertanto, molti lavoratori autonomi, avendo dei dipendenti a loro carico, sono essi stessi datori di lavoro (caso tipico dei piccoli imprenditori) o delle imprese (ditte) individuali nonch\u00e9 dei liberi professionisti.\nVi sono i soggetti che stanno, per cos\u00ec dire, a met\u00e0 tra i dipendenti e gli autonomi: i lavoratori parasubordinati. In questa famiglia vi sono, soprattutto, i collaboratori a progetto (ma non, in termini rigorosi e formali, il personale in somministrazione in quanto questo \u00e8 dipendente dell'agenzia anche se spesso \u00e8 inserito tra il lavoro parasubordinato). Con il superamento dei cocopro i parasubordinati sono rappresentati soprattutto dagli addetti con contratto di collaborazione coordinata e continuativa (cococo).\nL'articolo 2 del D.Lgs.81/2008 definisce il lavoratore come \"\"persona che, indipendentemente dalla tipologia contrattuale, svolge un'attivit\u00e0 lavorativa nell'ambito dell'organizzazione di un datore di lavoro pubblico o privato, con o senza retribuzione, anche al solo fine di apprendere un mestiere, un'arte o una professione, esclusi gli addetti ai servizi domestici e familiari.\"\nL'articolo 2104 del Codice civile afferma che il \"lavoratore deve usare la diligenza richiesta dalla natura della prestazione dovuta e dall'interesse dell'impresa\". L'articolo 2105 inoltre prevede espressamente l'\"obbligo della fedelt\u00e0\" ossia al lavoratore \u00e8 vietato divulgare notizie attinenti ai metodi di produzione dell'azienda o sulla organizzazione nonch\u00e9 \"trattare affari, per conto proprio o di terzi, in concorrenza con l'imprenditore\"\".\nBibliografia.\n\"I nuovi contratti nella prassi civile e commerciale\" di Mauro Sella Vol. III Wolters Kluwer Italia, 2008."}
{"id": "92479", "revid": "124123", "url": "https://it.wikipedia.org/wiki?curid=92479", "title": "Flavio Aviano", "text": "Biografia.\nNulla, in realt\u00e0, si conosce della sua vita: si ipotizza solamente la sua probabile appartenenza ai circoli senatorii di Roma. Che fosse di buona cultura lo attesta la prefazione alla sua opera:\nIl dedicatario, dunque, Teodosio, si pu\u00f2 identificare forse con Ambrogio Teodosio Macrobio, sicch\u00e9 Aviano potrebbe essere vissuto alla fine del IV secolo d.C.\nSi tratta, dunque, di un favolista dilettante, autore di rifacimenti, forse imitando, come dice, o ispirandosi al greco Babrio e/o Fedro, in distici elegiaci di quarantadue favole esopiche.\n\"Fabulae\".\nLe quarantadue favole di Aviano, come detto, riprendono modelli greci, e sono\u02d0 \"De nutrice et infanti\"; \"De testudine et aquila\"; \"De cancris\"; \"De vento et sole\"; \"De asino pelle leonis induto\"; \"De rana et vulpe\"; \"De cane qui noluit latrare\"; \"De camelo\"; \"De duobus sociis et ursa\"; \"De calvo\"; \"De ollis\"; \"De thesauro\"; \"De hirco et tauro\"; \"De simia\"; \"De grue et pavone\"; \"De quercu et harundine\"; \"De venatore et tigride\"; \"De quattuor iuvencis et leone\"; \"De abiete ac dumis\"; \"De piscatore et pisce\"; \"De luscinia\"; \"De cupido et invido\"; \"De Baccho\"; \"De venatore et leone\"; \"De fure et parvo\"; \"De leone et capella\"; \"De cornice et urna\"; \"De rustico et iuvenco\"; \"De viatore et fauno\"; \"De apro et coco\"; \"De mure et tauro\"; \"De pigro Tyrinthium frustra orante\"; \"De ansere ova aurea pariente\"; \"De cicada et formica\"; \"De simiae gemellis\"; \"De vitulo et bove\"; \"De leone et cane\"; \"De pisce et focis\"; \"De milite veterano\"; \"De pardo et vulpe\"; \"De olla cruda\"; \"De lupo et haedo\".\nLe \"Fabulae\", nonostante abbiano uno scarso valore letterario, incontrarono molta fortuna nel corso dell'epoca medioevale: gli \"avionnet\" furono una delle due grandi fonti degli \"Isopet\" francesi.\nEdizioni.\nDopo la prima edizione, di Hendrik Cannegieter, nel 1731, bisogner\u00e0 aspettare il pieno Ottocento, prima con Lachmann (1845) e poi Wilhelm Fr\u00f6hner per la Teubner (1862). Dopo la parentesi di Emil Baehrens, che inser\u00ec Aviano nei suoi \"Poetae Latini Minores\" (1879\u20131883), l'ultima edizione ottocentesca fu di Robinson Ellis, con \"The Fables of Avianus\" del 1887.\nLa pi\u00f9 recente edizione critica \u00e8 quella pubblicata da Francoise Gaide per \"Les belles lettres\", nel 1980, mentre traduzioni italiane sono quelle di A. Guaglianone (Napoli, Casa editrice Armanni, 1958) - che aveva gi\u00e0 approntato un'edizione critica per il \"Corpus Paravianum\" nel 1958 stesso."}
{"id": "92480", "revid": "88812", "url": "https://it.wikipedia.org/wiki?curid=92480", "title": "Metempsicosi", "text": ""}
{"id": "92481", "revid": "125525068", "url": "https://it.wikipedia.org/wiki?curid=92481", "title": "Francesco Baracca", "text": "Biografia.\nFrancesco Luigi Giuseppe Baracca nacque a Lugo, nell'attuale Corso Garibaldi, da Enrico (1855-1936), uomo d'affari e proprietario terriero, e dalla contessa Paolina de Biancoli. Il giovane Francesco studi\u00f2 dapprima nella citt\u00e0 natale di Lugo, quindi a Firenze per poi scegliere la carriera militare all'Accademia militare di Modena, dove fu ammesso nel 1907 e da cui due anni dopo ne usc\u00ec come sottotenente dell'Arma di cavalleria del Regio Esercito. Nel 1909 frequent\u00f2 il corso di specializzazione presso la Scuola di Cavalleria di Pinerolo e l'anno successivo venne assegnato al 2\u00ba Reggimento cavalleria \"Piemonte Reale\" di stanza a Roma nella caserma \"Castro Pretorio\", dove dimostr\u00f2 le sue doti di cavaliere vincendo il concorso ippico di Tor di Quinto.\nNel 1912, affascinato da un'esercitazione aerea presso l'aeroporto di Roma-Centocelle, pass\u00f2 in aviazione, che allora era parte dell'esercito. La sua domanda fu accettata il 24 aprile. Frequent\u00f2 i corsi della scuola di pilotaggio a B\u00e9theny in Francia con un Nieuport 10, e il 9 luglio 1912 consegu\u00ec il brevetto di pilota numero 1037. Si distinse presto per l'eccezionale abilit\u00e0 nelle tecniche acrobatiche. Nel 1914 venne assegnato al Battaglione Aviatori, prima presso la 5\u00aa e poi con la 6\u00aa Squadriglia. Alla vigilia della prima guerra mondiale, Baracca fu inviato a Parigi dove si addestr\u00f2 sul caccia Nieuport 10.\nRientrato in Italia nel luglio del 1915 all'8\u00aa Squadriglia da ricognizione e combattimento su Nieuport-Macchi Ni.10, cominci\u00f2 i voli di pattugliamento il 25 agosto con la 2\u00aa Squadriglia da ricognizione e combattimento. Dopo ripetuti infruttuosi combattimenti, gli venne assegnato un Nieuport 11 \"B\u00e9b\u00e9\" con il quale \u2013 in forza dal 1\u00ba dicembre alla 1\u00aa Squadriglia caccia che diventa il 15 aprile 1916 70\u00aa Squadriglia caccia \u2013 entr\u00f2 ripetutamente in azione nella seconda met\u00e0 del 1915. Il suo primo abbattimento venne effettuato sopra il cielo di Gorizia: il 7 aprile 1916, ai comandi di un Ni 11 presso Medeuzza, dopo vari minuti di ingaggio riusc\u00ec a portarsi con una cabrata in coda a un ricognitore Hansa-Brandenburg C.I austro-ungarico che, ricevuti quarantacinque colpi, fu costretto ad atterrare e l'equipaggio, composto dal Sergente Adolf Ott e dal Tenente osservatore Franz Lenarcic (che in seguito morir\u00e0 per le ferite) della Flik 19, venne fatto prigioniero.\nPer un'altra fonte l'aereo abbattuto era un biposto Aviatik. Per l'azione Baracca venne decorato con la medaglia d'argento al valor militare. La sua prima vittoria fu anche la prima in assoluto dell'aviazione italiana. Tornato a terra, incontr\u00f2 uno dei due aviatori nemici abbattuti e gli strinse la mano, mostrando simili atteggiamenti di conforto e cavalleria anche verso altri nemici nel prosieguo della guerra; egli, infatti, sosteneva: \u00ab\u00e8 all'apparecchio che io miro, non all'uomo\u00bb. Sar\u00e0 decorato di altre due medaglie d'argento, delle quali, l'ultima sar\u00e0 convertita in medaglia d'oro nel maggio 1918. Altre vittorie seguirono presto la prima, e, all'inizio di maggio, aveva ottenuto gi\u00e0 sette vittorie individuali e tre in collaborazione, diventando di fatto uno dei pochi assi dell'aviazione, con tutta la celebrit\u00e0 che ne conseguiva. Promosso capitano nel giugno 1916, rimase sempre nella stessa squadriglia, anche quando questa divenne la 70\u00aa. Il 28 novembre abbatt\u00e9 in battaglia il suo quinto aereo, ottenendo l'iscrizione nell'Albo degli Assi. Quel giorno Baracca consegue la sua vittoria nella tarda mattinata a Tolmezzo con 30 colpi di mitragliatrice ai danni del Brandenburg C.I della Flik 16 dell'osservatore K\u00e1lm\u00e1n Sark\u00f6zy che rimane ferito e prigioniero e di Fritz Fuchs, il quale non sopravvisse al duello.\nIl 1\u00ba gennaio 1917 Baracca abbatte un aereo Brandenburg austriaco della Flik 12 vicino a Castagnevizza volando sull'Ni 17 2614.\nL'11 febbraio Baracca (su Ni 17) con Fulco Ruffo di Calabria (su Ni 17), il serg. Giulio Poli ed il caporale Antonio Pagliari (su Ni 11) abbattono il Br. C.1 del caporale Ludwig Fleck con l'osservatore Tenente Wilhelm Siemienski della Flik 35 che, dopo aver colpito il serbatoio del Nieuport 11 del caporale Anselmo Caselli che rientra in emergenza, mentre al ricognitore con i due membri dell'equipaggio feriti riesce un atterraggio di fortuna urtando un albero e rovinando le ali nei prati vicino a Remanzacco dopo una battaglia sul cielo di Udine alla quale assiste Vittorio Emanuele III di Savoia che il giorno dopo si reca al campo per complimentarsi con i piloti. Baracca arrivando alla quinta vittoria diventa un asso dell'aviazione.\nIl 25 aprile Baracca vola in ricognizione strategica su Brunico e Bressanone con lo SPAD S.VII dotato di macchina fotografica.\nIl 26 aprile Baracca abbatte il Br. C.1 del Zgsf. Josef Majsai e del Leut. Emmerich Treer della Flik 35 con l'aiuto del serg. Goffredo Gorini (ex della 3\u00aa Squadriglia per l'artiglieria) ed Attilio Imolesi della 79\u00aa Squadriglia vicino a San Martino del Carso arrivando ad 8 vittorie e ricevendo la croce dell'Ordine militare di Savoia\nIl 1\u00ba maggio successivo si trasfer\u00ec alla 91\u00aa Squadriglia, soprannominata \"La squadriglia degli assi\" perch\u00e9 costituita da grandi assi dell'aviazione scelti da Baracca in persona, quali Pier Ruggero Piccio, Fulco Ruffo di Calabria, Gaetano Aliperta, Bartolomeo Costantini, Guido Keller, Giovanni Sabelli, Enrico Perreri e Ferruccio Ranza. L'unit\u00e0 aveva in dotazione il nuovo Nieuport 17 costruito in Italia dalla Macchi. Sul suo aereo in onore alla sua Arma di appartenenza Baracca dipinse il cavallino nero rampante destinato a diventare una delle insegne pi\u00f9 cara agli italiani (anni dopo la madre di Baracca consegn\u00f2 quel simbolo a Enzo Ferrari e gli disse: \"Ferrari, metta sulle sue macchine il cavallino rampante del mio figliolo. Le porter\u00e0 fortuna\"). \nIl 1\u00ba maggio, durante una missione di ricognizione su Monfalcone, pilotando l'Hansa-Brandenburg C.I 229.08 della Flik 12 Frank Linke-Crawford ebbe modi di scontrarsi con lo SPAD S.VII di Baracca: i due duellarono a lungo, in un combattimento molto duro che si svilupp\u00f2 da metri fino a bassa quota. Baracca si convinse di aver abbattuto il suo avversario, ma Linke-Crawford riusc\u00ec a portare a termine la missione nonostante ben 68 fori di proiettile rinvenuti sull'aereo.\nIl 10 maggio Baracca abbatte l'Hansa-Brandenburg D.I del Zugsf\u00fchrer Rudolf St\u00f6hr della FliK 41J vicino a Vertoiba conseguendo la nona vittoria ufficiale.\nIl 13 maggio Baracca ottenne un'altra vittoria in collaborazione sul Br. C.1 dell'asso Julius Busa e dell\u2019osservatore Hermann Gr\u00f6ssler della Fluggeschwader 1 (FlG I) sul Monte Korada. Sempre nello stesso mese di maggio Baracca passer\u00e0 sullo SPAD S.VII.\nIl 20 maggio nell'ambito della decima offensiva dell'Isonzo Baracca colpisce sul Monte Santo di Gorizia un ricognitore Brandenburg della Flik 12 con pallottole incendiarie che precipita a quota 363 di Plava a pochi metri dalle trincee italiane. Il 3 giugno Baracca abbatte l'Hansa-Brandenburg C.I del Zgsf. Johann Rotter con l'Oblt. Max Bednarzik del Fluggeschwader 1 o FlG. I fra Plava e Monte Cucco di Plava.\nPresso la 91\u00aa Squadriglia, di cui divenne il comandante, consegu\u00ec ventisei vittorie. \nIl 6 settembre venne abbattuto sul Monte Sabotino da Sabelli e Baracca il Br.C.1 della Flik 34 del Zgsf. Stefan Morth che rimase ferito e dell'osservatore Oblt. B\u00e9la Gerey che mor\u00ec.\nNel settembre 1917, con diciannove vittorie al suo attivo, era l'asso italiano con il maggior numero di abbattimenti. Il 6 di quel mese venne promosso maggiore. Altri cinque successi seguirono in ottobre, con due doppi abbattimenti in due singoli giorni. La seconda di queste duplici vittorie venne conseguita il 26 ottobre, ai danni di due Aviatik tedeschi. Quando gli austro-ungarici, rinforzati da forze germaniche, incluse tre squadriglie di caccia (\"Jagdstaffeln\", pi\u00f9 semplicemente \"Jastas\"), lanciarono la loro offensiva che port\u00f2 alla disfatta di Caporetto, la 91\u00aa Squadriglia venne riequipaggiata con lo SPAD S.XIII. Pilotando questo nuovo aereo, Baracca port\u00f2 il totale delle sue vittorie a trenta, ma subito dopo venne messo a riposo. Il 6 novembre abbatte a Fossalta di Portogruaro l'asso Rudolf Szepessy-Sokoll.\nRitorn\u00f2 in azione nel maggio 1918, dopo che il 5 gli fu commutata una medaglia d'argento in medaglia d'oro. Il 15 giugno, con l'abbattimento di altri due aerei, consegu\u00ec le sue ultime vittorie, abbattendo per ultimo un caccia Albatros D.III con uno SPAD S.XIII nei pressi di San Biagio di Callalta.\nEra la sua vittoria ufficiale numero trentaquattro riportata in sessantatr\u00e9 combattimenti aerei, sebbene ci sia chi alza questo numero a trentasei e chi lo abbassa a trentatr\u00e9. Il 19 giugno, dopo aver compiuto una missione, il trentenne Baracca rientr\u00f2 al campo di Quinto di Treviso; lo SPAD S.XIII con cui aveva compiuto i primi voli della giornata aveva il rivestimento in tela delle ali e della fusoliera danneggiato, perci\u00f2 egli decoll\u00f2 con il suo aereo di riserva, uno SPAD S.VII, per la quarta missione del giorno. Altri due aerei della 91\u00aa Squadriglia sarebbero decollati con lui, il giovane Osnago e il pi\u00f9 esperto Costantini. Al momento della partenza tuttavia si scoprir\u00e0 che Costantini era gi\u00e0 partito, lasciando a Baracca la sola scorta dell'inesperto Osnago. Mentre i piloti erano impegnati in un'azione di mitragliamento a volo radente sopra Colle Val dell'Acqua, sul Montello, l'asso italiano venne abbattuto. Baracca fu colpito da un biplano austro-ungarico non visto, o visto troppo tardi quando gi\u00e0 l'asso era stato colpito dalla prima delle due raffiche sparate dall'osservatore. Il pilota Max Kauer e l'osservatore Arnold Barwig hanno fornito una documentazione che sarebbe stata sufficiente a far accreditare loro la vittoria verso chiunque altro, ma continuamente rifiutata dalle autorit\u00e0 italiane per motivi propagandistici, in tempi in cui l'esito della guerra era ancora incerto.\nVerr\u00e0 ritrovato qualche giorno dopo, il 23 giugno, dal capitano Osnago, compagno dell'ultimo volo, che su segnalazione dell'ufficiale Ambrogio Gobbi raggiunse le pendici del Montello (localit\u00e0 \"Busa delle Rane\") con il tenente Ranza ed il giornalista Garinei del \"Secolo di Milano\". Qui, accanto ai resti del velivolo, si trovava il corpo di Baracca: ustionato in pi\u00f9 punti, presentava una ferita nell'incavo dell'occhio destro, alla radice del naso. Le ali e la carlinga dello SPAD S.VII erano carbonizzati, il motore e la mitragliatrice infissi nel suolo e il serbatoio forato da due pallottole. Le esequie si svolsero il 26 giugno a Quinto di Treviso, alla presenza di autorit\u00e0 civili e militari, e l'elogio funebre venne pronunciato da Gabriele D'Annunzio, ammiratore del pilota di Lugo. La salma di Baracca verr\u00e0 poi inumata in una cappella sepolcrale nel cimitero di Lugo.\nSolo nel 1995 diviene di pubblico dominio la storia d'amore di Francesco Baracca con Norina Cristofoli, nata nel 1902 a Tolmezzo. I due si erano conosciuti a Udine il 20 settembre 1917, pochi giorni prima della disfatta di Caporetto. La giovanissima Norina si rifugi\u00f2 a Milano, dove ricevette numerose lettere da Francesco Baracca, l'ultima delle quali datata 4 giugno 1918, pochi giorni prima del 19 giugno 1918, giorno della morte dell'aviatore. Norina Cristofoli diventer\u00e0 cantante lirica di un certo successo e morir\u00e0 nel 1978, senza avere altre relazioni sentimentali in quanto si consider\u00f2 per sempre legata al ricordo di Baracca.\nBaracca fu membro della Massoneria di Rito scozzese antico ed accettato di Piazza del Ges\u00f9, dove raggiunse il 18\u00ba grado.\nTesi sulla morte.\n\u00c8 stata avanzata una tesi secondo la quale Baracca, piuttosto che bruciare con il velivolo o essere fatto prigioniero, avrebbe preferito suicidarsi (il corpo, ustionato in pi\u00f9 punti, presentava una profonda ferita nell'orbita destra, alla radice del naso, e si osservava la fondina della pistola vuota, con l'arma scoppiata nella caduta), anche se, a causa della mancata autopsia, resta il dubbio delle ferite al petto riscontrate dai soldati. Inoltre, non \u00e8 affatto chiaro se la ferita all'orbita sia da colpo di pistola oppure da pallette di shrapnel, a causa dei bombardamenti d'artiglieria che imperversarono nei tre giorni prima che ritrovassero il corpo (alcune pallette hanno lasciato persino traccia sul motore dello SPAD, attualmente ancora conservato nel museo dell'Aeronautica); da tempo, inoltre, esiste la rivendicazione dell'abbattimento da parte di un pilota austro-ungarico. L'ultima tesi \u00e8 supportata da elementi concreti, quali il rapporto della missione, le testimonianze degli osservatori a terra, e una foto del luogo dello schianto presa dal biposto nei minuti successivi alla morte dell'asso.\nAnche secondo uno storico anglosassone, da ricerche nei registri austro-ungarici risulterebbe che Baracca venne ucciso dal mitragliere di un biposto austriaco che l'asso italiano stava attaccando dall'alto, o comunque iniziando lo scontro da una quota superiore. Questo avrebbe causato difficolt\u00e0 nell'avvistamento del biposto austriaco da parte degli italiani, dato che si confondeva col suolo, e viceversa una migliore visibilit\u00e0 da parte degli austriaci, con i caccia nemici stagliati contro il cielo. Inoltre fonti austriache riportano come le truppe di terra non fossero dotate di munizioni incendiarie. La vampata che si sprigion\u00f2 dal velivolo di Baracca, decollato da soli 15 minuti col pieno di carburante, fu talmente vivida e intensa da essere avvistata dai suoi compagni nell'aerodromo di Quinto di Treviso, distante svariati chilometri; essi pensarono, sulle prime, che Baracca e Osnago avessero intercettato e abbattuto un velivolo nemico.\nIn ogni caso, nei giorni del ritiro delle truppe austro-ungariche da Bavaria e Nervesa per raggiungere la riva sinistra del Piave, un giornalista di guerra al seguito delle truppe italiane disse che fu difficile localizzare l'aereo caduto, poich\u00e9 era finito in una fitta selva di alberi: di qui la certezza che il nemico non lo avesse trovato; inoltre la stampa austro-ungarica, in quei giorni di combattimento, non se ne era occupata, tanto che qualcuno sperava di trovare Baracca ancora in vita, magari ferito e nascosto da qualche parte. Tuttavia la vittoria da parte dei piloti austriaci fu riportata immediatamente al rientro dalla loro missione. Il re Vittorio Emanuele III aveva fatto inviare ai genitori dell'asso un telegramma in cui auspicava una risoluzione positiva, speranza che si infranse solo in seguito, con il ritrovamento del cadavere e dell'aereo caduto.\nDal lato austriaco, la scomparsa di Baracca non fu trascurata, nonostante la violenta battaglia a terra ponesse molti altri problemi da risolvere. Quel giorno, proprio legato alla battaglia, alle 18.10 decoll\u00f2 un ricognitore C.I della Flik 28 pilotato da Max Kauer con Arnold Barwig come osservatore-mitragliere. Dovevano volare sul fronte della 17\u00aa divisione per scattare delle fotografie, compito pericoloso con il dominio aereo oramai assicurato dall'aviazione italiana. Durante il volo videro due caccia Spad in avvicinamento a circa un chilometro e manovrarono prontamente per combatterli. Prima l'osservatore spar\u00f2 una raffica di 15-20 colpi ad uno di essi che stava andando in picchiata, poi lo videro risalire sulla destra e gli spararono ancora, incendiandolo. Scattarono anche due foto dell'abbattimento e la vittoria fu omologata subito, ben prima che si sapesse della sorte di Baracca. Inoltre, a seguito delle notizie italiane che Baracca era morto s\u00ec, ma per fuoco da terra, gli austriaci tennero una lunga indagine in corso e con il rapporto finale del 28 agosto, poterono constatare come i mitraglieri a terra non avessero munizioni incendiarie SP, n\u00e9 rivendicassero nessuna vittoria quel giorno, cosa sorprendente se si considerava molti altri episodi contesi. Piuttosto, tre ufficiali a terra seguirono lo scontro aereo e confermarono che lo Spad venne abbattuto dal ricognitore, avendo modo di seguire anche con l'uso di un cannocchiale a 40 ingrandimenti l'andamento della battaglia. In conclusione, non c'era dubbio che fosse stato abbattuto da un aereo austriaco, il quale era sicuramente in scena, mentre Osnago, al rientro, neg\u00f2 che vi fossero altri velivoli, tesi subito sposata dal comando italiano. Con la guerra che stava volgendo faticosamente a vantaggio degli italiani, le notizie che potessero provocare sconforto non erano certo tollerate. Scrisse in merito l'asso Mario Fucini anni dopo \"Era la stessa fiducia in noi stessi che riceveva un colpo: se \u00e8 possibile abbattere Baracca, cosa potr\u00f2 fare io per non subire la stessa sorte?... Ed anche subentr\u00f2 in noi una specie di conforto nel quale non avevamo sperato: Baracca non era stato abbattuto da caccia avversari. Il suo prestigio di cacciatore non era stato intaccato. Come Sigfrido soltanto un colpo a tradimento aveva potuto finirlo. Nessun vanto il nemico avrebbe potuto fare di questa fine. \u00c8 questo pi\u00f9 di tutto importava\" Quello che resta davvero impossibile, invece, da discernere, a causa della mancata autopsia, \u00e8 se Baracca si sia davvero ucciso per non bruciare vivo, oppure sia stato ucciso dalle mitragliate dell'aereo austriaco.\nLa bara fu trasferita nella dimora abituale di Baracca, Villa Borghesan, e il funerale privato si tenne nella chiesa parrocchiale di San Giorgio, a Quinto di Treviso. Una seconda cerimonia funebre, pubblica, si tenne nel cimitero di Quinto, vicino all'aeroporto di San Bernardino da cui l'asso era partito per quella che sarebbe stata la sua ultima missione (e dove oggi, presso il sito su cui sorgeva l'aeroporto, si erge una stele composta da un'ala e da una targa ricordo). Al passaggio della bara, resero omaggio al caduto le autorit\u00e0 civili e militari, oltre alla gente del paese. Il giorno dopo la salma venne trasportata a Lugo, dove ebbero luogo i funerali ufficiali.\nL'insegna personale.\nL'insegna personale di Baracca, che l'asso faceva dipingere sulla fiancata sinistra del proprio velivolo - sulla destra trovava posto quella della 91\u00aa Squadriglia (un grifone) - era il famoso cavallino rampante, sulle cui origini e sul cui stesso colore esiste un piccolo mistero. Diversi indizi sembrano infatti indicare che il colore originario del cavallino fosse il rosso, tratto per inversione dallo stemma (che in un quarto reca appunto un cavallo d'argento in campo rosso) del 2\u00ba Reggimento cavalleria \"Piemonte Reale\" di cui l'asso romagnolo faceva parte, e che il pi\u00f9 famoso colore nero sia stato invece adottato in segno di lutto solo dopo la morte di Baracca dai suoi compagni di squadriglia che rinunciarono alle proprie insegne personali. L'attaccamento al Reggimento di provenienza \u00e8 peraltro confermato dal fatto che Baracca conserv\u00f2 sull'uniforme i baveri rossi e sul berretto la granata a fiamma dritta (cui aggiunse una piccola elica) propri dei Cavalieri di Piemonte Reale.\nSecondo un'altra tesi, il cavallino rampante di Baracca deriverebbe invece non dallo stemma del suddetto reggimento bens\u00ec da quello della citt\u00e0 tedesca di Stoccarda. Gli aviatori di un tempo, infatti, venivano considerati \"assi\" solo dopo l'abbattimento del quinto aereo, di cui assumevano talvolta le insegne in onore del nemico sconfitto. Baracca, noto per la sua lealt\u00e0 e il suo rispetto per l'avversario, avrebbe quindi fatto dipingere sulla carlinga del suo velivolo il cavallino rampante (gi\u00e0 nero, secondo questa tesi) visto su quella del quinto aereo da lui abbattuto, un Aviatik (o, secondo altri, un Albatros B.II) tedesco probabilmente guidato da un aviatore di Stoccarda. Se cos\u00ec fosse, allora i cavallini (o meglio le giumente: \"Stutengarten\" - da cui \"Stuttgart\", il nome tedesco di Stoccarda cui l'arma parlante fa riferimento - in antico altotedesco significava \"recinto delle giumente\") che compaiono negli attuali stemmi della Ferrari e della Porsche (quest'ultimo desunto direttamente dallo stemma della citt\u00e0 tedesca) avrebbero, bench\u00e9 leggermente diversi nella grafica, la medesima origine.\nIn ogni caso, qualche anno dopo il termine della prima guerra mondiale, nel 1923, la madre di Francesco Baracca diede ad Enzo Ferrari l'autorizzazione a utilizzare l'emblema usato da suo figlio. Il Cavallino, modificato nella posizione della coda e nel colore dello sfondo, ora giallo in onore della citt\u00e0 di Modena, apparve per la prima volta sulle due Alfa Romeo 8C 2300 \"Mille Miglia Zagato Spider\" passo corto, schierate dalla Scuderia alla 24 Ore di Spa del 9 luglio 1932. Le due Alfa si classificarono al 1\u00ba e 2\u00ba posto con gli equipaggi Brivio/Siena e Taruffi/D'Ippolito.\nEnzo Ferrari utilizz\u00f2 il Cavallino rampante anche nella squadra che fond\u00f2 subito dopo la seconda guerra mondiale: ancora oggi \u00e8 il simbolo dell'omonima casa automobilistica. Meno conosciuto \u00e8 il fatto che anche la Ducati utilizz\u00f2 il cavallino rampante (pressoch\u00e9 identico a quello della Ferrari) sulle proprie moto dal 1956/57 al 1960/61. Il marchio fu scelto dal celebre progettista della Ducati Fabio Taglioni, che era nato a Lugo come Baracca.\nLa replica del velivolo.\nLa replica funzionante di uno dei due SPAD S.XIII pilotati da Francesco Baracca, realizzata da Giancarlo Zanardo, \u00e8 stata presentata in un volo dimostrativo a Nervesa della Battaglia, il 5 aprile 2008, in occasione della serie di commemorazioni previste per il 90\u00ba anniversario della Battaglia del solstizio. Il biplano, costruito con le tecniche e i materiali dell'epoca, \u00e8 stato impreziosito con un frammento di tela proveniente dalla fusoliera di uno degli aerei della 91\u00aa Squadriglia, cui apparteneva Baracca.\nIntitolazioni.\nSubito dopo la sua morte, la 91\u00aa Squadriglia venne ribattezzata \"Squadriglia Baracca\". Successivamente sono stati numerosi i reparti aerei italiani intitolati all'aviatore lughese. L'Aeronautica Nazionale Repubblicana gli dedic\u00f2 il 3\u00ba Gruppo caccia, mentre l'Aeronautica Militare l'attuale 9\u00ba Stormo. L'insegna di Baracca, il cavallino nero, \u00e8 anche usata nell'emblema del 10\u00ba Gruppo e compare anche in quello del 12\u00ba Gruppo caccia, mentre \u00e8 presente a colori invertiti nello stemma del 4\u00ba Stormo e del dipendente 9\u00ba Gruppo caccia. In campo navale, la Regia Marina battezz\u00f2 con il suo nome un sommergibile della classe Marconi. L'aeroporto di Roma-Centocelle che \u00e8 sede del Comando della squadra aerea e del Comando operativo di vertice interforze, cos\u00ec come l'aeroporto di Lugo che \u00e8 sede di una scuola volo elicotteristi portano entrambi il suo nome.. A questi si aggiunga l'intitolazione dello Squadrone Comando del Reggimento Piemonte Cavalleria.\nIl portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Baracca tra di esse. L'odierno stadio comunale di calcio di Mestre, cos\u00ec come l'Istituto tecnico aeronautico statale di Forl\u00ec e la squadra di calcio della sua citt\u00e0 natale, il Baracca Lugo sono intitolati all'aviatore scomparso.\nIl nome di Baracca campeggia su molte strade e piazze d'Italia, tra le altre: una via a Roma nel quartiere di Torpignattara, cos\u00ec come un'importante arteria di comunicazione fiorentina, mentre in piazzale Baracca, a Milano, \u00e8 posto anche un monumento in suo onore. Anche la sua citt\u00e0 natale, Lugo, gli ha dedicato un monumento. La realizzazione fu affidata allo scultore faentino Domenico Rambelli che ide\u00f2 una gigantesca ala d'aereo. Ai piedi dell'ala, la statua dell'eroe vestito con la tuta da aviatore. Il basamento dell'opera reca incise, sul fronte, le date ed i luoghi delle sue vittorie aeree. Ai fianchi vi sono i simboli dei reparti a cui appartenne l'aviatore: l'ippogrifo (91\u00aa Squadriglia) e il cavallino rampante. Il monumento fu inaugurato il 21 giugno 1936. Sempre a Lugo si trova un museo a lui dedicato. Sul Montello, alle porte di Treviso, esiste un monumento (vicino Nervesa della Battaglia), con una dedica di Gabriele D'Annunzio.\nContrariamente a quanto si crede, il punto nel quale l'opera sorge non \u00e8 quello dove l'aereo del pilota di Lugo impatt\u00f2 contro il suolo. Lo \"SPAD\" di Baracca infatti, cadde in localit\u00e0 \"Busa delle rane\" al termine della \"valle dell'acqua\", una depressione che si insinua nel Montello. Il sito dell'attuale monumento fu scelto negli anni trenta, per le sue caratteristiche di panoramicit\u00e0, che permettevano di osservarlo dalla pianura sottostante. Francesco Baracca compare come personaggio, assieme ad altri celebri aviatori italiani quali Arturo Ferrarin e Adriano Visconti, nel film d'animazione giapponese \"Porco Rosso\", del 1992, opera di Hayao Miyazaki."}
{"id": "92482", "revid": "287204", "url": "https://it.wikipedia.org/wiki?curid=92482", "title": "Babrio", "text": "Biografia.\nDi lui non ci sono noti dati biografici precisi. Forse di origine romana (il suo \"nomen\" sarebbe \"Valerius\"), visse probabilmente in Siria, dove le sue favole per la prima volta divennero popolari.&lt;br&gt;Poich\u00e9 nelle favole, a volte, si riferisce ad un \"figlio del re Alessandro\", molti sono stati i tentativi di definire la sua identit\u00e0 in modo pi\u00f9 specifico, con il risultato che la sua data di nascita \u00e8 stata collocata nel tempo fra il III secolo a.C. e il III secolo d. C. Oggi pare probabile indicare il II secolo d. C. come periodo della sua attivit\u00e0. L'Alessandro citato dalle fonti potrebbe essere stato anche Alessandro Severo (222-235), alla cui corte erano riuniti molti letterati. Il \"figlio di Alessandro\", peraltro, \u00e8 stato ipotizzato che sia un certo Branco nominato nelle favole e di cui Babrio forse era il tutore. Tale ipotesi, tuttavia, trova l'opposizione di chi pensa che Branco sia un nome di pura finzione letteraria.&lt;br&gt;Comunque non vi \u00e8 cenno di uno scrittore di nome Babrio prima del III secolo d.C., e l'analisi stilistica dei suoi testi confermerebbe la sua appartenenza a questo periodo.\nLe \"Favole esopiche in giambi\".\nIl primo critico a fare uscire Babrio dallo \"status\" di semplice nome \u00e8 stato Richard Bentley, nella sua \"Dissertation on the Fables of Aesop\". Attraverso un'accurata analisi delle favole esopiche in prosa, riprodotte in diverse raccolte fin dal tempo di Massimo Planude, Bentley individu\u00f2 tracce di versificazione e riusc\u00ec a estrarre alcuni versi che attribu\u00ec a Babrio. Thomas Tyrwhitt (\"De Babrio\", 1776), prosegu\u00ec le ricerche di Bentley e per molto tempo gli sforzi degli studiosi furono rivolti alla ricostruzione dell'originale struttura metrica delle favole.\nNel 1842 il greco Mino\u00efde Mynas svolse delle ricerche nel monastero di S. Laura sul Monte Athos, commissionate dal maestro Villemain, Ministro della Pubblica Istruzione del re Luigi Filippo di Francia, durante le quali scopr\u00ec un manoscritto di Babrio. Mynas ne trascrisse il contenuto e, insieme alla copia originale, lo vendette al British Museum, nel quale \u00e8 conservato. Il manoscritto conteneva 123 favole, ordinate alfabeticamente, che si interrompono alla lettera O.\nAltre favole provengono da fonti disparate: le attuali n. 124-136 da un manoscritto vaticano; le n. 136-139 da tavolette cerate recuperate a Palmira; la 140 da un testo attribuito a Dositeo; la 141 da un mitografo; le n. 142-203 in varie parafrasi e altre tre in frammenti.&lt;br&gt;\nLe favole sono scritte in versi coliambici, con una versificazione \u00e8 corretta ed elegante, e stile piacevole, mentre la struttura narrativa segue quella delle favole esopiche tramandate in prosa.\nLa prima edizione dell'opera fu pubblicata a Parigi nel 1844 da Jean Fran\u00e7ois Boissonade de Fontarabie. A tale opera, basata sul manoscritto di Mynas, seguirono le edizioni critiche di Karl Lachmann e August Meineke nel 1845, Johann Caspar von Orelli, e di Th\u00e9obald Fix, nonch\u00e9 la traduzione in francese a cura di L\u00e9on Boyer. \nNel 1859, George Cornewall Lewis pubblic\u00f2 una seconda raccolta, composta da 95 nuove favole trascritte da Mynas. Tuttavia, l'attribuzione di questo secondo gruppo di racconti a Babrius non \u00e8 certa, poich\u00e9 da alcuni studiosi fu avanzata l'ipotesi che si potesse trattare di un falso autoprodotto."}
{"id": "92483", "revid": "6789", "url": "https://it.wikipedia.org/wiki?curid=92483", "title": "Valerio Babrio", "text": ""}
{"id": "92484", "revid": "33689", "url": "https://it.wikipedia.org/wiki?curid=92484", "title": "Alti elfi", "text": ""}
{"id": "92487", "revid": "2178", "url": "https://it.wikipedia.org/wiki?curid=92487", "title": "Westport, Irlanda", "text": ""}
{"id": "92488", "revid": "125316146", "url": "https://it.wikipedia.org/wiki?curid=92488", "title": "City Hunter", "text": " \u00e8 un manga giapponese degli anni ottanta e novanta, scritto e disegnato da Tsukasa H\u014dj\u014d, poi divenuto anche un anime di notevole successo.\nRacconta le avventure di Ryo Saeba e Kaori Makimura, che insieme formano \"City Hunter\", un gruppo indipendente, che agisce nell'ombra e che pu\u00f2 essere assoldato come guardia del corpo e investigatore privato. Il fumetto non segue una trama precisa ma sono una serie di casi uno dopo l'altro che scoprono piano piano il passato e le relazioni tra i personaggi.\nLa storia \u00e8 un misto di azione, avventura e humour ed ha avuto un notevole successo in Giappone, Stati Uniti, Francia e anche Italia.\nIl successo ha convinto H\u014dj\u014d a produrre uno spin-off: \"Angel Heart\", in cui, pur comparendo quasi tutti i protagonisti di \"City Hunter\", l'ambientazione diventa un universo parallelo in cui alcuni eventi si sono svolti in modo diverso.\nNel 2017, l'esordiente Nishiki Sokura ha realizzato uno spin-off tributo sulla serie, curandone storia e illustrazioni e centrando l'espediente isekai sulla narrativa: \"City Hunter Rebirth\" in cui una moderna quarantenne grande appassionata di \"City Hunter\", in seguito ad un incidente ferroviario si ritrover\u00e0 catapultata nel mondo dei suoi eroi nei panni di un'adolescente. Qui verr\u00e0 salvata da Ryo ma finir\u00e0 per creare un triangolo sentimentale coinvolgendo lui e la storica partner Kaori.\nMedia.\nManga.\nI capitoli di \"City Hunter\", creati da H\u014dj\u014d, sono usciti per otto anni sul periodico \"Sh\u014dnen Jump\" della Sh\u016beisha dal 26 febbraio 1985 al 19 novembre 1991, poi raccolti in 35 \"tankobon\" pubblicati dal gennaio 1986 all'aprile 1992.\nIl manga \u00e8 stato pubblicato in italiano dalla Star Comics sulla testata \"Starlight\" dal gennaio 1996 al marzo 1999, per un totale di 39 numeri (i primi volumi erano di dimensioni minori dei corrispettivi giapponesi).\nA partire dal 7 ottobre 2010 \u00e8 disponibile la ristampa, edita da Panini Comics (Planet Manga). L'edizione si differenzia da quella precedente della Star Comics perch\u00e9 alcune pagine (solitamente le prime di ogni episodio) sono presentate a colori che sfumano poi verso i toni del rosso e infine all'originaria scala di grigi, e per non irrilevanti differenze di traduzione: ad esempio per le immancabili erezioni di Ryo \u00e8 stato scelto di mantenere l'originale \"mokkori\" (che nella lingua giapponese per tale situazione ha una valenza assai buffa), mentre la Star Comics lo traduceva con buon effetto ilare in \"driz\". Nell'edizione Panini, anche le onomatopee e i suoni ambientali non sono stati tradotti, per cui gli spari, il fruscio del vento, i rumori di strada ecc. nelle vignette si riducono a dei meri ideogrammi che i lettori italiani non conoscitori dell'idioma nipponico difficilmente possono comprendere.\nLa serie \u00e8 stata distribuita anche negli Stati Uniti da Raijin Comics, in Francia da J'ai Lu e Panini Comics, in Germania da Egmont Manga &amp; Anime e in Spagna da MangaLine Ediciones.\nAnime.\nLa Sunrise ha prodotto in totale 4 serie televisive di \"City Hunter\":\nLe prime due serie, per un totale di 114 episodi, furono acquistate da Mediaset in previsione di una trasmissione su Italia 1 e doppiate in italiano a cura della Merak Film a Milano (dialoghi di Cristina Robustelli, direzione del doppiaggio di Adriano Micantoni e Federico Danti). In questo doppiaggio vennero censurati alcuni dialoghi e situazioni, e soprattutto si eseguirono moltissime semplificazioni culturali, sostituendo quasi tutti i nomi dei personaggi con altri, italiani o anglofoni. Tuttavia le due stagioni vennero comunque ritenute inadatte ad Italia 1 (nonostante la stessa Mediaset le avesse gi\u00e0 mandate in onda in Spagna sul canale di propriet\u00e0 Telecinco), rimasero in magazzino per anni fino ad essere cedute ad Italia 7, dove sono state trasmesse per la prima volta come un'unica serie (\"City Hunter\") a partire dal gennaio 1997 (prima stagione) e marzo 1997 (seconda stagione). Successivamente sono state trasmesse su Europa 7, Italia Teen Television (dal 1\u00ba ottobre 2003), MTV Italia (dal 4 ottobre 2004), GXT (dal 19 settembre 2005), Cultoon (dal febbraio 2008), su Man-Ga (dal 2011), su Italia 2 (dal 14 settembre 2020, per la prima volta in versione rimasterizzata), e su Italia 1 (dal 7 gennaio 2022 nella fascia notturna). Nella trasmissione su Europa 7 i titoli degli episodi erano lasciati in giapponese. La serie animata era stata inclusa anche nella programmazione futura dello scomparso canale TV Anime Gold, ma a causa della sua prematura chiusura ci\u00f2 non \u00e8 avvenuto.\nLa terza e la quarta serie vennero doppiate in italiano a fine anni '90 per Dynamic Italia a Roma presso la Cooperativa Eddy Cortese (traduzione dei dialoghi di Luciano Setti, supervisione dei dialoghi di Gualtiero Cannarsi, direzione del doppiaggio di Fabrizio Mazzotta) e pubblicate in VHS. A partire dalla terza serie, vennero ripristinati i nomi originali dei personaggi, nonch\u00e9 i riferimenti alla cultura nipponica minimizzati o del tutto eliminati negli adattamenti delle prime serie. Le due stagioni furono trasmesse in prima TV su MTV Italia nel 2005. Entrambe le stagioni sono state pubblicate per la visione in streaming sul sito internet Popcorn TV nel 2012, ma oggi non sono pi\u00f9 disponibili.\nTutte le serie sono state in seguito riproposte in DVD da Yamato Video e replicate su Man-ga dal 2011.\nSigle.\nEdizione italiana.\nQuando \"City Hunter\" \u00e8 stata acquistata da Mediaset per la trasmissione su Italia 1, Enzo Draghi e Alessandra Valeri Manera hanno realizzato una sigla italiana. Data la mancata trasmissione su Italia 1, la sigla non \u00e8 mai stata trasmessa, per\u00f2 la base musicale \u00e8 stata utilizzata per la sigla del cartone \"Transformers Generation 2\" cantata da Christian Draghi, figlio dell'autore della musica della sigla.\nNella trasmissione su Italia 7 e Italia Teen Television, come sigla fu usato un collage di immagini della serie preceduto da un'introduzione narrata da Mario Cordova con in background la canzone \"Give me your love tonight\", scritta da Linda Hennrick e cantata da Kiyomi Suzuki, il quale in originale \u00e8 semplicemente una colonna sonora interna che si sente nei primi episodi.\nNella trasmissione su MTV Italia invece si sono usate le sigle originali, ma soltanto la prima sigla di apertura, \"Ai yo kienaide\", e la prima di chiusura, \"Get Wild\", che sono rimaste per tutte e 4 le serie.\nNelle trasmissioni su Europa 7 e Man-Ga, si us\u00f2 la sigla italiana \"City Hunter\" cantata da Stefano Bersola scritta da Massimo Parretti e Stefano Bersola e arrangiata da Alberto Radius. La sigla viene pubblicata nel 2014 da Yamato Video nell'album \"Anime Songs\". Nel 2016 la sigla italiana cantata da Stefano Bersola viene pubblicata in un CD monografico dedicato alla serie animata con 8 remix e un cameo di Jasmine Laurenti, doppiatrice della protagonista della serie Kaori Makimura.\nFilm cinematografici, OAV e Special TV.\nSono stati prodotti in totale sette film, di cui due lungometraggi per il cinema, due OAV e tre speciali televisivi. Sono stati tutti adattati da Yamato Video e pubblicati in VHS -escluso l'ultimo del 2019 realizzato da Dynit e raccolto in DVD e Blu-ray nel 2020- e in seguito sono stati raccolti in 5 DVD dalla stessa casa editrice (doppiaggio a cura di DEA Digital Editing Audio, traduzione di Amanda Ronzoni, dialoghi di Enrica Minini, direzione del doppiaggio di Stefania Patruno). MTV Italia ha trasmesso gli adattamenti Yamato Video nel 2004 e successivamente gli stessi sono stati replicati su Man-Ga nel 2011 e su Italia 2 nel 2020 per la prima volta in versione rimasterizzata.\nFilm cinematografici.\nQui di seguito i due lungometraggi per il cinema di \"City Hunter\". Nell'edizione home video di Yamato Video curiosamente la prima produzione viene accreditata come \"special\", come gli altri tre prodotti realizzati successivamente:\nOAV.\nQui di seguito i due OAV della serie. Nelle edizioni home video di Yamato Video curiosamente queste produzioni vengono tutte accreditate come \"special\", come gli altri tre prodotti realizzati successivamente:\nSpecial TV.\nQui di seguito gli speciali televisivi della serie:\n\"Arrestate Ryo Saeba!\" fu l'unico special vietato da Yamato Video ai minori di 14 anni (come riportato sul retro di VHS e DVD). Tale special \u00e8, infatti, pi\u00f9 spinto dei precedenti a livello di battute, sangue, violenza e humour.\nDoppiatori.\nNota: nel doppiaggio italiano della prima e seconda serie sono stati cambiati i nomi ad alcuni personaggi:\nLive action.\nLive film.\nNel 1993 la Golden Harvest ha tratto dal manga un film live action \"City Hunter - Il film\" (\u57ce\u5e02\u7375\u4eba, \"Sing si lip yan\"), prodotto in Cina, con regia di Jing Wong, Jackie Chan nella parte di Ryo Saeba e Joey Wong in quella di Kaori.\nNel 1996 la pellicola ha ricevuto un adattamento non ufficiale, prodotto a Hong Kong, dal titolo \"Meng bo\". \nIl 6 febbraio 2019 esce in occidente una trasposizione di produzione francese, \"Nicky Larson et le Parfum de Cupidon\".\nLive drama.\nNel 2011 il canale televisivo SBS della Corea del Sud ha realizzato un drama live action dal titolo \"City Hunter\" (), in venti episodi da 60 minuti circa ciascuno, con Lee Min-ho nella parte di Ryo Saeba, il cui personaggio diventa Lee Yoon-sung, e Park Min-young nella parte di Kaori, in cui il personaggio diventa Kim Na-na. L'intera storia ha notevoli differenze rispetto all'originale giapponese, e ruota intorno alla vendetta contro un complotto politico pi\u00f9 che ventennale a causa del quale il padre di Yoon-sung e i suoi compatrioti vennero uccisi dai loro stessi connazionali durante un'incursione in Corea del Nord.\nVideogiochi.\nNel 1990 \u00e8 stato pubblicato un videogioco da Sunsoft ispirato al manga ed intitolato \"City Hunter\".\nRyo \u00e8 anche un personaggio giocabile del videogioco \"Jump Force\".\nMusical.\nUn musical intitolato \"Musical City Hunter -Nusumareta XYZ-\" \u00e8 stato annunciato a fine dicembre 2020 e verr\u00e0 messo in scena al Teatro Takarazuka Grand dal 6 agosto al 13 settembre 2021 e al Teatro Tokyo Takarazuka dal 1\u00ba ottobre al 14 novembre 2021.\nAccoglienza.\nManga.\nNel 2016, il manga aveva venduto oltre 50 milioni di volumi \"tank\u014dbon\" in tutto il mondo. Inoltre, la serie \u00e8 stata distribuita in circa 900 milioni di copie della rivista manga \"Weekly Sh\u014dnen Jump\" tra il 1985 e il 1991, con quei numeri di \"Jump\" che hanno generato circa 2 miliardi di dollari. La serie \u00e8 stata votata come la diciannovesima serie \"Pi\u00f9 potente\" ad essere presente su \"Sh\u014dnen Jump\".\nIn \"\", Jason Thompson ha descritto le storie del manga come \"ben raccontate e divertenti\". Eduardo M. Chavez di Mania.com descrive la serie come \"divertente, sexy, piena di azione e a volte semplicemente sbattuta\" e loda il mix di azione e commedia. Patrick King di Animefringe ha descritto la serie come \"non il pezzo di finzione intellettualmente pi\u00f9 stimolante che abbia mai sperimentato di recente\", ma l'ha definita \"un vero spasso da leggere\".\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"City Hunter\" si \u00e8 classificata al 57\u00ba posto.\nAnime.\nIn un sondaggio del 2005 condotto da TV Asahi, \"City Hunter\" si \u00e8 classificato al 66\u00ba posto tra le 100 serie TV animate pi\u00f9 popolari votate dai telespettatori. Un sondaggio web della medesima emittente ha fatto arrivare \"City Hunter\" al 65\u00ba posto.\nI personaggi Ryo e Kaori si sono dimostrati popolari tra i fan. Nel sondaggio Anime Grand Prix i lettori della rivista \"Animage\" hanno votato Ryo Saeba facendolo arrivare al secondo posto nella categoria \"Miglior personaggio maschile\" del 1988. Nel 1989, 1990 e 1991 \u00e8 invece arrivato al primo posto. Nel 1992 \u00e8 stato classificato al sesto posto. Kaori Makamura \u00e8 stata votata quindicesima nella categoria \"Miglior personaggio femminile\" del 1988 per poi salire all'ottava posizione nel 1989. Kaori \u00e8 poi arrivata quinta nel 1990 prima di scendere rispettivamente al sesto e all'undicesimo posto nel 1991 e nel 1992.\nLo special TV \"\" \u00e8 stato elogiato per la qualit\u00e0 del suo doppiaggio in inglese, ma criticato per aver cambiato i nomi dei personaggi.\nLa prima sigla finale dell'anime, \"Get Wild\" dei TM Network, e un remix successivo uscito nel 1989, vendettero complessivamente singoli in Giappone. La serie \u00e8 stata popolare anche in Francia.\nInfluenza culturale.\nUna replica del \"martello da 100 tonnellate\" di Kaori ha raccolto milioni di yen (circa 14.168,69 euro) su Yahoo! Auctions nel 2007. \u00c8 stato l'elemento di beneficenza pi\u00f9 venduto dell'anno presente sul servizio online.\nNel 2012, i personaggi di Ryo, Kaori e Umibozu sono apparsi in un video per il musicista virtuale \"Mana\". Mana \u00e8 una collaborazione tra H\u014dj\u014d e Tetsuya Komuro dei TM Network.\nLa copertina del singolo di Chris Brown del 2015, \"Zero\", sarebbe stata presumibilmente copiata da uno degli schizzi di \"City Hunter\" di H\u014dj\u014d."}
{"id": "92489", "revid": "619191", "url": "https://it.wikipedia.org/wiki?curid=92489", "title": "Terra di mezzo", "text": ""}
{"id": "92490", "revid": "293377", "url": "https://it.wikipedia.org/wiki?curid=92490", "title": "Tactical Studies Rules", "text": "La TSR \u00e8 la casa editrice statunitense fondata come Tactical Studies Rules nel 1973 da Gary Gygax e Don Kaye per pubblicare il gioco di ruolo fantasy \"Dungeons &amp; Dragons\", di cui Gary Gygax e Dave Arneson erano gli autori.\nGary Gygax non riuscendo a trovare un editore per pubblicare il nuovo tipo di gioco che aveva sviluppato con Dave Arneson, fond\u00f2 con Don Kaye la Tactical Studies Rules nell'ottobre 1973. Non disponendo per\u00f2 di sufficienti fondi, i due accolsero come terzo socio alla pari Brian Blume, che port\u00f2 i finanziamenti mancanti. Alla morte di Kaye, nel 1975, il padre di Blume, Melvin, acquist\u00f2 la parte di Kaye e la compagnia venne rifondata come TSR Hobbies. Con l'improvvisa popolarit\u00e0 di \"Dungeons &amp; Dragons\" come prodotto principale, la TSR divenne uno degli attori principali nell'industria del gioco alla fine degli anni Settanta. Melvin Blume vendette le sue quote all'altro suo figlio, Kevin, dando ai due fratelli Blume la maggioranza di controllo della compagnia, poi ribattezzata TSR Inc.\nNel 1984, sotto la gestione dei fratelli Blume, la TSR incorse in difficolt\u00e0 finanziarie e, sebbene Gygax fosse riuscito a rimuoverli dal consiglio di direzione, questi vendettero le loro quote della societ\u00e0 a Lorraine Williams, che ottenne il controllo della compagnia alla fine del 1985. La TSR continu\u00f2 a prosperare sotto la gestione della Williams per diversi anni, ma al 1995 era in declino. In seguito al fallito lancio nel 1996 del gioco di dadi collezionabili \"Dragon Dice\" e ai resi di romanzi dalle librerie, inaspettatamente alti, Williams lasci\u00f2 la compagnia senza riserve liquide per pagare le fatture dei fornitori. La compagnia venne cos\u00ec acquistata nel 1997 dalla Wizards of the Coast. I prodotti legati a D&amp;D continuarono a essere venduti con il marchio TSR, il cui uso venne cessato con il lancio di \"Dungeons &amp; Dragons 3.0\" nel 2000.\nStoria.\nTactical Studies Rules.\nLa Tactical Studies Rules (TSR) fu fondata il 1\u00ba ottobre 1973 da Gary Gygax e il suo amico d'infanzia Don Kaye, che forn\u00ec la gran parte dei fondi iniziali (1000 dollari) riscattando la sua polizza di assicurazione sulla vita. Poich\u00e9 i fondi iniziali non bastavano comunque alla pubblicazione del regolamento di \"Dungeons &amp; Dragons\", costituito da tre libri, inizialmente la TSR pubblic\u00f2 \"Cavaliers and Roundheads\", un regolamento di wargame tridimensionale per generare i fondi aggiuntivi. Comunque nel dicembre 1973 venne ammesso nella compagnia anche Brian Blume, che offr\u00ec circa 2.000 dollari, fornendo i fondi necessari a pubblicare \"D&amp;D\" senza aspettare che questi arrivassero dalla vendita di \"Cavaliers and Roundheads\". Originariamente Kaye serv\u00ec come presidente e tesoriere, Blume come vicepresidente e direttore alle vendite e Gygax come curatore editoriale e responsabile marketing. Nonostante Arneson fosse il cocreatore di \"Dungeons &amp; Dragons\" non divenne socio della TSR poich\u00e9 all'epoca era uno studente privo di fondi e fu solo nel 1976 che ne divenne dipendente a tempo pieno.\nNel 1974, TSR pubblic\u00f2 la prima stampa di 1.000 copie di \"Dungeons &amp; Dragons\", vendendole al prezzo di $10 ciascuna pi\u00f9 3,50 $ per i dadi extra necessari. Nel gennaio 1975 pubblic\u00f2 una seconda stampa di 1.000 copie, che si esaur\u00ec in soli cinque o sei mesi.\nNel 1974, la TSR pubblic\u00f2 anche due wargame tridimensionali, il napoleonico \"Tricolor\" e il fantascientifico \"Warriors of Mars\", ambientato nel mondo fantasy di Barsoom creato da Edgar Rice Burroughs per i suoi romanzi della serie di John Carter di Marte, al quale Gygax prest\u00f2 omaggio nella prefazione della prima edizione di \"D&amp;D\". Comunque la TSR pubblic\u00f2 questo regolamento senza il permesso della Burroughs estate, detentrice dei diritti, e dopo un'ordinanza \"cease and desist\" il gioco venne ritirato dalla distribuzione. Nel 1975 la TSR pubblic\u00f2 un altro wargame tridimensionale, \"Panzer Warfare\", ambientato nella seconda guerra mondiale pensato per la scala 1:285 .\nAl suo inizio la TSR vendette i suoi prodotti direttamente ai clienti, spedendo i giochi ai negozi di giochi e hobby, e vendendo all'ingrosso a tre distributori che erano produttori di miniature. Nel 1975 la TSR scelse uno o due distributori regolari. L'anno successivo si iscrisse alla Hobby Industry Association of America e inizi\u00f2 a presentare i suoi prodotti alla loro fiera annuale, cominciando a stabilire una rete di distribuzione regolare.\nDopo la morte di Don Kaye per un attacco di cuore il 31 gennaio 1975, il suo ruolo venne assunto da sua moglie, Donna Kaye, che fu responsabile della contabilit\u00e0, spedizioni e tenuta dei registri della compagnia fino all'estate. Nell'estate del 1975 Gygax divenne un impiegato a tempo pieno della ditta per assumere parte dei crescenti compiti da Donna Kaye. Arneson divent\u00f2 anch'esso un associato nella compagnia per coordinare la ricerca e sviluppo con il suo circolo nelle Twin Cities (Minneapolis - Saint Paul).\nTSR Hobbies, Inc..\nIn seguito alla morte di Don Kaye Blume e Gygax riorganizzarono la compagnia e nel luglio 1975 fondarono la TSR Hobbies, Inc.. La nuova compagnia dovette riscattare dalla vedova di Kaye la sua partecipazione della vecchia compagnia e Gygax, che inizialmente deteneva la quota di maggioranza del 60% nella nuova compagnia, si ritrov\u00f2 ad avere solo il 30% non avendo i fondi per poter contribuire al riscatto.\nFin in dall'inizio la nuova compagnia venne diretta ufficialmente da Brian. Originariamente la TSR Hobbies era stata creata come una divisione separata per vendere miniature e giochi di diverse compagnie, un'impresa collegata all'apertura del negozio di giochi Dungeon a Lake Geneva. Questo divenne il quartier generale effettivo della compagnia, incluso l'ospitare gli uffici di Blume e Gygax. Il 26 settembre 1975 le rimanenti propriet\u00e0 della Tactical Studies Rules vennero trasferiti alla TSR Hobbies, Inc. La TSR Hobbies affid\u00f2 all'esterno la stampa e l'assemblaggio dei prodotti nell'ottobre 1975 e la terza stampa di 2.000 copie di \"D&amp;D\" si esaur\u00ec in cinque mesi. Tim Kask fu assunto nell'autunno del 1975 come curatore editoriale per i periodici e fu il primo impiegato a tempo pieno della compagnia.\nIl primo prodotto pubblicato dalla TSR Hobbies fu \"Empire of the Petal Throne\" (M. A. Barker, 1975), seguito da due supplementi per \"D&amp;D\", \"Greyhawk\" e \"Blackmoor\". Sempre nel 1975 pubblic\u00f2 il gioco da tavolo \"Dungeon!\" e il gioco di ruolo di ambientazione western \"Boot Hill\". Nell'anno fiscale del 1975 la compagnia guadagno 30.000 dollari. Nel 1976 la TSR inizio a gestire la fiera del gioco Gen Con nel 1976 e gest\u00ec il primo torneo aperto di \"D&amp;D\" quello stesso anno. Nel 1976 vennero pubblicati i supplementi per \"D&amp;D\" \"Eldritch Wizardry\" e \"Gods, Demi-Gods &amp; Heroes\" e nel 1977 la prima edizione dell\"D&amp;D Basic Set\". Sempre nel 1977, la TSR Hobbies pubblic\u00f2 la prima edizione del \"Monster Manual\", il primo manuale a copertina rigida pubblicato da una casa editrice di giochi. L'anno seguente la pubblicazione del \"Player's Handbook\" sanc\u00ec la nascita di \"Advanced Dungeons &amp; Dragons\" (\"AD&amp;D\") e la sua separazione dal \"Dungeons &amp; Dragons Basic\" e furono pubblicati sei moduli avventura costituiti da materiale usato in precedenza nei tornei. Sempre nel 1978 la TSR Hobbies trasfer\u00ec la sua sede fuori dalla casa di Gygax al centro di Lake Geneva, sopra al Dungeon Hobby Shop. Nel 1979, fu pubblicata la \"Dungeon Master's Guide\" e una campagna pubblicitaria con protagonista \"Morley the Wizard\" fu trasmessa alla radio.\nGygax concesse alla Games Workshop i diritti esclusivi per distribuire i prodotti della TSR nel Regno Unito, dopo un incontro con Ian Livingstone e Steve Jackson. La Games Workshop ristamp\u00f2 parte del materiale originario e produsse anche proprie versioni dei vari titoli di \"D&amp;D\" e \"AD&amp;D\" per evitare gli alti costi di importazione. Quando la TSR non riusc\u00ec a concludere un accordo con la Games Workshop riguardo a una possibile fusione cre\u00f2 una propria sussidiaria nel Regno Unito. Per soddisfare la crescente richiesta internazionale la TSR Ltd fu fondata in Inghilterra nel 1980. Gygax assunse Don Turnbull per dirigere le operazioni , che si espansero all'Europa continentale nel corso degli anni ottanta. La branca britannica dell'operazione la TSR UK produsse le serie \"U\" e \"UK\" dei moduli di \"AD&amp;D\" e i moduli \"B/X1\" e \"X8\" per il \"Basic D&amp;D\", cos\u00ec come l'originale \"Fiend Folio\". La TSR UK pubblic\u00f2 anche 31 numeri della rivista \"Imagine\", dedicata a Dungeons &amp; Dragons.\nNel 1979 Dave Arneson fece causa alla TSR per ottenere le \"royalty\" sulle edizioni di \"D&amp;D\" e per essere riconosciuto come coautore. Nel 1981 la causa fu chiusa con un accordo extragiudiziale, i cui contenuti non sono mai stati rivelati.\nA seguito dell'accordo Arneson mantenne la propriet\u00e0 intellettuale del marchio \"Blackmoor\" e torn\u00f2 per un breve periodo a collaborare con la TSR tra il 1985 e il 1986 producendo una piccola serie di moduli di avventura.\nNel 1980 fu pubblicata a prima ambientazione per \"AD&amp;D\" e il Greyhawk, il gioco di ruolo di spionaggio \"Top Secret\". Apparentemente una nota scritta riportata su un foglio di carta intestata della TSR, riguardo ad un piano di assassinio fittizio, parte del playtesting del nuovo gioco, attir\u00f2 le attenzioni dell'FBI sugli uffici della TSR. Nello stesso anno venne fondata la Role Playing Game Association, con lo scopo di promuovere il gioco di ruolo e di mettere in contatto i giocatori di tutta la nazione. Nel 1981 la rivista \"Inc.\" elenc\u00f2 la TSR Hobbies come una delle cento compagnie private in rapida crescita negli Stati Uniti. Lo stesso anno la TSR Hobbies trasfer\u00ec nuovamente i suoi uffici, questa volta in un edificio che apparteneva a una societ\u00e0 di forniture mediche, con annesso un magazzino. Nel 1982 la TSR Hobbies super\u00f2 i 20 milioni di vendite sul mercato.\nNel 1982 la TSR Hobbies decise di terminare la licenza concessa alla Grenadier Miniatures per iniziare a produrre una propria linea di miniature, seguita da una di giocattoli; parte della linea di giocattoli per \"AD&amp;D\" venne licenziata alla LJN. Nello stesso anno furono pubblicati due nuovi giochi di ruolo, \"Gangbusters\" e \"Star Frontiers\". Diritti esclusivi di distribuzione furono conclusi in 22 paesi, e \"D&amp;D\" venne tradotto in 22 nazioni, e tradotto per primo in francese e quindi in altri linguaggi tra cui danese, finnico, tedesco, ebraico, italiano, giapponese, coreano, norvegese e svedese. Nel 1982 venne costituito un dipartimento per l'educazione per sviluppare programmi curriculari di lettura, matematica e storia e risoluzione di problemi, quello di maggior successo fu la serie \"Endless Quest\".\nMelvin Blume trasfer\u00ec la sua quota azionaria al figlio Kevin Blume. Con il consiglio di direzione costituito dai fratelli Blume pi\u00f9 Gygax, il ruolo di Gygax era, al 1981, principalmente di presidente di rappresentanza e presidente del consiglio di amministrazione, con Brian Blume come presidente degli affari creativi e Kevin Blume presidente delle operazioni. Quest'anno la TSR Hobbies fattur\u00f2 12,9 milioni di dollari ed ebbe 130 dipendenti a libro paga.\nLa TSR Hobbies cerc\u00f2 di diversificarsi acquisendo o iniziando diverse nuove attivit\u00e0 commerciali, tra queste la produzione di ricami, di miniature, giocattoli, articoli regalo e una divisione dedicata a perseguire opportunit\u00e0 nel campo del cinema e della televisione. La ditta acquis\u00ec l'editore di wargame SPI e la rivista \"Amazing Stories\". Nel 1983, la compagnia venne divisa in quattro sussidiarie: TSR Inc. (la principale, la parola \"Hobbies\" fu rimossa dal nome), TSR International, TSR Ventures e TSR Entertainment Inc.\nGi\u00e0 l'anno precedente Gygax si era trasferito in California per gestire la TSR Entertainment Gygax si trasfer\u00ec a Hollywood per fondare la TSR Entertainment Inc. (che divenne in seguito Dungeons &amp; Dragons Entertainment Corp.), e tent\u00f2 di vendere la licenza per prodotti basati su \"D&amp;D\" a produttori cinematografici e televisivi. Il suo lavoro risult\u00f2 in un'unica licenza che condusse alla produzione della serie animata \"Dungeons &amp; Dragons\", che comunque gener\u00f2 oltre 100 differenti licenze e la serie fu per due anni al primo posto come audience nella sua fascia di trasmissione.\nDopo due anni di sviluppo la TSR pubblic\u00f2 la saga di \"Dragonlance\" nel 1984 diventando il principale editore di fantasy e fantascienza negli Stati Uniti. \"Dragonlance\" consisteva di una nuova ambientazione promossa sia da una serie di moduli di avventura, che da una trilogia di romanzi scritti da Margaret Weis e Tracy Hickman. Il primo romanzo della serie, \"I draghi del crepuscolo d'autunno\", raggiunge il primo posto della \"best seller list\" del \"The New York Times\", incoraggiando la TSR a pubblicare altre serie di romanzi ambientati nelle varie ambientazioni ufficiali di \"D&amp;D\".\nNel 1984 la TSR firm\u00f2 una licenza per la pubblicazione di giochi di ruolo basati su altre propriet\u00e0 intellettuali, \"Marvel Super Heroes\" ambientato nel mondo dei supereroi della Marvel Comics, \"Adventures of Indiana Jones\" basato sulla serie cinematografica dell'avventuroso archeologo \"Indiana Jones\" e \"Conan\" sull'omonimo barbaro. Nel 1985, la Gen Con, che necessitava di spazi pi\u00f9 ampi, fu trasferita a Milwaukee, Wisconsin. Il manuale \"Oriental Adventures\" per \"AD&amp;D\" fu pubblicato quello stesso anno, e fu il pi\u00f9 venduto del 1985. La TSR pubblic\u00f2 il gioco da tavolo \"All My Children\" basato sulla soap opera \"La valle dei pini\" (\"All My Children\") che vendette pi\u00f9 di 150.000 copie. Nel 1986 la TSR introdusse la rivista bimestrale \"Dungeon Adventures\", che presentava scenari di avventura quasi esclusivamente per \"D&amp;D\".\nPeriodo Williams.\nGygax torn\u00f2 da Hollywood, avendo ricevuto notizia che i Blume stessero tentando di vendere la TSR e scopr\u00ec che la compagnia era in una cattiva situazione finanziaria, nonostante le buone vendite. Nel 1985 Gygax, che all'epoca possedeva solo circa il 30% delle azioni, convinse il consiglio di amministrazione della societ\u00e0 a rimuovere i Blume dalla carica di dirigenti e ad applicare una serie di misure economiche che riuscirono in parte a risanare il bilancio dell'azienda. I fratelli Blume furono forzati a lasciare la compagnia dopo essere stati accusati di aver utilizzato male i suoi fondi e aver accumulato debiti nell'aver perseguito acquisizioni come quella di una ditta per la produzione di kit di ricamo, che vennero considerate troppo dispersive. Nel giro di un anno dalla cacciata dei Blume la compagnia venne forzata a dichiarare una perdita netta di 1,5 milioni di dollari, a causa della quale fu costretta a licenziare circa il 75% dei dipendenti. Alcuni di questi fondarono altre compagnie di giochi, come la Pacesetter e la Mayfair Games, o si trasferirono alla divisione videogiochi della Coleco.\nComunque i Blume vendettero la loro quota delle azioni a Lorraine Williams. Gygax tent\u00f2 di far dichiarare illegale la vendita, ma dopo un verdetto contrario del tribunale, rinunci\u00f2 alla lotta per il possesso della TSR e vendette la sua quota societaria alla Williams. Us\u00f2 il capitale ricavato per fondare una nuova societ\u00e0, la New Infinity Productions.\nWilliams era una manager che vide il potenziale per ricostruire la compagnia piagata dei debiti e renderla di nuovo redditizia. Comunque considerava con disdegno i giochi e si considerava superiore ai giocatori. Implement\u00f2 una politica interna per vietare il gioco in ditta. Questo caus\u00f2 la pubblicazione di molti giochi senza che fossero sufficientemente testati e molti prodotti risultarono incompatibili con il sistema di gioco esistente.\nLa TSR pubblic\u00f2 l'ambientazione dei \"Forgotten Realms\" nel 1987. Quell'anno un piccolo gruppo di autori cominci\u00f2 a lavorare su una seconda edizione di \"AD&amp;D\". Nel 1988 la TSR pubblic\u00f2 un gioco di ruolo basato sul cartone animato \"Bullwinkle &amp; Rocky\", completo con una trottola e pupazzi. Lo stesso anno la TSR pubblic\u00f2 un wargame basato sul romanzo \"La grande fuga dell'Ottobre Rosso\". Nel 1989 venne pubblicata la seconda edizione di \"Advanced Dungeons &amp; Dragons\" con nuovi \"Dungeon Master's Guide\", \"Player's Handbook\", i primi tre volumi del nuovo \"Monstrous Compendium\", \"The Complete Fighter's Handbook\", \"The Complete Thief's Handbook\" e una nuova ambientazione, \"Spelljammer\".\nSotto la direzione della Williams, la TSR consolid\u00f2 le sue espansioni in altri campi, come riviste, narrativa e fumetti. Mediante la sua famiglia deteneva i diritti alla licenza di Buck Rogers e incoraggi\u00f2 la TSR a produrre giochi e romanzi basati su di essa. La TSR infine pubblic\u00f2 un gioco da tavolo e il gioco di ruolo \"Buck Rogers XXVc\".\nNel 1990, venne pubblicata l'ambientazione \"Ravenloft\". Venne aperta la divisione West Coast per sviluppare diversi progetti nel campo dell'intrattenimento, tra cui una serie di fumetti di fantascienza, horror e azione/avventura. Nel 1991 pubblic\u00f2 l'ambientazione \"Dark Sun\", cos\u00ec come un gioco introduttivo a \"Dungeons &amp; Dragons\" indirizzato ai principianti. Pubblic\u00f2 inoltre la prima di tre set di carte per collezionisti. Nel 1992 pubblic\u00f2 l'ambientazione \"Al-Qadim\". Lo stesso anno pubblic\u00f2 il suo primo romanzo in brossura, \"L'eredit\u00e0\" di R. A. Salvatore, che nel giro di settimane raggiunge la lista dei bestseller del \"The New York Times\". Nel 1992 la Gen Con stabil\u00ec un nuovo record di partecipanti a una convention di giochi con pi\u00f9 di 18.000 visitatori. In 1993, pubblic\u00f2 il gioco da tavolo \"Dragon Strike\" completo con una videocassetta che spiegava i concetti del gioco di ruolo. Nel 1994 venne pubblicata l'ambientazione \"Planescape\".\nFallimento e vendita.\nPer il 1995, la TSR era stata superata in volume di vendite sia dalla Games Workshop, che dalla Wizards of the Coast. La TSR tent\u00f2 di entrare nel crescente mercato del giochi di carte collezionabili, prima con \"Spellfire\" (James Ward, 1994), poi con \"Dragon Dice\" (Lester Smith, 1995), che utilizzava dadi speciali invece di carte da gioco. In \"Dragon Dice\", come per i giochi di carte collezionabili, i giocatori iniziavano con un assortimento misto di dadi base e potevano migliorarlo acquistando scatole di espansioni, mentre le carte di \"Spellfire\" presentavano caratteristiche provenienti dagli universi narrativi delle ambientazioni per Advanced Dungeons &amp; Dragons. Oltre a queste iniziative la TSR decise anche di pubblicare dodici romanzi in brossura, nonostante negli anni precedenti ne avesse pubblicati solo uno o due all'anno.\nLe vendite di \"Dragon Dice\" furono inizialmente buone e la TSR produsse rapidamente diverse espansioni, oltre a promuovere aggressivamente il gioco nelle librerie tradizionali, appoggiandosi alla Random House. Comunque il gioco non vendette bene nelle librerie ed anche le vendite dei set di espansione nei negozi di giochi tradizionali non furono buone. A questo si aggiunse che le vendite dei romanzi in brossura non furono quelle attese. Nonostante guadagni per 40 milioni di dollari la TSR termin\u00f2 il 1996 con poche riserve finanziarie. Quando la Random House ritorn\u00f2 una quantit\u00e0 inaspettatamente alta dei romanzi e set di \"Dragon Dice\" invenduti, chiedendo un rimborso di diversi milioni di dollari, la TSR si trov\u00f2 senza fondi. Non potendo pagare le fatture delle tipografie e delle ditte che fornivano i servizi logistici, queste rifiutarono nuovi lavori. Senza la possibilit\u00e0 di stampare e/o spedire prodotti la TSR si trov\u00f2 senza i mezzi per generare nuovi ricavi o chiedere prestiti a breve termine\nA dicembre 1995 la TSR fu costretta a licenziare trenta dipendenti, mentre altri se ne andarono per disaccordi sulla gestione della crisi.. L'edificio di Lake Geneva, che costituiva la sede storica della societ\u00e0, fu venduto per pagare le tipografie; in seguito la stessa villa della Williams venne ipotecata, senza riuscire a uscire dalla crisi. Il 10 aprile 1997 venne venduta alla Wizards of the Coast (editore tra gli altri di \"Magic\"), che per la cifra di 30 milioni di dollari ottenne tutte le propriet\u00e0 della TSR inclusi i diritti su \"D&amp;D\" e la Gen Con. Come parte della trattativa d'acquisto la Wizards of the Coast acquist\u00f2 anche la Five Rings Publishing e Dancey si trasfer\u00ec alla TSR dove divenne rapidamente brand manager e ide\u00f2 e gest\u00ec il lancio del\" d20 System\" e dell'Open Gaming License. Mary L. Kirchoff che aveva fatto parte dello staff delle riviste della TSR ed aveva ricoperto il ruolo di capo del dipartimento narrativa della TSR, fu nominata a capo della divisione pubblicitaria, mentre Bill Slavicsek fu nominato capo del dipartimento ricerca e sviluppo.\nNel 1999 la Wizard of the Coast fu a sua volta acquisita dalla Hasbro, il gigante dei giochi interessato alla propriet\u00e0 del gioco di carte collezionabili dedicato ai \"Pok\u00e9mon\", i cui diritti per il mercato occidentale erano stati da poco acquisiti dalla Wizards of the Coast\nLa Wizards of the Coast continu\u00f2 ad usare il marchio della TSR per i prodotti legati a \"D&amp;D\" per tre anni, fino alla pubblicazione di \"Dungeons &amp; Dragons\" 3.0 nel 2000.\nDispute legali.\nIn seguito alla diminuzione dei successi iniziali la compagnia tent\u00f2 spesso di difendere quello che considerava come sua esclusiva propriet\u00e0 intellettuale, a volte con risultati grotteschi (i dipendenti della TSR ricordano che fu fatto almeno un tentativo per imporre un copyright TSR esclusivo sulla parola \"dragon\").\nIn aggiunta a questo ci furono numerose cause legali riguardo agli autori reali dei prodotti della compagnia e riguardo alle divisioni delle royalty.\nIl fondo fu raggiunto quanto la TSR minacci\u00f2 di cause legali individui che fornivano materiale per il gioco su siti Internet. La convinzione generale era che la compagnia stesse attaccando i suoi propri clienti.\nCuriosit\u00e0.\nI fan del gioco hanno spesso riletto in maniera ironica il significato di \"TSR\":\nProdotti.\nIl prodotto principale della TSR furono i giochi di ruolo, di cui quello di maggior successo fu \"Dungeons &amp; Dragons\", comunque produsse molti altri giochi, come librogame, giochi di carte, da tavolo e di dadi e pubblic\u00f2 riviste e libri.\nLibrogame.\nLa TSR pubblic\u00f2 diverse serie di librogame tra il 1982 e il 1996\nFumetti.\nDal 1987 al 1991, pi\u00f9 un titolo nel 1996, la TSR pubblic\u00f2 diverse serie a fumetti, alcune di esse basate sui suoi giochi di ruolo.\nNarrativa.\nNel 1984 la TSR inizi\u00f2 a pubblicare riviste basate sui suoi giochi. La maggior parte delle ambientazioni di \"D&amp;D\" ebbe una propria serie. Quelle di maggior successo furono quelle dedicate a \"Dragonlance\" e ai \"Forgotten Realms\", con dozzine di titoli per ciascuna.\nLa TSR pubblic\u00f2 anche il romanzo \"\" (Martin Caidin, 1995), una reinvenzione dell'universo di Buck Rogers non correlata al gioco \"Buck Rogers XXVC\".\nLa TSR pubblic\u00f2 diversi romanzi fantasy e di fantascienza non collegati ai suoi giochi, come la serie di \"Red Kings of Wynnamyr\" di L. Dean James, \"Sorcerer's Stone\" (1991) e \"Kingslayer\" (1992); i cinque romanzi di Mary H. Herbert della serie di \"Gabria\" (\"Valorian\", \"Dark Horse\", \"Lightning's Daughter\", \"City of the Sorcerers\" e \"Winged Magic\"); e narrativa fantasy umoristica tra cui i romanzi di \"Count Yor\" di Roy V. Young \"Captains Outrageous\" (1994) e \"Yor's Revenge\"(1995). Comunque questi progetti furono sempre una parte minoritaria della produzione delle compagnia, che mantenne sempre una forte enfasi su prodotti derivati dai propri giochi."}
{"id": "92491", "revid": "1430519", "url": "https://it.wikipedia.org/wiki?curid=92491", "title": "Corte suprema degli Stati Uniti d'America", "text": "La Corte suprema degli Stati Uniti d'America (in inglese: \"Supreme Court of the United States\", abbreviato SCOTUS) \u00e8 la pi\u00f9 alta corte della magistratura federale degli Stati Uniti d'America. In quanto corte suprema, ha ampia giurisdizione di appello di ultima istanza su tutti i casi di tribunali federali e tribunali degli Stati federati che incrociano il diritto federale e possiede giurisdizione originale su una ristretta gamma di casi, in particolare \u00abtutti i casi che riguardano ambasciatori, altri ministri e consoli pubblici e quelli in cui uno Stato \u00e8 parte\u00bb. In quanto corte costituzionale, la Corte detiene il potere di controllo giurisdizionale (o \"revisione giudiziaria\"; \"judicial review\"), la facolt\u00e0 di invalidare una legge ordinaria per violazione di una disposizione della Costituzione degli Stati Uniti d'America. \u00c8 anche in grado di annullare gli ordini esecutivi presidenziali in caso di violazione della Costituzione o della legge ordinaria federale. Tuttavia, pu\u00f2 agire solo nell'ambito specifico della sua competenza. La Corte pu\u00f2 decidere su casi aventi connotazioni politiche, ma ha stabilito di non avere il potere di decidere su questioni meramente politiche.\nIstituita dall'Articolo III della Costituzione degli Stati Uniti, la composizione e le procedure della Corte suprema furono inizialmente stabilite dal 1\u00ba Congresso degli Stati Uniti d'America con il \"Judiciary Act\" del 1789. Come successivamente stabilito dal \"Judiciary Act\" del 1869, la Corte \u00e8 composta dal Presidente della Corte suprema e otto giudici associati. Ogni giudice ha un mandato a vita, il che significa che rimane nella Corte fino a quando non muore, si dimette o viene rimosso dall'incarico. Quando un posto \u00e8 vacante, il Presidente degli Stati Uniti, con il consenso del Senato, nomina un nuovo giudice. Ogni giudice dispone di un solo voto per decidere i casi discussi dalla Corte. Quando \u00e8 nella maggioranza, il Presidente della Corte decide chi scrive il parere della Corte; in caso contrario, il giudice pi\u00f9 anziano nella maggioranza assegna il compito di redigere il parere.\nLa Corte si riunisce nel Palazzo della Corte suprema degli Stati Uniti d'America a Washington. Ha il proprio corpo di forze dell'ordine, la \"Polizia della Corte suprema\".\nNomina dei giudici, mandato e dimensione della Corte.\nL'Articolo II della Costituzione degli Stati Uniti (Sezione 2, Comma 2; nota come \"Clausola sulle Nomine\") conferisce al Presidente degli Stati Uniti il potere di proporre e, con il consenso confermativo del Senato degli Stati Uniti, di nominare funzionari pubblici, compresi i giudici della Corte suprema. Questa clausola \u00e8 un esempio del principio democratico di base dei pesi e contrappesi inerente alla Costituzione. Il Presidente ha il potere plenario di proporre, mentre il Senato possiede il potere plenario di respingere o confermare il candidato. La Costituzione non stabilisce le qualifiche per il posto di giudice, quindi un Presidente pu\u00f2 proporre chiunque in quel ruolo, e il Senato non pu\u00f2 stabilire alcuna qualifica o limitare in altro modo la scelta del Presidente.\nLa Costituzione prevede che i giudici \u00abmantengano le loro funzioni per tutta la loro buona condotta\u00bb. Con il termine \u00abbuona condotta\u00bb si intende che i giudici possono servire per il resto della loro vita, a meno che non si dimettano o vengano messi sotto accusa e condannati. Seguendo la logica dell'impeachment negli Stati Uniti, un giudice della Corte pu\u00f2 essere sottoposto ad accusa dalla Camera dei rappresentanti con un voto di maggioranza semplice; spetta poi al Senato, che assume il ruolo di giuria, condannare o meno il giudice imputato con (67%) di voti richiesti per confermare la condanna.\nL'Articolo III della Costituzione non specifica la dimensione della Corte suprema. Pertanto, il potere di alterare la dimensione della Corte viene affidato al Congresso degli Stati Uniti, tramite legge ordinaria federale, che inizialmente ha istituito una Corte suprema di sei membri composta da un Presidente della Corte e cinque giudici associati attraverso il \"Judiciary Act\" del 1789. Con il \"Judiciary Act\" del 1869 la dimensione della Corte \u00e8 stata portata a nove membri e da allora non \u00e8 pi\u00f9 stata cambiata.\nGiurisdizione e poteri.\nLa Corte suprema ha giurisdizione originale (\"original jurisdiction\") ed esclusiva sui casi tra due o pi\u00f9 Stati, ma pu\u00f2 rifiutarsi di esaminare tali casi. Possiede anche giurisdizione originale ma non esclusiva per \u00abtutti i casi che riguardano ambasciatori, altri ministri e consoli pubblici e quelli in cui uno Stato \u00e8 parte; tutte le controversie tra gli Stati Uniti e uno Stato federato; e tutte le azioni o procedimenti da parte di uno Stato contro i cittadini di un altro Stato o contro gli stranieri\u00bb.\nLa giurisdizione di appello (\"appellate jurisdiction\") della Corte \u00e8 costituita dai ricorsi, tramite \"certiorari\", delle corti d'appello degli Stati Uniti, della Corte d'appello degli Stati Uniti per le forze armate, la Corte suprema di Porto Rico, la Corte suprema delle Isole Vergini, la Corte d'Appello del Distretto di Columbia, e \u00abgiudizi o decreti definitivi emessi dal pi\u00f9 alto giudice di uno Stato federato su cui si potrebbe decidere\u00bb. Nell'ultimo caso, pu\u00f2 essere presentato ricorso alla Corte suprema da un tribunale di Stato federato inferiore se la pi\u00f9 alta corte dello Stato ha rifiutato di esaminare un appello o non \u00e8 competente a giudicare un appello.\nIl sistema giudiziario federale e l'interpretazione della Costituzione da parte della magistratura hanno ricevuto scarsa attenzione nei dibattiti al momento della stesura e ratifica della Costituzione. Il potere di controllo giurisdizionale (o \"revisione giudiziaria\"; \"judicial review\") infatti, non vi \u00e8 menzionato da nessuna parte. Negli anni successivi, la questione riguardo se il potere di controllo giurisdizionale fosse anche solo voluto dagli autori della Costituzione \u00e8 stata rapidamente esacerbata dalla mancanza di prove relative alla questione. Tuttavia, il potere della magistratura di ribaltare leggi e ordini esecutivi che ritiene illegittime o incostituzionali \u00e8 un precedente ormai consolidato. Molti dei padri fondatori degli Stati Uniti d'America accettarono la nozione di controllo giurisdizionale; in \"Il Federalista n. 78\", Alexander Hamilton ha scritto: \u00abUna Costituzione \u00e8 infatti, e deve essere considerata dai giudici, come una legge fondamentale. Spetta quindi a loro accertare il suo significato, nonch\u00e9 il significato di ogni legge ordinaria proveniente dal potere legislativo. Se dovesse esserci un conflitto inconciliabile tra le due, quella che ha la precedenza e la validit\u00e0 superiore dovrebbe naturalmente essere preferita; o, in altre parole, la Costituzione [e ogni legge costituzionale, ndr] dovrebbe essere preferita rispetto alla legge ordinaria\u00bb.\nLa Corte suprema stabil\u00ec fermamente il suo potere di dichiarare le leggi incostituzionali nel caso pietra miliare di Marbury contro Madison nel 1803, consolidando il sistema statunitense di pesi e contrappesi. In questo senso la Corte suprema \u00e8 l'interprete autentico e finale della Costituzione degli Stati Uniti d'America e proprio in virt\u00f9 di questa alta rappresentativit\u00e0, usufruisce della teoria dei poteri impliciti per operare potere di controllo giurisdizionale.\nQuello che vale per le leggi ordinarie non vale per\u00f2 per gli emendamenti costituzionali. A differenza della Corte costituzionale italiana o della Corte costituzionale federale tedesca, la Corte suprema degli Stati Uniti non possiede la capacit\u00e0 di controllo giurisdizionale sulla costituzionalit\u00e0 di nuove leggi costituzionali o emendamenti costituzionali, n\u00e9 ha la capacit\u00e0 di abrogare un emendamento costituzionale precedente: in sostanza, negli Stati Uniti non esistono limiti alla revisione costituzionale portata avanti dal potere legislativo. Pertanto alcune sentenze della Corte potrebbero essere annullate da futuri emendamenti costituzionali. Tuttavia, il robusto federalismo statunitense, rende la Costituzione piuttosto blindata e difficile da modificare: prima di entrare a far parte della Costituzione, le proposte di emendamenti devono essere ratificate da dei parlamenti degli Stati federati degli Stati Uniti d'America."}
{"id": "92495", "revid": "3330", "url": "https://it.wikipedia.org/wiki?curid=92495", "title": "Sacra Parentela (Gandolfino di Roreto)", "text": ""}
{"id": "92498", "revid": "73843", "url": "https://it.wikipedia.org/wiki?curid=92498", "title": "Ortografia della lingua portoghese", "text": "Il portoghese, come le altre lingue neolatine, si scrive con l'alfabeto latino. Ad esso vengono per\u00f2 aggiunte le vocali con quattro tipi di accenti diversi, ed a volte determinate lettere si pronunciano in modo diverso dall'italiano. \nL'alfabeto portoghese \u00e8 composto da 26 lettere in questa successione: A, B, C, D, E, F, G, H, I, J, K, L, M, N, O, P, Q, R, S, T, U, V, W, X, Y, Z.\nAd esse si aggiungono inoltre le vocali con segni diacritici \u00c0, \u00c1, \u00c2, \u00c3, , \u00ca, \u00cd, \u00d3, \u00d5, \u00da e la \u00c7\nL'accentazione delle parole.\nIn portoghese, come in altre lingue latine, si accentano le parole che non seguono la regola generale di accentazione. Bisogna per\u00f2 ricordare che il portoghese distingue le vocali ed i dittonghi in quattro tipi: \nIn portoghese si accentano\n1) le parole tronche (\"palavras agudas\"\") quando:\n2) le parole piane (\"palavras graves\"\") quando:\n3) le parole sdrucciole (\"palavras esdr\u00faxulas\") si accentano sempre con l'accento acuto quando la vocale \u00e8 aperta e con l'accento circonflesso quando la vocale \u00e8 media (es.: \"r\u00e1pido\", \"fen\u00f3meno\" o \"fen\u00f4meno\", \"\u00e2nfora\", \"f\u00f4ssemos\", \"\u00e1rea\"\"). La parola si considera sdrucciola anche se l'accento cade sulla sillaba che precede i gruppi finali \"ia\", \"ie\", \"io\", \"iu\", \"ua\", \"ue\", \"ui\", \"uo\", seguiti o no da consonante (es.: \"\"ignor\u00e2ncia\", \"in\u00f3cuos\").\n4) nei rarissimi casi in cui l'accento cade sulla quartultima sillaba, si aggiunge sempre l'accento grafico, acuto o circonflesso a seconda della qualit\u00e0 della vocale (es.: \"lav\u00e1vamo-nos\"\")."}
{"id": "92499", "revid": "106908", "url": "https://it.wikipedia.org/wiki?curid=92499", "title": "Codici ICAO F", "text": ""}
{"id": "92500", "revid": "1345932", "url": "https://it.wikipedia.org/wiki?curid=92500", "title": "Alone galattico", "text": "L'alone galattico \u00e8 una regione di spazio che circonda le galassie spirali, compresa la nostra galassia, la Via Lattea. Gli aloni galattici sono composti principalmente da stelle rade, ammassi globulari, gas e, si pensa, materia oscura. Le ellittiche potrebbero anch'esse avere un alone, ma in esse non c'\u00e8 una divisione netta tra alone e corpo galattico.\nStelle dell'alone.\nLa maggior parte delle stelle di una galassia spirale si trova sul disco galattico in orbite pi\u00f9 o meno circolari, oppure in uno sferoide (chiamato bulge) posto nel centro della galassia. Alcune stelle per\u00f2 si trovano in un alone sferoidale che circonda la galassia. Le orbite di queste stelle sono ancora oggetto di studi e controversie, ma si sa che non sono affatto ordinate e presentano grandi inclinazioni, moti retrogradi o caotici. Queste stelle potrebbero essere state \"acquisite\" durante la cattura da parte della Via Lattea di galassie minori (vedi fusione di galassie): per esempio, la Galassia nana ellittica del Sagittario si sta unendo in questo momento alla Via Lattea e le osservazioni mostrano che da essa provengono alcune stelle dell'alone della Via Lattea.\nA differenza del disco galattico, l'alone sembra sgombro di polvere interstellare, e un'altra differenza risiede nel fatto che le stelle dell'alone sono tutte di popolazione II, pi\u00f9 vecchie e con meno metalli delle stelle di popolazione I del disco (ma simili a quelle del bulge galattico). Molte delle stelle di alone sono concentrate in ammassi globulari, gruppi che vanno da qualche migliaio a diverse centinaia di migliaia di stelle. La nostra galassia conta circa 150 di questi gruppi, ma alcune galassie giganti ne hanno migliaia.\nIl moto delle stelle di alone le porta a volte vicino al disco, e talvolta anche ad attraversarlo: non poche nane rosse vicine al Sole sono considerate stelle di alone \"in transito\", tra queste la Stella di Kapteyn e Groombridge 1830. Queste stelle sono riconoscibili per il loro moto proprio, in genere molto elevato.\nNel 2014 sono state scoperte due stelle, ULAS J0744+25 e ULAS J0015+01 facenti parte dell'alone galattico ad una distanza di anni luce di distanza dal Sole, cinque volte pi\u00f9 distanti della Grande Nube di Magellano. La scoperta conferma la teoria formulata in precedenza che l'alone galattico sia effettivamente molto esteso, e lo studio delle propriet\u00e0 di queste stelle potrebbe aiutare a capire meglio la formazione della Via Lattea.\nMateria oscura nell'alone.\nOltre alla porzione visibile di alone, sembra esistere una porzione esterna molto pi\u00f9 grande, conosciuta come \"alone oscuro\", \"alone esteso\" o corona galattica, che contiene grandi quantit\u00e0 di materia oscura.\nLa presenza di materia oscura nell'alone \u00e8 dedotta dal suo effetto gravitazionale sulle curve di rotazione delle galassie spirali: senza grandi quantit\u00e0 di massa nell'alone esteso, la velocit\u00e0 rotazionale di una galassia dovrebbe diminuire allontanandosi dal centro, come succede per le orbite dei pianeti del sistema solare. Invece, le osservazioni (in particolare osservazioni radio) delle linee di emissione dell'idrogeno mostrano che la velocit\u00e0 rotazionale non diminuisce, ma resta costante ben oltre il limite visibile della galassia. L'assenza di ogni tipo di materia visibile implica la presenza di grandi quantit\u00e0 di materia non osservata, ovverosia oscura. Sostenere che questa materia oscura non esiste, perch\u00e9 non osservata, \u00e8 equivalente a dire che la teoria della gravitazione oggi accettata (la Relativit\u00e0 Generale) \u00e8 sbagliata, cosa sostenuta da un piccolo numero di fisici. La maggior parte di essi accetterebbe un simile risultato solo con evidenze molto pi\u00f9 convincenti delle curve di rotazione delle galassie.\nLa natura della materia oscura presente negli aloni galattici \u00e8 ancora da scoprire: le teorie pi\u00f9 popolari sono che l'alone ospiti un gran numero di piccoli corpi conosciuti come MACHO, oppure particelle debolmente interagenti conosciute come WIMP. Osservazioni condotte sull'alone della Via Lattea in cerca di MACHO, usando la tecnica della microlente gravitazionale, non ne hanno trovati abbastanza per poter confermare la teoria."}
{"id": "92501", "revid": "61051", "url": "https://it.wikipedia.org/wiki?curid=92501", "title": "Codici ICAO G", "text": ""}
{"id": "92502", "revid": "2084998", "url": "https://it.wikipedia.org/wiki?curid=92502", "title": "Codici ICAO H", "text": ""}
{"id": "92504", "revid": "1610933", "url": "https://it.wikipedia.org/wiki?curid=92504", "title": "Codici ICAO K", "text": ""}
{"id": "92505", "revid": "125857835", "url": "https://it.wikipedia.org/wiki?curid=92505", "title": "Monte Sacro", "text": "Il Monte Sacro () \u00e8 una collina di Roma che sorge sulla riva destra del fiume Aniene, qualche chilometro a nord-est del Campidoglio, per un'altezza s.l.m. di circa 50\u00a0m. D\u00e0 il nome all'omonimo quartiere della citt\u00e0 che si \u00e8 sviluppato nei pressi nel XX secolo.\nPosizione.\nLa posizione del \"Mons Sacer\" \u00e8 stata individuata attraverso i molti scritti di epoca romana che diversi autori ci hanno lasciato, fra cui Asconio, Cicerone, Dionisio di Alicarnasso, Tito Livio e Valerio Massimo.\nDa queste indicazioni risulta che il luogo si trovava a 3 miglia fuori citt\u00e0, tra la riva destra dell'Aniene (\"Anio\") e l'antica via Nomentana, cio\u00e8 tra l'attuale ponte Nomentano e la confluenza dell'Aniene con il fosso della Cecchina (antico \"rio Ulmano\").\nStoria.\nVuole la leggenda che vi si recassero gli \u00e0uguri per effettuarvi i loro vaticini osservando il volo degli uccelli, donde il nome; una leggenda pi\u00f9 popolare vuole, inoltre, che anche gli aruspici vi eseguissero pratiche magiche poich\u00e9, data la ventosit\u00e0 del sito, era facile per questi perdere il copricapo durante le funzioni, ci\u00f2 che avrebbe costituito grave segno di una presunta collera degli dei, dalla quale le \"miracolose\" preghiere dei sacerdoti avrebbero \"protetto\" i fedeli.\nNella Roma antica il Monte Sacro era molto al di fuori della cinta muraria, a met\u00e0 strada fra l'Urbe ed il borghetto di Ficulea, lungo il percorso della via Nomentana, che conduceva a Nomentum. Lungo la strada, alcuni tratti della quale conservano il basolato originale (ad esempio presso il Grande Raccordo Anulare) sorsero diversi monumenti funebri, due dei quali sono ancora visibili nei pressi del monte, in corrispondenza del quale la strada superava l'Aniene con il ponte Nomentano.\nOltre che luogo per funzioni religiose, era anche punto di riferimento geografico, immerso in et\u00e0 repubblicana in un vasto latifondo agricolo. Nel tempo avrebbe cominciato ad essere abitato, inizialmente come zona residenziale; uno dei pi\u00f9 importanti ritrovamenti ha portato alla luce la villa di Faonte (un liberto di Nerone citato da Svetonio come assai prossimo e devoto alla famiglia dell'imperatore). La villa \u00e8 posta lungo un antico diverticolo della via Salaria.\nDopo l'et\u00e0 romana, presumibilmente per la difficolt\u00e0 di difenderlo militarmente, la zona del monte divenne disabitata e tale rest\u00f2 sino a tempi ben pi\u00f9 recenti. L'espansione della citt\u00e0 avvenne in altre direzioni. In zona, l'unico punto frequentato rimase il ponte Nomentano sull'Aniene, che divenne nel tempo posto di controllo e presidio di dazio.\nLa rivolta della plebe del 494 a.C..\nIl monte \u00e8 di grande notoriet\u00e0 per esservisi rifugiati i plebei romani in rivolta, che furono ricondotti all'ordine dal senatore di rango consolare Menenio Agrippa con il famoso apologo pronunciato nel 494 a.C.: con una metafora come in Esopo, il convincente Agrippa paragon\u00f2 l'ordinamento sociale romano a un corpo umano, nel quale tutte le parti sono essenziali; e, brevemente, ammise che se le braccia smettessero di lavorare lo stomaco non si nutrirebbe e prosegu\u00ec dicendo che ove lo stomaco languisse, le braccia non riceverebbero la loro parte di nutrimento. La situazione fu velocemente ricomposta ed i plebei fecero solerte ritorno alle loro occupazioni.\nLa plebe, rimanendo sulla collina per alcuni giorni e rifiutandosi di dare il solito contributo alla vita della citt\u00e0, ottenne l'istituzione dei tribuni della plebe e degli edili della plebe e l'istituzione di una propria assemblea, il concilium plebis, che eleggeva i tribuni e gli edili plebei. Le delibere dei concilia plebis (plebisciti) avevano valore di legge per i plebei. Sia i tribuni che gli edili della plebe erano inviolabili.\nIn ricordo dell'evento e a monito per il mantenimento degli accordi pattuiti i plebei eressero sulla cima del monte un'ara dedicata a Giove Terrifico. Forse anche da questo deriva il titolo di \"sacro\" assegnato al monte."}
{"id": "92510", "revid": "647919", "url": "https://it.wikipedia.org/wiki?curid=92510", "title": "Ortografia Portoghese", "text": ""}
{"id": "92512", "revid": "124772305", "url": "https://it.wikipedia.org/wiki?curid=92512", "title": "Azoto liquido", "text": "L'azoto liquido \u00e8 un fluido criogenico. Viene talvolta utilizzato per il raffreddamento di apparecchiature scientifiche, per la crioconservazione di campioni biologici, e per altri processi nei quali \u00e8 necessario ottenere o conservare temperature estremamente basse.\nLa temperatura \u00e8 bassissima e lo rende pericoloso: \u00e8 infatti liquido nel campo di temperature tra circa -210 \u00b0C e -195 \u00b0C. In secondo luogo, i soli 15 \u00b0C di campo di esistenza del liquido creano molti problemi per il progetto di un impianto di raffreddamento a liquido con questo fluido. La densit\u00e0 dell'azoto liquido \u00e8 di circa 0,8\u00a0kg/litro.\nPericolosit\u00e0.\nLa pericolosit\u00e0 dell'azoto liquido viene spesso sottovalutata. Si possono trovare in rete filmati che tentano di dimostrare la sua innocuit\u00e0 per le persone, utilizzando poche gocce alla volta e contatti con la pelle per pochissimi secondi. Al contrario l'azoto liquido non deve mai essere sottovalutato per i seguenti fattori:\nApplicazioni.\nL'azoto \u00e8 un gas molto comune nell'atmosfera terrestre e ha un punto di ebollizione molto basso, a circa -196\u00a0\u00b0C. \nAllo stato liquido pu\u00f2 in seguito essere trasportato solo con moltissimi accorgimenti. Infatti, quando \u00e8 esposto all'aria, evapora assorbendo enormi quantit\u00e0 di calore.\nIn alcuni casi eccezionali, per ottenere temperature inferiori a quelle dell'azoto liquido, viene impiegato elio liquido. Questo fluido per\u00f2 \u00e8 ancora pi\u00f9 complesso da gestire, dato che la sua temperatura sfiora lo zero assoluto (-273,15 \u00a0\u00b0C).\nBiologia.\nL'azoto liquido viene adoperato per la conservazione di materiale biologico o di origine biologica per lunghi periodi. Viene dunque adoperato per lo stoccaggio (in appositi dewar dotati di particolari alloggiamenti) di linee cellulari adoperate nella ricerca scientifica, di campioni di liquido seminale o per la conservazione a lungo termine di proteine particolarmente labili.\nIndustria alimentare.\nNella macinazione di numerosi alimenti l'azoto liquido viene impiegato per assorbire il calore generato dall'attrito, che potrebbe causare l'eccessivo riscaldamento del prodotto provocandone la fusione e la formazione di grumi indesiderati o la degradazione termica.\nL'azoto liquido viene preferito all'anidride carbonica liquida e ai metodi meccanici nella surgelazione di alimenti di piccole dimensioni per via della maggiore rapidit\u00e0 di raffreddamento che \u00e8 in grado di garantire e per l'assenza della lieve acidit\u00e0 tipica dell'anidride carbonica.\nIn itticoltura l'azoto liquido viene usato per il controllo della temperatura dell'acqua.\nL'azoto liquido viene utilizzato anche nella gastronomia molecolare.\nGastronomia estemporanea.\nA partire dai primi anni 2000, l'azoto liquido \u00e8 stato introdotto in alcune cucine di alcuni grandi ristoranti. Questa moda veniva chiamata col nome improprio ed estemporaneo della cosiddetta \"gastronomia molecolare\": fra i propositori, Heston Blumenthal ed Peter Barham nel Regno Unito, Ettore Bocchia e Davide Cassi in Italia, Dani e Raimundo Garcia in Spagna.\nIl suo utilizzo principale era legato alla produzione del cosiddetto \"gelato estemporaneo\".\nQueste preparazioni estemporanee utilizzano l'immersione in azoto dei cibi per creare nuove consistenze, o contrasti di temperatura e di consistenza al palato tra l'interno e l'esterno degli alimenti.\nIndustria chimica.\nAnche diversi prodotti chimici subiscono la macinazione a bassa temperatura; si tratta di una tecnica che viene impiegata soprattutto per le materie plastiche, i farmaci e gli insetticidi.\nDiverse reazioni chimiche in cui compaiono specie particolarmente instabili richiedono un attento controllo della temperatura; in questi casi si pu\u00f2 usare l'azoto liquido per il raffreddamento del reattore.\nRicerca scientifica.\nIn numerosi campi della ricerca scientifica \u00e8 necessario operare a basse temperature e l'azoto liquido si dimostra il mezzo pi\u00f9 conveniente per soddisfare questo bisogno quando la temperatura richiesta non \u00e8 inferiore a -192\u00a0\u00b0C. Per esempio viene usato nello studio dei superconduttori e in tutte le loro applicazioni (SQUID, NMR, acceleratori di particelle, ecc.). Nella diffrazione dei raggi X, se si mantiene il campione a bassa temperatura, si limita il moto vibrazionale e si permette una maggior risoluzione della misura. Anche in spettroscopia e in astronomia si possono ottenere misure a maggior risoluzione grazie all'azoto liquido, questa volta raffreddando il detector per minimizzare il rumore di fondo.\nTecnologie edili.\nNello scavo di tunnel o pozzi in terreni umidi si pu\u00f2 adottare l'accorgimento di congelare il terreno per prevenire allagamenti e permettere quindi agli addetti di lavorare in condizioni di maggiore sicurezza.\nMetallurgia.\nIn metallurgia e siderurgia si impiega l'azoto liquido per raffreddare le scorie, per la tempra criogenica, nel calettamento e in particolari tecniche di estrusione.\nNei sistemi di taglio laser, l'azoto liquido viene utilizzato come stoccaggio per poterne usufruire durante il processo di taglio di grandi quantit\u00e0 allo stato gassoso.\nTecnologie ambientali.\nL'azoto liquido pu\u00f2 essere usato con buoni risultati per condensare e quindi trattenere le emissioni di composti organici volatili negli impianti manifatturieri. Questa tecnica, nonostante sia ancora poco economica, si prevede che verr\u00e0 sempre pi\u00f9 spesso impiegata con lo scopo di migliorare ulteriormente gli standard di qualit\u00e0 dell'aria nelle zone industriali.\nTecnologie mediche.\nNella chirurgia dermatologica, la crioterapia ha dimostrato di essere una buona alternativa al laser o alla chirurgia classica nel trattamento di numerose patologie. Insieme all'anidride carbonica, l'azoto liquido \u00e8 uno dei criogeni pi\u00f9 usati anche in questo campo.\nInformatica.\nL'azoto liquido \u00e8 usato come refrigerante in alcuni sistemi di raffreddamento per computer. Per le basse temperature che permette di raggiungere, esso si presta particolarmente bene al raffreddamento di CPU e GPU sottoposte ad overclocking estremi e tensioni elevate, che altrimenti porterebbero all'aumento esponenziale della temperatura e, a lungo andare, renderebbero inutilizzabile l'hardware. Questa tecnica \u00e8 tutt'oggi usatissima per via dei costi non eccessivi e della facile reperibilit\u00e0, a differenza dell'elio liquido, molto pi\u00f9 costoso, difficile da reperire e conservare."}
{"id": "92514", "revid": "3535", "url": "https://it.wikipedia.org/wiki?curid=92514", "title": "Fiori", "text": ""}
{"id": "92516", "revid": "30610", "url": "https://it.wikipedia.org/wiki?curid=92516", "title": "Colesterolo", "text": "Il colesterolo \u00e8 una molecola organica appartenente alla classe dei lipidi e, pi\u00f9 nel dettaglio, degli steroli. Riveste un ruolo particolarmente importante nella fisiologia degli animali. La molecola del colesterolo ha una struttura a quattro anelli rigidi ed \u00e8 un costituente insostituibile delle membrane cellulari animali, oltre a essere un precursore degli ormoni steroidei, della vitamina D e degli acidi biliari. In patologia concorre alla formazione dei calcoli biliari e degli ateromi.\nLa concentrazione di tale sostanza nel sangue \u00e8 detta colesterolemia; poich\u00e9 nel sangue il colesterolo \u00e8 contenuto nelle lipoproteine plasmatiche, si usa, in termini pi\u00f9 precisi, far riferimento al colesterolo plasmatico totale, al colesterolo LDL, al colesterolo HDL o al colesterolo non-HDL (che include il colesterolo trasportato da tutte le lipoproteine plasmatiche con l'eccezione delle HDL). I valori della colesterolemia possono essere normali, bassi (ipocolesterolemia) o elevati (ipercolesterolemia), condizioni queste ultime potenzialmente pericolose per la salute umana.\nLivelli elevati di lipoproteine plasmatiche ricche di colesterolo (in particolare LDL) sono considerati tra i pi\u00f9 importanti fattori di rischio cardiovascolare e possono provocare malattie molto gravi come l'aterosclerosi, in quanto esse si accumulano nelle arterie e avviano una reazione infiammatoria che conduce alla formazione di ateromi, il cui nucleo \u00e8 ricco di colesterolo. Le placche aterosclerotiche possono provocare l'occlusione dei vasi ed eventualmente la morte nel caso in cui siano interessati distretti vitali (arterie coronarie e cerebrali).\nEtimologia e notizie storiche.\nIl termine \"colesterolo\" deriva dal greco antico, \"\u03c7\u03bf\u03bb\u03ae\" (\"bile\") e \"\u03c3\u03c4\u03b5\u03c1\u03b5\u03cc\u03c2\" (\"solido\", perch\u00e9 cristallizzabile) uniti al suffisso \"olo\" relativo agli alcoli.\nSecondo quanto riferisce Antoine-Fran\u00e7ois de Fourcroy (1789), la sua presenza, in forma di scaglie, \u00e8 stata riscontrata nei calcoli della cistifellea da Fran\u00e7ois Poulletier de La Salle (intorno al 1770) e da Benjamin Gottlob Fridericus Conradi (1775). \nNel 1815 Michel Eug\u00e8ne Chevreul ha chiamato questa sostanza \"colesterina\". Il termine \"colesterolo\" \u00e8 stato invece utilizzato per la prima volta nel 1894, dopo che Marcellin Berthelot (1859) ne aveva scoperto la natura alcolica.\nJulius Vogel nel 1843 ha isolato il colesterolo dagli ateromi e nel 1910 il patologo russo Nikolaj Ani\u010dkov scopriva il ruolo leader del colesterolo nello sviluppo dell'aterosclerosi sperimentale.\nLo studioso Friedrich Reinitzer (1888) ne ha definito la formula empirica (C27H46O) e Adolf Otto Reinhold Windaus (1919) quella di struttura, poi corretta nel 1932. Nel 1975 il premio Nobel John Cornforth ne ha chiarito la stereochimica e stabilito la configurazione degli stereocentri.\nCaratteristiche chimiche.\nIl colesterolo \u00e8 un alcool policiclico alifatico, costituito dal nucleo peri-idro-1,2-ciclopentano-fenantrene (nucleo tetraciclico proprio degli steroidi), con un doppio legame in C5 e una catena laterale isottilica in C17. La desinenza -olo deriva dal fatto che sul C3 del primo anello di atomi di carbonio (anello A) \u00e8 presente il gruppo ossidrilico -OH. La sua formula bruta \u00e8 C27H46O. Le sue dimensioni sono 5,2 \u00d7 6,2 \u00d7 18,9 \u00c5. 1 mmol di colesterolo pesa 386,67 mg. I quattro anelli che costituiscono la molecola sono indicati con le lettere dell'alfabeto (A, B, C, D), hanno tutti una conformazione a sedia e una configurazione stereochimica \"trans\". Il gruppo ossidrilico in C3, i gruppi metilici angolari in C18 e C19 e la catena laterale sono in configurazione \"cis\" (posizione \u03b2).\nIl colesterolo appare come una sostanza solida, non combustibile, quasi inodore, di colore bianco, di consistenza simile a quella della cera, di struttura cristallina. In particolare si trova in due forme cristalline: cristalli aghiformi e cristalli poliedrici (scaglie). Praticamente insolubile in acqua, \u00e8 modestamente solubile in alcool e molto solubile nei solventi organici (ad esempio cloroformio e benzene), in grassi e oli. La solubilit\u00e0 massima del colesterolo in soluzione acquosa \u00e8 di soli 1,8 \u00b5g/mL o 4,7 \u03bcmol/100mL.\nLa molecola del colesterolo \u00e8 anfifilica (o anfipatica), in quanto \u00e8 provvista di un'estremit\u00e0 idrofila, polare, costituita dal gruppo ossidrilico, e di una voluminosa parte idrofobica, non polare, rappresentata dal nucleo tetraciclico rigido e dalla catena laterale flessibile. Per questa sua natura il colesterolo d\u00e0 luogo, in acqua, a una soluzione micellare (concentrazione micellare critica, o CMC, di 2,5\u00f74 10-8 M a 25 \u00b0C) e presenta a 124\u00a0\u00b0C una fase liquido-cristallina di tipo smectico.\nIl gruppo ossidrilico pu\u00f2 formare esteri con gli acidi grassi trasformandosi in colesterolo esterificato, mentre il doppio legame tra C5 e C6 permette reazioni di addizione.\nNel corpo umano il colesterolo \u00e8 presente sia come alcool non esterificato (anche detto \"colesterolo libero\"), e in tal caso \u00e8 una molecola anfipatica, sia come colesterolo esterificato, ovvero come estere del colesterolo (colesteril estere) formatosi per reazione del gruppo ossidrile con un acido carbossilico, nel qual caso l'estere risultante \u00e8 una molecola completamente apolare. Per la sua insolubilit\u00e0 in acqua, il colesterolo circola nel sangue unicamente in associazione con le lipoproteine plasmatiche.\nFunzioni biologiche.\nIl colesterolo \u00e8 indispensabile per la vita animale, mentre \u00e8 praticamente assente nelle piante, dove \u00e8 stato individuato solo in alcune di esse e a concentrazioni relativamente basse rispetto ad altri steroli. I vegetali possono contenere sostanze lipidiche strutturalmente simili (fitosterine o fitosteroli), che differiscono dal colesterolo per le catene laterali, soprattutto quelle in C24: campesterolo, \u03b2-sitosterolo, lanosterolo, isofucosterolo. A causa della presenza delle catene laterali, nelle cellule animali le funzioni del colesterolo non possono essere sostituite dai fitosteroli. I vertebrati sono capaci sia di sintetizzare \"de novo\" il colesterolo, sia di utilizzare quello presente nella dieta; al contrario, gli invertebrati sono incapaci di sintesi endogena, ma sono in grado di convertire i fitosteroli in colesterolo attraverso la rimozione (de-alchilazione) della catena in C24. Le pi\u00f9 importanti funzioni svolte dal colesterolo sono:\nFunzioni strutturali.\nIl colesterolo \u00e8 un componente essenziale di:\nFunzioni metaboliche.\nIl colesterolo costituisce il composto base nei processi di sintesi di:\nMetabolismo.\nIl contenuto di colesterolo dell'organismo umano \u00e8 di circa 150 g; l'encefalo da solo ne contiene 30 g e il plasma circa 8 g. L'uomo produce per biosintesi autonoma la maggior parte del colesterolo necessario (\"pool endogeno\"), solo una piccola parte, in media 0,1\u00f70,3 g (massimo 0,5 g), viene assunta giornalmente con l'alimentazione (\"pool esogeno\"). Entrambi i \"pool\" sono soggetti a meccanismi regolatori, in modo tale che, in condizioni di equilibrio, la quantit\u00e0 di colesterolo sintetizzata pi\u00f9 quella assorbita dagli alimenti corrisponde al colesterolo eliminato con la bile come colesterolo libero (negli adulti circa 800\u00f71400\u00a0mg/die) e come acidi biliari (circa 500\u00a0mg/die). Negli adulti la sintesi endogena giornaliera di colesterolo \u00e8 quindi tra 1 e 2 g. In particolare, in presenza di una dieta contenente 450\u00a0mg/die di colesterolo, la sintesi endogena nell'uomo si aggira intorno a 11\u00f713\u00a0mg/kg/die.\nTutte le cellule dell'organismo sono capaci di sintetizzare colesterolo a partire dall'acetil-coenzima A, ma l'organo centrale del metabolismo del colesterolo \u00e8 il fegato. \nAl fegato giunge il colesterolo esogeno proveniente dall'assorbimento intestinale, veicolato dalle particelle rimanenti dei chilomicroni; a esso si aggiungono il colesterolo endogeno di sintesi epatica, quello derivato dalla captazione delle IDL (\"intermediate density lipoproteins\") e delle LDL (\"low density lipoproteins\") e quello di ritorno dai tessuti periferici tramite le HDL (\"high density lipoproteins\").\nLa produzione del colesterolo endogeno \u00e8 regolata dai componenti della dieta, in modo tale che la sua sintesi viene inibita dal colesterolo alimentare; gli acidi grassi trans-insaturi stimolano la sintesi endogena del colesterolo, gli acidi grassi saturi laurico (C12:0), miristico (C14:0) e palmitico (C16:0), pur innalzando la colesterolemia, non hanno effetto sulla sintesi del colesterolo (vedi Colesterolemia - Colesterolo e alimentazione). Negli epatociti il colesterolo \u00e8 quindi assemblato nelle VLDL (\"very low density lipoproteins\"), affinch\u00e9 possa essere trasportato in tutto l'organismo. Il colesterolo epatico viene utilizzato anche per la secrezione di sali biliari e di colesterolo libero (non esterificato) nella bile: il fegato \u00e8 cos\u00ec l'organo principale in grado di eliminare il colesterolo dall'organismo. \nA livello dei tessuti periferici, il \"pool\" intracellulare di colesterolo deriva in parte dal plasma e in parte dalla sintesi endogena. Il primo \u00e8 costituito dal colesterolo trasportato dalle LDL che vengono endocitate grazie all'intervento dei recettori specifici LDLR. Quando la disponibilit\u00e0 intracellulare di colesterolo \u00e8 alta vengono inibite sia la sintesi endogena del colesterolo sia l'espressione dei recettori LDLR, in modo da evitare un eccesso di colesterolo libero nelle membrane e un suo accumulo nel citoplasma in forma di colesterolo esterificato. Dalla membrana plasmatica il colesterolo libero pu\u00f2 essere rimosso dalle HDL che lo riportano nuovamente al fegato. \nPoich\u00e9 le LDL non riescono a superare la barriera emato-encefalica, il cervello deve produrre da s\u00e9 il colesterolo di cui necessita. Circa il 70% del colesterolo encefalico \u00e8 prodotto dagli oligodendrociti ed \u00e8 contenuto nel rivestimento mielinico degli assoni.\nIl colesterolo viene eliminato dall'organismo attraverso il processo metabolico indicato come trasporto inverso del colesterolo (RTC, \"reverse cholesterol transport\"). In questo processo il colesterolo in eccesso viene trasferito, prima, dai tessuti periferici alle HDL; una parte del colesterolo raccolto dalle HDL \u00e8 ceduto alle LDL per opera della proteina di scambio degli esteri del colesterolo CETP (\"cholesterol ester transfer protein\"). Poi, il colesterolo, tramite le HDL e le LDL, raggiunge i due soli organi capaci di eliminare definitivamente il colesterolo: il fegato e l'intestino. Il fegato, come gi\u00e0 visto, elimina il colesterolo eccedente ricevuto dalle HDL e dalle LDL nella bile, mentre l'intestino \u00e8 in grado di espellere il colesterolo ricevuto dalle LDL direttamente nel lume intestinale, grazie alla presenza di un sistema di trasporto presente nell'orletto a spazzola degli enterociti, sistema costituito dalle proteine ABCG5 e ABCG8 (\"ATP binding cassette transporters\" G5/8). La fase intestinale del trasporto inverso del colesterolo \u00e8 conosciuta come TICE (\"transintestinal cholesterol excretion\"). Al contrario di quanto accade nel fegato, nel caso del TICE non vi \u00e8 la partecipazione delle HDL. \nAssorbimento intestinale.\nOltre ai 300\u00f7450\u00a0mg/die di colesterolo, la dieta occidentale contiene in media circa 70\u00f780 g/die di trigliceridi, 5 g/die di fosfolipidi e 400\u00a0mg/die di steroli vegetali (fitosteroli), per lo pi\u00f9 sitosterolo e campesterolo (frutta, mandorle, noci, anacardi, semi, ecc.); un uovo contiene circa 200\u00a0mg di colesterolo. Nella dieta statunitense, l'apporto del colesterolo \u00e8 mediamente cos\u00ec composto: 45\u00f750% carne e pesce, 30\u00f735% uova, 12\u00f715% latticini e 4\u00f76% condimenti grassi.\nNel lume intestinale, al colesterolo della dieta si aggiungono gli 800\u20131400\u00a0mg/die di colesterolo endogeno provenienti dalla bile, per un totale di 1000\u20131800\u00a0mg/die: 1/3 alimentare (colesterolo esogeno) e 2/3 biliare (colesterolo endogeno); a questi \"pools\" andrebbe sommato quello proveniente dal TICE (vedi sopra) e una quantit\u00e0 imprecisata di colesterolo derivato dall'esfoliazione dell'epitelio intestinale, una notevole percentuale del quale non \u00e8 tuttavia materialmente presente nel tratto enterico deputato all'assorbimento (duodeno e, in minor misura, digiuno). \nLa percentuale di colesterolo luminale assorbita dalla mucosa intestinale, a parit\u00e0 di contenuto dietetico, mostra una notevolissima variabilit\u00e0 individuale che oscilla tra il 25% e il 75%, attestandosi in media intorno al 50%. L'assorbimento dei fitosteroli \u00e8 invece del 5%-15%. La percentuale assorbita \u00e8 anche inversamente correlata con la quantit\u00e0 di colesterolo presente nel lume intestinale, sia nel caso di assunzione acuta (risposta a un'unica somministrazione), sia in quello di assunzione cronica (risposta dopo somministrazione protratta per giorni); la percentuale di assorbimento si riduce al 25\u00f730% quando il carico di colesterolo \u00e8 grande: un apporto dietetico eccezionale di 3 g di colesterolo comporta un assorbimento di 1 g circa. Un caso assolutamente insolito \u00e8 stato quello di un individuo ultraottantenne che abitualmente consumava 25 uova giornaliere (circa 5 g/die di colesterolo) da almeno 15 anni: l'assorbimento di colesterolo era del 18%.\nLa quota di colesterolo alimentare in forma esterificata (10\u00f715%) viene prima idrolizzata a colesterolo libero per opera dell'enzima colesterol-esterasi pancreatica. Per effetto degli acidi biliari e delle molecole lipidiche anfipatiche (monogliceridi, fosfolipidi, acidi grassi), il colesterolo libero penetra nelle micelle del lume intestinale, che ne consentono la solubilizzazione. A differenza del colesterolo alimentare, che si trova, prima, in forma di emulsione e, poi, in presenza di acidi biliari, nelle micelle, il colesterolo endogeno giunge nel duodeno gi\u00e0 in micelle rapidamente assorbibili. Nella forma micellare, il colesterolo viene in contatto con l'orletto a spazzola dell'epitelio intestinale, dal quale viene assorbito, per essere incorporato nei chilomicroni, con i quali \u00e8 immesso in circolo (70\u00f780% in forma esterificata) attraverso la linfa.\nHanno influenza sull\u2019assorbimento del colesterolo anche la velocit\u00e0 del transito intestinale e la quantit\u00e0 degli steroli vegetali (in quanto questi competono sia per l'incorporazione nelle micelle sia per il trasporto negli enterociti) e delle fibre alimentari. La mucina, che riveste la superficie luminale degli enterociti, potrebbe legare il colesterolo e facilitare il suo assorbimento, dal momento che i topi MUC1-/- (con deficit di mucina) presentano una riduzione del 50% dell\u2019assorbimento del colesterolo.\nAssorbimento negli enterociti.\nL'assorbimento del colesterolo negli enterociti avviene per trasporto facilitato (energia-indipendente), nel quale sono coinvolte una serie di proteine di membrana, la cui relativa importanza deve ancora essere chiarita. Allo stato attuale sembra che i \"recettori spazzini\" (\"scavenger receptors\") SR-B1 e CD36 siano coinvolti nel trasporto del colesterolo dalle micelle ai microdomini di membrana ricchi di colesterolo (detti \"raft\"), ma il ruolo fondamentale \u00e8 attribuito alla \"Niemann\u2013Pick C1-like protein 1\" (NPC1L1) (bersaglio del farmaco ezetimibe). \nSecondo l'ipotesi pi\u00f9 accreditata, NPC1L1 recluta il colesterolo nella membrana apicale, promuove la formazione di microdomini ricchi di colesterolo e, infine, ne determina l'endocitosi clatrina-dipendente verso il reticolo endoplasmatico, dove il colesterolo viene esterificato per opera della acil-CoA-colesterol-aciltransferasi 2 (ACAT2). La proteina NPC1L1 contiene sequenze che legano il colesterolo (SSD, \"sterol-sensing domains\"): l'attivazione di queste sequenze permette l'interazione di NPC1L1 con il complesso clatrina-proteina AP2, che \u00e8 responsabile dell'endocitosi dei \"raft\". Una volta completato il trasporto, NPC1L1 viene ritrasferita sulla membrana plasmatica per iniziare un nuovo ciclo. Quando la concentrazione intracellulare di colesterolo \u00e8 elevata, NPC1L1 rimane confinata nel reticolo endoplasmatico, il ciclo si interrompe e l'assorbimento di colesterolo si arresta. Grazie a questo meccanismo di controllo (\"feedback\" negativo), l'organismo \u00e8 in grado di modulare la percentuale di colesterolo alimentare che viene assorbita.\nLa selettivit\u00e0 dei sistemi di trasporto assicura un pi\u00f9 elevato assorbimento del colesterolo rispetto ai fitosteroli, che sono molto poco assorbiti. Inoltre due proteine della membrana luminale degli enterociti sono preposte all'eliminazione del \"surplus\" degli steroli assorbiti (sia colesterolo sia soprattutto sitosteroli): ABCG5 e ABCG8; la loro mutazione \u00e8 causa della \u03b2-sitosterolemia. Ne consegue che la concentrazione plasmatica dei fitosteroli \u00e8 molto bassa (&lt;1\u00a0mg/dL). Non essendo i fitosteroli sintetizzati nell'organismo umano, i livelli di campesterolo sono utilizzati nella ricerca clinica come \"marker\" dell'assorbimento intestinale degli steroli (sia pure con qualche riserva).\nBiosintesi.\nIl colesterolo si forma dall'acetil-CoA. Nello stadio iniziale tre molecole di acetil-CoA vengono condensate per formare l'acido mevalonico che viene convertito in un'unit\u00e0 isoprenoide, l'isopentenil pirofosfato. Gli isoprenoidi sono una famiglia di composti le cui strutture sono costituite da unit\u00e0 di isoprene. Nel processo di biosintesi hanno successivamente luogo una serie di condensazioni che danno origine a catene isoprenoidi progressivamente pi\u00f9 lunghe: geranil pirofosfato, farnesil pirofosfato, geranilgeranil pirofosfato e infine squalene. Nelle ultime tappe, lo squalene si ciclizza formando lanosterolo, che \u00e8 quindi convertito in colesterolo. La biosintesi di una molecola di colesterolo richiede energia (18 ATP), 27 NADPH e 11 O2; per questa ragione l'organismo si avvale dell'assorbimento del colesterolo alimentare. \nLo studio della biosintesi del colesterolo pu\u00f2 essere effettuato facilmente prendendo in esame i monociti. Le complesse tappe biosintetiche seguono la via metabolica dell'acido mevalonico e sono le seguenti: \nRegolazione della biosintesi del colesterolo.\nL'enzima chiave (enzima regolatore) della sintesi del colesterolo \u00e8 la 3-idrossi-3-metilglutaril-CoA-reduttasi (HMG-CoA reduttasi), presente nella membrana del reticolo endoplasmatico. \nLa biosintesi del colesterolo \u00e8 regolata dalla concentrazione intracellulare di isoprenoidi, lanosterolo, colesterolo, ossisteroli e da alcuni ormoni, in primo luogo insulina e glucagone. Un'elevata concentrazione intracellulare di isoprenoidi (farnesil-pirofosfato) e di steroli (colesterolo e, soprattutto, lanosterolo) inibisce l'enzima HMG-CoA riduttasi, bloccando la biosintesi di nuovo colesterolo. In caso di carenza di colesterolo l'emivita dell'HMGCoA riduttasi \u00e8 di oltre 12 ore, mentre nel caso opposto l'emivita \u00e8 inferiore a 1 ora circa. Anche il carciofo e l'aglio bloccano la sintesi del colesterolo per inibizione della HMG-CoA reduttasi; l'aglio inibisce anche la lanosterolo-14alfa-demetilasi. L'insulina stimola la sintesi endogena di colesterolo, mentre il glucagone la inibisce.\nQuesti fattori di controllo creano un meccanismo di \"feedback\" negativo tra assorbimento intestinale e sintesi endogena di colesterolo: in questo modo la quantit\u00e0 di colesterolo sintetizzato \u00e8 inversamente proporzionale alla quantit\u00e0 di colesterolo assunto con la dieta. Tuttavia l'efficienza del meccanismo di \"feedback\" varia ampiamente tra gli individui. Ad esempio, nel lavoro di McNamara, a cui si riferisce il grafico riportato a fianco, a fronte di un aumento del contenuto in colesterolo della dieta, gli individui cosiddetti compensatori mostravano una riduzione della sintesi del 26%, mentre per i soggetti non-compensatori la riduzione era del 12%; in questo studio i non-compensatori erano circa il 30% della popolazione esaminata. \nBasandosi sui \"markers\" di assorbimento degli steroli (sitosterolo, campesterolo e colestanolo) e di \"markers\" di sintesi del colesterolo (derivati del lanosterolo, come latosterolo e desmosterolo), \u00e8 stata proposta una classificazione degli individui in \u00abalti assorbitori/bassi sintetizzatori\u00bb e \u00abbassi assorbitori/alti sintetizzatori\u00bb. Hoenig (2006) ha proposto che il rapporto colestanolo/colesterolo venga utilizzato per classificare gli individui in 3 fenotipi: assorbitori (alto rapporto), sintetizzatori (basso rapporto) e fenotipo misto. L'utilit\u00e0 pratica di questa classificazione, soprattutto alla luce di una possibile guida alla terapia ipocolesterolemizzante (ezetimibe vs statine), non \u00e8 stata dimostrata.\nLa pi\u00f9 comune sindrome genetica da difetto dei processi di biosintesi del colesterolo \u00e8 la sindrome di Smith-Lemli-Opitz (SLOS), una sindrome rara (1 su 20.000\u00f750.000 nati) dovuta a deficit dell\u2019enzima 7-deidrocolesterolo reduttasi.\nTrasporto nell'organismo.\nVisto che il colesterolo, come tutti i grassi, non \u00e8 solubile nel sangue, per il trasporto ematico deve essere \"imballato\" in complessi aggregati, sferici o discali, di trasporto (lipoproteine plasmatiche). Questi aggregati consistono essenzialmente di:\nLe lipoproteine plasmatiche vengono classificate in base al loro peso specifico, che varia da &lt;0,98 a 1,17 g/cm3 e che dipende dalla loro composizione lipidica (maggiore \u00e8 il contenuto lipidico, minore \u00e8 il peso specifico). Secondo il peso specifico si distinguono le seguenti classi di lipoproteine plasmatiche: chilomicroni, VLDL (\"very low density lipoproteins\"), IDL (\"intermediary density lipoproteins\"), LDL (\"low density lipoproteins\"), HDL2 e HDL3 (\"high density lipoproteins\").\nI chilomicroni sono prodotti dall'epitelio intestinale, durante la fase prandiale: il colesterolo e gli altri lipidi assorbiti vengono \"assemblati\", insieme ai lipidi neosintetizzati, con le apolipoproteine e secreti sotto forma di chilomicroni. Questi, in seguito all'idrolisi da parte della lipoprotein-lipasi presente sulla superficie delle cellule endoteliali, cedono trigliceridi (in forma di acidi grassi e glicerolo) ai tessuti periferici e, come \"chilomicroni rimanenti\" ricchi di colesterolo, portano il loro contenuto al fegato.\nNel fegato, soprattutto durante il digiuno, i lipidi vengono incorporati nelle VLDL, le quali vengono rilasciate nella circolazione sanguigna. Nel microcircolo, le VLDL sono idrolizzate dalla lipoprotein-lipasi endoteliale, rilasciando gran parte del proprio contenuto di trigliceridi (che diffondono nei tessuti) e trasformandosi in IDL o particelle rimanenti. Le IDL sono quindi idrolizzate a livello epatico (lipasi epatica) e convertite in LDL, ricche di colesterolo. \nIn circolo, tra le diverse classi di lipoproteine avviene uno scambio di componenti sia lipidici sia proteici. In particolare, si verifica un trasferimento di trigliceridi dalle apoB-lipoproteine (VLDL, IDL, LDL) alle HDL e di colesterolo esterificato in direzione inversa per opera della proteina per il trasferimento degli esteri del colesterolo o CETP (\"cholesteryl ester transfer protein\").\nIn corrispondenza dei capillari, le LDL fuoriescono dalla circolazione e, dopo aver attraversato la matrice fondamentale del tessuto connettivo, raggiungono le cellule parenchimali, alla cui superficie si legano tramite l'interazione con il recettore per le LDL, e vengono trasportate nell'interno delle cellule, cedendo cos\u00ec il loro carico di colesterolo. Per evitare che le cellule siano sovraccaricate di colesterolo, i recettori LDLR sono soggetti a un meccanismo di controllo a \"feedback\" negativo, ovvero quando il contenuto di colesterolo libero nelle membrane cellulari diviene sovrabbondante, la sintesi dei recettori \u00e8 soppressa.\nPoich\u00e9 il colesterolo in eccesso non pu\u00f2 essere degradato nelle cellule, esso pu\u00f2 essere immagazzinato nel citoplasma come gocce di colesterolo esterificato oppure pu\u00f2 essere trasportato come colesterolo libero nella membrana plasmatica, da dove viene trasferito alle HDL grazie all'intervento di alcune proteine di trasporto di membrana (ABCA1, ABCG1/G4) e del recettore SR-B1 (\"scavenger receptor B1\"). In questo modo, le HDL raccolgono il colesterolo libero in eccesso dai tessuti periferici, lo immagazzinano in forma di colesterolo esterificato (per effetto dell'enzima LCAT, \"Fosfatidilcolina-sterolo O-aciltransferasi\") e lo trasportano al fegato (cosiddetto \"trasporto inverso del colesterolo\"), affinch\u00e9 possa essere eliminato con la bile..\nColesterolemia.\nQuando in medicina si parla di \"colesterolo\", non si intende il colesterolo inteso come sostanza chimica (si tratta di un'ambiguit\u00e0 semplificatoria), ma si parla delle lipoproteine plasmatiche che circolano nel sangue durante il digiuno: la relativa concentrazione si chiama colesterolemia. La colesterolemia viene distinta in colesterolemia totale, LDL, non-HDL (colesterolo totale - HDL) e HDL: livelli elevati dei primi tre parametri sono considerati dannosi per la salute, mentre alla colesterolemia HDL \u00e8 attribuito un ruolo protettivo. Il colesterolo non-HDL include VLDL, lDL e LDL; in generale i livelli plasmatici del colesterolo non-HDL corrispondono al valore delle LDL + 30 mg/dL.\nI valori della colesterolemia dipendono da: \nGrazie agli studi epidemiologici \u00e8 stato possibile attestare l'esistenza di una relazione positiva tra valori inappropriati (valori eccessivamente alti rispetto al rischio cardiovascolare globale) di colesterolemia totale e di colesterolemia LDL e malattie cardiovascolari (CV) su base ischemica. Le indagini sperimentali hanno chiarito che il \"trait d'union\" tra colesterolemia e malattie CV ischemiche \u00e8 costituito dall'accumulo delle lipoproteine plasmatiche nella parete arteriosa: tale fenomeno d\u00e0 l'avvio alla serie di reazioni che portano all'aterosclerosi e alla formazione delle placche aterosclerotiche (ateromi) nelle arterie. Le placche, per effetto dei fenomeni infiammatori possono ulcerarsi e cos\u00ec favorire la formazione di un trombo che pu\u00f2 ostruire, pi\u00f9 o meno completamente, l'arteria.\nSu raccomandazioni dell'organizzazione mondiale della sanit\u00e0 (OMS), i valori consigliati di colesterolemia nella popolazione generale sono:\nNumerosi studi epidemiologici (MRFIT, CARDIA, CHH, Progetto CUORE) hanno infatti dimostrato che, nella popolazione generale, la pi\u00f9 bassa mortalit\u00e0 totale e cardiovascolare si registra negli individui con colesterolo totale &lt;200 mg/dl, pressione arteriosa &lt;120/80, indice di massa corporea (BMI) &lt;25 kg/m2, non fumatori e non diabetici.\nFondamentale \u00e8 anche la suddivisione tra frazione di colesterolo LDL e HDL: tanto pi\u00f9 il rapporto \u00e8 favorevole alla prima, tanto pi\u00f9 alto \u00e8 il rischio di malattie CV. Il rapporto ottimale colesterolo totale/HDL \u00e8 non superiore a 5 per gli uomini e a 4,5 per le donne. L'unione dei due parametri (colesterolo LDL e rapporto colesterolo totale/HDL) consente una migliore predittivit\u00e0 dei rischi di mortalit\u00e0 CV.\nIpercolesterolemia.\nL'ipercolesterolemia \u00e8 una dislipidemia caratterizzata da un'elevata concentrazione plasmatica di colesterolo totale e LDL. Anche se \u00e8 convenzione considerare elevati i valori che eccedono il 95\u00ba percentile di quelli della popolazione in esame, in questo caso la soglia per diagnosticare l'ipercolesterolemia \u00e8 posta a 240 mg/dL a digiuno da 12 ore. Tuttavia, come esposto sopra, i valori desiderabili di colesterolemia mutano a seconda del rischio CV globale.\nL'ipercolesterolemia pu\u00f2 presentarsi in forma primaria, come ipercolesterolemia familiare (causata da mutazioni del recettore LDL), come altre forme familiari monogeniche (es. mutazioni dell'apolipoproteina apoB-100) o nella pi\u00f9 comune forma poligenica (dovuta alla combinazione di fattori dietetici e fattori genetici); l'ipercolesterolemia \u00e8 spesso secondaria, associata ad altre malattie endocrine e metaboliche, come il diabete mellito di tipo 2, la sindrome metabolica o le malattie della tiroide. Come altre malattie del metabolismo dei lipidi, l'ipercolesterolemia implica un rischio elevato di aterosclerosi.\nI parametri metabolici caratteristici dell'ipercolesterolemia sono:\nClinicamente l'ipercolesterolemia familiare (FH) si manifesta con ipercolesterolemia totale molto elevata (300\u00f71 000 mg/dL) e alti livelli di LDL, xantomi, tendinosi, xantelasmi e arcus lipoides corneae (alone intorno alla pupilla).\nIpocolesterolemia.\nL'ipocolesterolemia \u00e8 identificata da una concentrazione di colesterolo plasmatico totale inferiore al 5\u00ba percentile della popolazione di riferimento. I livelli di colesterolo che definiscono l'ipocolesterolemia variano, a seconda della popolazione presa in esame, tra &lt;120 mg/dL e &lt;160 mg/dL.\nSulla base di un criterio eziologico si distinguono forme primitive (familiari e no), su base genetica, e forme secondarie, causate da: malattie concomitanti, quali malassorbimento intestinale, ipertiroidismo, insufficienza epatica grave, neoplasie maligne, malattie infettive acute o croniche (sepsi, tubercolosi), alcune anemie croniche; malnutrizione; condizioni critiche mediche e chirurgiche (politraumatizzati, grandi interventi chirurgici). La comparsa e il progressivo aggravamento dell'ipocolesterolemia nei pazienti critici hanno un significato prognostico sfavorevole.\nBasi razionali della terapia ipocolesterolemizzante.\nTenendo presente quanto illustrato nel paragrafo del metabolismo del colesterolo, i farmaci ipocolesterolemizzanti possono essere raggruppati in classi sulla base del principale \"step\" metabolico bersaglio della loro azione. Una possibile classificazione, ispirata con qualche modifica a quella proposta da Rzman e Monostory nel 2010, potrebbe essere la seguente.\nInibitori dell'assorbimento intestinale del colesterolo.\nVi appartiene l'ezetimibe. L'ezetimibe inibisce di oltre il 50% l'assorbimento del colesterolo presente nel lume dell'intestino tenue, legandosi alla proteina NPC1L1 e inibendo il trasporto degli steroli (colesterolo e fitosteroli) negli enterociti. Ne consegue una ridotta incorporazione di colesterolo nei chilomicroni e, quindi, un minore apporto di colesterolo al fegato in forma di chilomicroni \"remnants\". Questo minor apporto di colesterolo induce l\u2019espressione dei geni epatici che regolano sia la sintesi endogena del colesterolo, sia soprattutto quella dei recettori per le LDL. Quest\u2019ultimo effetto promuove la captazione epatica delle LDL plasmatiche. Come risultato, in monoterapia (10 mg/die), l'ezetimibe riduce del 15\u00f720% la concentrazione plasmatica del colesterolo LDL (LDL-C) e di oltre il 40% le concentrazioni di campesterolo e sitosterolo.\nInibitori della sintesi endogena del colesterolo.\nVi fanno parte le statine che si sono rivelate i farmaci pi\u00f9 efficaci nel trattamento dell'ipercolesterolemia, sia in termini di riduzione della colesterolemia sia di diminuzione degli eventi cardiovascolari, fatali e no: sono i farmaci di prima scelta per la terapia dell'ipercolesterolemia. Nel gruppo sono compresi anche altri farmaci che inibiscono la sintesi del colesterolo agendo, rispetto alle statine, pi\u00f9 a monte (inibitori dell'ACL, \"ATP citrate lyase\" quali l'acido bempedoico) o pi\u00f9 a valle (ad esempio inibitori della squalene-sintetasi, ancora in fase di studio) nella via biosintetica del colesterolo.&lt;br&gt;Le statine sono inibitori competitivi dell'enzima HMG-CoA reduttasi, da cui dipende non solo la sintesi del colesterolo, ma anche quella di isoprenoidi, dolicolo (un poli-isoprenoide) e ubiquinone (o coenzima Q10). Il principale sito di azione delle statine \u00e8 il fegato. Le statine permettono una riduzione di LDL-C fino al 50% circa. Le azioni terapeutiche delle statine possono essere attribuite principalmente alla riduzione del colesterolo intra- ed extra-cellulare e degli isoprenoidi farnesil pirofosfato e geranilgeranil pirofosfato. Alla ridotta sintesi di ubiquinone e dolicolo, isopentenil pirofosfato e isoprenoidi sono probabilmente dovuti gli effetti tossici delle statine. L'effetto ipocolesterolemizzante delle statine \u00e8 dovuto all'inibizione della sintesi endogena del colesterolo. La riduzione del colesterolo intracellulare che ne consegue attiva i geni dei recettori LDL e ci\u00f2 comporta una maggiore captazione cellulare delle LDL plasmatiche: il risultato \u00e8 la riduzione della colesterolemia. Gli effetti della riduzione del colesterolo intracellulare sono dipendenti dall'attivazione del fattore di trascrizione genica, SREBP-2, che viene controllato dalla concentrazione cellulare di colesterolo. SREBP-2 attiva i geni dei recettori LDL e di alcuni enzimi liposintetici (\"in primis\" HMG-CoA-reduttasi); nell'uomo prevale nettamente il primo effetto, mentre nel topo \u00e8 maggiore il secondo: l'induzione compensatoria dell'HMG-CoA-reduttasi nei ratti risulta in un aumento della sintesi di colesterolo, che depotenzia l'effetto ipocolesterolemizzante delle statine.\nInibitori della produzione epatica delle lipoproteine plasmatiche.\nIncludono nuovi farmaci che agiscono sulla fase di assemblaggio delle lipoproteine. Il mipomersen (Kynamro) \u00e8 un oligonucleotide antisenso (AON, \"antisense oligonucleotide\") per l'ApoB100: un frammento di RNA messaggero che interferisce con la normale sintesi delle apoproteine B100. Mipomersen riduce la produzione di lipoproteine ApoB100, senza bloccare completamente l'assemblaggio delle VLDL nel fegato; LDL-C si riduce del 25\u00f728%. La lomitapide (Juxtapid e Lojuxta) inibisce la proteina MTP (\"microsomal triglyceride transfer protein\"), che permette l'assemblaggio delle lipoproteine nel reticolo endoplasmatico degli epatociti e degli enterociti. L'inibizione della produzione delle VLDL consente di abbassare i livelli delle LDL che da queste hanno origine. Lojuxta riduce del 40% circa sia il colesterolo LDL sia i trigliceridi. Entrambi i farmaci sono associati a un possibile rischio di steatosi epatica per accumulo di trigliceridi negli epatociti, quale effetto della loro mancata incorporazione e secrezione con le VLDL, ma questo pericolo \u00e8 minore nel caso di mipomersen.\nFarmaci interferenti con il metabolismo delle lipoproteine plasmatiche.\nComprendono i farmaci ipocolesterolemizzanti che intervengono sul metabolismo plasmatico delle lipoproteine. I rappresentanti pi\u00f9 importanti di questo raggruppamento sono gli inibitori della CETP (\"cholesteryl ester transfer protein\") e gli inibitori della PCSK9 (\"Proprotein Convertase Subtilisin/Kexin Type 9\"). I primi bloccano il trasferimento degli esteri del colesterolo dalle HDL alle altre lipoproteine plasmatiche e hanno come effetto la riduzione di LDL-C e l'aumento di HDL-C. Tre di questi farmaci (torcetrapib, evacetrapib e dalcetrapib) hanno dato risultati deludenti, un quarto (anacetrapib) si \u00e8 rivelato promettente in un grande trial, riducendo LDL-C del 40%, aumentando HDL-C del 100% circa e diminuendo l'incidenza di eventi coronarici (-9%). I secondi sono costituiti da anticorpi monoclonali che bloccano l'attivit\u00e0 della PCSK9, proteina che agisce come chaperone, presente principalmente nel fegato (ma anche nell'intestino e nel rene). In condizioni fisiologiche la PCSK9, una volta liberata in forma attiva nell'ambiente extracellulare, si lega al recettore delle LDL e ne promuove la degradazione nei lisosomi: di conseguenza viene impedita la rimozione epatica delle LDL dal plasma. L'inibizione della PCSK9 da parte di evolocumab, alirocumab e bococizumab riduce LDL-C di circa il 60%.\nDal 2020 \u00e8 stato approvato anche inclisiran, un siRNA che impedisce la traduzione eucariotica della PCSK9.\nFarmaci stimolatori dell'eliminazione del colesterolo dall'organismo.\nSono rappresentati dai farmaci sequestranti gli acidi biliari: colestiramina, colestipolo e colesevelam. Si tratta di resine a scambio anionico che non vengono assorbite dall'intestino, ma che nel lume enterico legano i sali biliari impedendone il riassorbimento nel tratto terminale dell'ileo. Questi composti si presentano come voluminosi polimeri che scambiano i loro anioni, soprattutto il cloruro (Cl-), con gli acidi biliari. La perdita di questi ultimi nelle feci, stimola a livello epatico la conversione del colesterolo in acidi biliari; la conseguente deplezione intracellulare di colesterolo induce una maggiore espressione dei recettori per le LDL, con il risultato di abbassare i livelli plasmatici di LDL-C del 10\u00f720% circa. Le resine a scambio ionico legano anche le vitamine liposolubili (vitamine A, D, E e K), per cui possono causare deficit vitaminico.\nIpocolesterolemizzanti con \"target\" principale nelle HDL.\nTra i farmaci ipocolesterolemizzanti la niacina (o acido nicotinico) si impone come il farmaco pi\u00f9 efficace per aumentare i livelli delle HDL. La niacina e i farmaci derivati (acipimox) inibiscono la produzione epatica di VLDL e innalzano i livelli delle HDL. L'effetto sulle VLDL \u00e8 legato all'inibizione della sintesi di trigliceridi nel fegato attraverso due meccanismi principali: inibizione della lipolisi nel tessuto adiposo, che causa un minor apporto di acidi grassi al fegato, e blocco diretto nel fegato dell'enzima DGAT-2 (\"diacylglycerol acyltransferase\" 2), enzima regolatore della sintesi dei trigliceridi. La carenza di trigliceridi nel reticolo endoplasmatico degli epatociti provoca la degradazione delle apoproteine B100, cosicch\u00e9 risulta ostacolata la formazione delle VLDL. L'aumento della concentrazione del colesterolo HDL \u00e8 determinata soprattutto dal minore trasferimento di esteri del colesterolo dalle HDL alle VLDL e alle LDL. Alte dosi di niacina (2 g) abbassano LDL-C del 10\u00f725% e trigliceridi del 20\u00f750%, aumentano le HDL del 15\u00f735% e diminuiscono il rischio di eventi coronarici."}
{"id": "92520", "revid": "1745361", "url": "https://it.wikipedia.org/wiki?curid=92520", "title": "Polentone", "text": "Il termine polentone \u00e8 un epiteto, originariamente coniato con una connotazione scherzosa per indicare un grande mangiatore di polenta e, successivamente, utilizzato dagli abitanti dell'Italia meridionale per indicare in senso polemico gli abitanti dell'Italia settentrionale.\nOrigine e significato.\nLa prima attestazione nota del termine risale al 1798, nella forma \"polendone\" in una novella di Domenico Batacchi, col significato di persona lenta e pigra\ndai movimenti goffi e impacciati; in questo senso si tratta di un antico termine popolaresco toscano.\nCol significato di \"mangiatore di polenta\" il vocabolo \u00e8 registrato da \nBruno Migliorini nel 1942, con la precisazione che il termine, gi\u00e0 da tempo diffuso fra i soldati, si \u00e8 poi diffuso a tutti i ceti, a causa dei disagi del dopoguerra. Il termine si \u00e8 quindi inserito nella dialettica campanilistica fra abitanti del nord e del sud della penisola, essendo usato in contrapposizione all'appellativo terrone: ambedue le parole hanno connotazioni antietniche, tese a rimarcare una asserita inferiorit\u00e0 etnica e culturale, anche se spesso usate solo in modo bonario.\nLa polenta \u00e8 un alimento storicamente molto diffuso nella cucina povera dell'Italia settentrionale. Fino ai primi anni del XX secolo, infatti, la polenta rappresentava l'alimento base, delle popolazioni del nord Italia (Lombardia, Veneto, Piemonte ecc.). Per i ceti pi\u00f9 poveri poteva comportare conseguenze negative sulla salute di molti soggetti spesso vittime della pellagra, anche se li ha salvati da tante carestie alimentari. Polentone, come stereotipo linguistico, ha assunto, quindi, un significato spregiativo nell'Italia del Sud, e sta ad indicare una persona zotica.\nCaratteristiche.\nIl polentone \u00e8 l'abitante dell'Italia settentrionale, a cui si accostano vari stereotipi, spesso contrari a quelli del sud.\nInnanzitutto si pensa che il polentone sia freddo e meno estroverso rispetto alla sua controparte meridionale.\nI dialetti e l'accento del nord suonano strani e incomprensibili agli altri abitanti della penisola.\nStereotipi comuni dipingono i settentrionali come avari, poco espansivi e troppo concentrati sul lavoro.\nIl termine polentone si rif\u00e0 anche alle feste e sagre tipiche del Nord Italia in cui sono presenti alpini e si \u00e8 soliti consumare polenta, salamina e birra.\nInoltre l'aspetto fisico del polentone \u00e8 stereotipato come avente tratti pi\u00f9 chiari e continentali, con la pelle pi\u00f9 chiara rispetto ai meridionali."}
{"id": "92521", "revid": "336683", "url": "https://it.wikipedia.org/wiki?curid=92521", "title": "Tavate", "text": ""}
{"id": "92524", "revid": "2128848", "url": "https://it.wikipedia.org/wiki?curid=92524", "title": "Eutanasia", "text": "Leutanasia (letteralmente \"buona morte\", dal greco \u03b5\u1f50\u03b8\u03b1\u03bd\u03b1\u03c3\u03af\u03b1, composta da \u03b5\u1f54-, \"bene\", e \u03b8\u03ac\u03bd\u03b1\u03c4\u03bf\u03c2, \"morte\") \u00e8 il procurare intenzionalmente e nel suo interesse la morte di un individuo la cui qualit\u00e0 della vita sia permanentemente compromessa da una malattia, menomazione o condizione psichica.\nDefinizioni.\nFacendo riferimento in particolare al panorama legislativo italiano si distingue l'eutanasia da altre pratiche e problematiche concernenti la fine della vita:\nLa definizione di eutanasia in passato.\nIn passato sotto la definizione di \"eutanasia\" ricadevano anche azioni od omissioni ritenute, anche oggi, giuridicamente ed eticamente ammissibili, come la rinuncia all'accanimento terapeutico e il ricorso alle cure palliative.\nIn particolare, leutanasia passiva (od omissiva) comprendeva \u2212 in passato \u2212 differenti tipologie di azioni:\nLeutanasia indiretta corrispondeva, invece, al ricorso alle cure palliative, che possono comprendere l'uso di analgesici e sedativi in quantit\u00e0 tali da comportare \u2212 come effetto secondario e non desiderato \u2212 l'accorciamento della vita del paziente.\nStoria.\nNascita del termine \"eutanasia\".\nIl filosofo inglese Francis Bacon introdusse il termine \"eutanasia\" nelle lingue moderne occidentali nel saggio \"Progresso della conoscenza\" (\"Of the Proficience and Advancement of Learning\", 1605). In questo testo, Bacon invitava i medici a non abbandonare i malati inguaribili, e ad aiutarli a soffrire il meno possibile. Non vi era per\u00f2, nell'idea di Bacon, il concetto esplicito di \"dare la morte\". Allo stesso termine \"eutanasia\" Bacon attribuiva solo il significato etimologico di \"buona morte\" (morte non dolorosa); lo scopo del medico doveva essere quello di far s\u00ec che la morte (comunque sopraggiunta in modo \"naturale\") fosse non dolorosa.\nIl termine inizi\u00f2 ad avere corso comune a partire dalla fine del XIX secolo, a indicare un intervento medico tendente a porre fine alle sofferenze di una persona malata. In tale periodo emerse esplicitamente il concetto di \"uccisione per piet\u00e0\" (talora - anche se non sempre - identificabile con la fattispecie dell\"omicidio del consenziente\") come pratica non riprovevole in linea di principio.\nL'eutanasia nell'antichit\u00e0.\nLa questione della correttezza morale della somministrazione della morte \u00e8 un tema controverso fin dagli albori della medicina. Nel \"Giuramento di Ippocrate\" (circa 420 a.C.) si legge: \"Non somministrer\u00f2 ad alcuno, neppure se richiesto, un farmaco mortale, n\u00e9 suggerir\u00f2 un tale consiglio; similmente a nessuna donna io dar\u00f2 un medicinale abortivo.\"\nD'altra parte, nel mondo classico, in determinate condizioni, il suicidio (e l'assistenza allo stesso) era spesso considerato con rispetto.\nSimili indicazioni etiche e deontologiche si possono rintracciare nel primo corpus legislativo della storia, il \"Codice di Hammurabi\".\nNell'Antico Testamento viene citato il caso di un suicidio assistito: quello di Saul (): un soldato uccide Saul su sua richiesta; ma David in seguito condanna quel soldato a morte per omicidio. Le correnti di pensiero nell'ambito della filosofia morale pi\u00f9 diffuse in epoca classica pre-cristiana, cio\u00e8 l'epicureismo e lo stoicismo, consideravano il suicidio in linea di massima come un atto eticamente accettabile e degno di rispetto, in determinati contesti, senza trattare l'eutanasia medica come tipologia specifica. Un esempio di suicidio citato tra quelli ritenuti ammirevoli era quello di Seneca, assistito dal proprio medico e dai servitori, anche se in realt\u00e0 fu condannato al suicidio da Nerone, come forma di condanna a morte \"onorevole\". Comunque, dipendeva molto dalle idee dell'imperatore regnante o dalla sua simpatia per colui che aveva effettuato l'eutanasia: ad esempio Domiziano condann\u00f2 il ricco liberto Tiberio Claudio Epafrodito per aver aiutato Nerone a suicidarsi, mentre lecito, in passato, era stato considerato l'aiuto per compiere l'atto dato a Marco Giunio Bruto o Gaio Sempronio Gracco.\nFino all'epoca moderna in Africa presso i Dinka, i sommi sacerdoti giunti alla vecchiaia decidevano il giorno della loro morte nel quale venivano uccisi con un rito su loro esplicita richiesta, da tutta la comunit\u00e0.\nIl programma eugenetico nel nazismo.\nIl programma eugenetico nazista \"Aktion T4\" fu anche chiamato \u00abprogramma eutanasia\u00bb, espressione che venne utilizzata allora da molti di coloro che erano coinvolti in quest'operazione, ma non pu\u00f2 essere considerata a tutti gli effetti eutanasia: non prevedeva infatti il consenso dei pazienti, ma la soppressione contro la loro volont\u00e0. Il programma non era poi motivato da preoccupazione per il benessere dell'ammalato, come il desiderio di liberarlo dalla sofferenza, l\"Aktion T4\" veniva invece portato avanti principalmente a scopo eugenetico, per migliorare l'\u00abigiene razziale\u00bb secondo l'ottica dell'ideologia nazista allora imperante. Mirava inoltre a diminuire le spese sanitarie ed assistenziali statali, considerando che le priorit\u00e0 economiche erano rivolte ad altre voci come il riarmo militare. Il programma fu definito dai contemporanei come una \u00ab\"eutanasia sociale\"\u00bb.\nA fronte di una grande opposizione interna il programma fu \"ufficialmente\" abbandonato nell'estate del 1941.\nL'idea di ricorrere all'eugenetica si ripropose gi\u00e0 all'inizio dell'anno successivo, con l'insuccesso dell'Operazione Barbarossa, questa volta in un contesto militare. Le notevoli difficolt\u00e0 che la Wehrmacht incontrava durante la campagna sul fronte orientale indusse i comandi a prevedere dei \u00ab\"gruppi di eutanasia\"\u00bb il cui compito era \u00ab\"aiutare i soldati feriti\"\u00bb. Anche su questo programma i vertici nazisti cercarono di stendere il velo della segretezza.\nNelle ultime fasi del Terzo Reich testimonianze dirette riportano addirittura, che nella propaganda fosse prevista una sorta di eutanasia di stato, chiamata dai burocrati del regime \u00ab\"morte indolore mediante gas\"\u00bb, da preferirsi nettamente al cadere in mano sovietica.\nURSS.\nIn Unione Sovietica, a partire dalla promulgazione del codice penale del 1922, l'eutanasia e il suicidio assistito erano leciti e depenalizzati, se richiesti esplicitamente da una persona sofferente.\nLe opinioni.\nL'eutanasia \u00e8 oggetto di vivo dibattito e al centro di accese controversie in ambito morale, religioso, legislativo, scientifico, filosofico, politico ed etico.\nDistinzioni preliminari.\nUna prima distinzione di massima si pu\u00f2 tracciare tra le seguenti posizioni\nPosizioni politiche italiane.\nNel marzo 2006 l'allora ministro italiano dei Rapporti con il Parlamento Carlo Giovanardi dichiar\u00f2: \u00ab\u2026la legislazione nazista e le idee di Hitler in Europa stanno riemergendo, per esempio in Olanda, attraverso l'eutanasia e il dibattito su come si possono uccidere i bambini affetti da patologie\u00bb. La dichiarazione diede luogo a un contenzioso diplomatico, a seguito del quale l'ambasciatore italiano nei Paesi Bassi fu formalmente convocato dal governo dell'Aja per dare spiegazioni. Il ministro in seguito chiar\u00ec di aver parlato a titolo personale e non a nome del governo; vari esponenti della sua coalizione hanno comunque difeso il suo pronunciamento. La dichiarazione di Giovanardi fu, altres\u00ec, oggetto di pesanti critiche, tra cui quelle di Daniele Capezzone, allora segretario dei Radicali Italiani, che chiese formalmente le dimissioni del ministro, e quelle di 46 europarlamentari, che ne chiesero le dimissioni dal parlamento europeo.\nIl 22 settembre 2006 Piergiorgio Welby (copresidente dell'Associazione Luca Coscioni, che si batte per il diritto dei malati a decidere della propria sorte, nonch\u00e9 per la libert\u00e0 di ricerca scientifica), affetto da distrofia muscolare, in una lettera aperta al presidente della Repubblica chiese il riconoscimento del diritto all'eutanasia. Napolitano rispose auspicando un confronto politico sull'argomento.\nPi\u00f9 in generale si manifestarono, in Parlamento, tre aree trasversali agli schieramenti politici, a sostegno di tre distinte posizioni sul tema:\nLa battaglia delle associazioni che si batterono per una regolamentazione dell'eutanasia in senso non restrittivo si interess\u00f2, oltre che - ovviamente - sulla richiesta della sua legalizzazione, anche della liceit\u00e0 e del valore legale della sottoscrizione, da parte di chiunque, di cosiddette \"dichiarazioni\" (o \"direttive\") \"anticipate\" qualora questi, in futuro, si venisse a trovare nell'impossibilit\u00e0 di esprimersi in merito alle cure alle quali farsi sottoporre.\nComitato nazionale per la bioetica.\nIl Comitato nazionale per la bioetica (CNB) ha discusso ed effettuato ricerche su varie problematiche legate all'eutanasia e al rispetto delle volont\u00e0 del malato. Fra i documenti del CNB pi\u00f9 attinenti alla tematica del trattamento di quelle fasi in cui il malato non pu\u00f2 esprimere volont\u00e0 si citano:\nInfine, l'eutanasia \u00e8 materia d'insegnamento nei corsi di bioetica clinica, nella branca della bioetica; a partire dal (2005) sono in attivazione corsi al riguardo in tutte le facolt\u00e0 di medicina italiane. Essi prevedono programmi con insegnamenti di etica allo scopo di formare degli operatori in grado di dibattere il problema con cognizione di causa.\nPosizioni religiose.\nDiverse religioni hanno preso posizione riguardo all'eutanasia, sebbene le posizioni siano divergenti o talora diametralmente opposte.\nLa Chiesa cattolica \u00e8 contraria ad ogni forma d'eutanasia, attiva od omissiva, mentre incoraggia il ricorso alle cure palliative e ritiene moralmente accettabile l'uso di analgesici, per trattare il dolore, anche qualora comportino \u2212 come effetto secondario e non desiderato \u2212 l'accorciamento della vita del paziente. Consente invece di sospendere, dietro richiesta del paziente, procedure mediche che risultino onerose, pericolose, straordinarie o sproporzionate rispetto ai risultati attesi; vale a dire che configurino accanimento terapeutico. Tale posizione \u00e8 confermata nei paragrafi 2277, 2278 e 2279 del Catechismo.\nLa Chiesa insegna inoltre che le cure che d'ordinario sono dovute all'ammalato, come l'idratazione e la nutrizione artificiale, non possono essere sospese qualora si preveda come conseguenza la morte del paziente per fame e per sete. Si configurerebbe, in questo caso, una vera e propria eutanasia per omissione.\nLe Chiese riformate, anche a causa della loro particolare struttura gerarchica, hanno spesso posizioni interne pi\u00f9 variegate ed elastiche.\nNell'Islam, ad Allah \u00e8 attribuito l'epiteto in arabo di \"Al-Muhy\u00ce\" (o \"Al-Mum\u00ect\"), che significa \"Colui che fa vivere o morire\" (Signore della vita e della morte). In base alla Sura IV-an Nis\u00e2, v. 29, l'Islam proibisce esplicitamente il suicidio ed in particolare l'eutanasia, vietando parimenti l'omicidio, che \u00e8 considerato alla stregua di un \"suicidio spirituale\" da parte del peccatore, che con la propria condotta determina la sua dannazione eterna.\nPosizione del movimento per la difesa dei diritti dei disabili.\nIl movimento per la difesa dei diritti dei disabili ha fin dalla sua nascita negli Stati Uniti agli inizi degli anni 70 contrastato la legalizzazione dell'eutanasia\nSulla sua scia organizzazioni di disabili espressamente dedite a contrastare culturalmente e politicamente l'eutanasia sono nate durante gli anni 90. \u00c8 il caso della statunitense Not Dead Yet e di Care Not Killing, una rete di oltre 40 associazioni inglesi. Posizioni analoghe sono sostenute da associazioni di disabili svedesi e australiane.\nAlla base del rifiuto c'\u00e8 la considerazione che le motivazioni che spingono una persona all'eutanasia potrebbero essere legate pi\u00f9 al loro status e condizione sociale che alla loro sofferenza e condizione fisica. In questo senso l'influenza negativa sulla qualit\u00e0 di vita della propria famiglia impegnata economicamente e personalmente nell'accudimento, lo status negativo riservato agli elementi non produttivi dalle culture occidentali e i diffusi e persistenti pregiudizi sociali potrebbero essere considerazioni sufficienti a dettare la scelta suicidaria.\nSondaggi e inchieste.\nSondaggi Eurispes dal 2015 al 2021 (Italia):\nIn Italia, all'indomani della vicenda di cronaca in cui il trentanovenne Fabiano Antoniani ha ottenuto l'eutanasia poich\u00e9 rimasto tetraplegico e cieco a causa di un incidente stradale, la maggior parte delle persone si dice a favore dell'eutanasia:\nDa un sondaggio dell'aprile 2006, pubblicato anche su \"Torino medica\", l'organo ufficiale dell'Ordine provinciale dei Medici Chirurghi e degli Odontoiatri della Provincia di Torino, e avente come \"target\" infermieri (in maggioranza tra i 30 e i 40 anni, impiegati in reparti di terapia intensiva, lungo-degenza e chirurgia), \u00e8 emerso che:\nI risultati del sondaggio torinese confermano quelli emersi da un'indagine del Centro di Bioetica dell'Universit\u00e0 cattolica di Milano, e di altri sondaggi:\nAl riguardo, bisogna dire che vi sono differenze di posizione anche in seno ai favorevoli all'eutanasia: vi \u00e8 infatti chi ne propone la \"legalizzazione\", altri che invece parlano di \"depenalizzazione\". Cinzia Caporale, del Comitato Nazionale di Bioetica e fautrice della depenalizzazione, commentando i risultati dei sondaggi, lament\u00f2 il fatto che i medici considerino pi\u00f9 importante la legalizzazione - con conseguente regolamentazione - dell'eutanasia piuttosto che la sua depenalizzazione, a motivo del fatto che la legalizzazione darebbe loro una protezione legale, lasciandoli invece esposti in caso di semplice depenalizzazione, laddove essi avrebbero potere discrezionale. In definitiva, secondo Cinzia Caporale, la legalizzazione sarebbe pi\u00f9 un paravento per i medici che un aiuto per i malati. Questa riflessione sul caso specifico si spiega meglio chiarendo la posizione pi\u00f9 ampia della Caporale in merito alla dicotomia diritto-morale.\nDa un sondaggio promosso dal quotidiano \"la Repubblica\" e condotto dalla rivista \"MicroMega\" emerse che 64% degli intervistati si dichiar\u00f2 favorevole all'interruzione delle cure mediche per Piergiorgio Welby, come da lui richiesto, contro il 20% contrari. Anche il 50% dei cattolici praticanti risult\u00f2 favorevole all'eutanasia, in netta controtendenza rispetto a quanto previsto dal magistero cattolico..\nTra il 24 settembre e il 9 ottobre 2012 l'azienda svizzera Isopublic ha condotto un sondaggio on line per vagliare il consenso ad eutanasia, dichiarazione anticipata di trattamento, assistenza medica e legiferazione in merito alle politiche di fine vita. Dalla ricerca \u00e8 emerso come la maggioranza degli europei sia favorevole all'autodeterminazione e, in caso di malattia incurabile, di una grave invalidit\u00e0 oppure di dolori non dominabili, prenderebbe in considerazione l'idea di ricorrere all'eutanasia. La maggioranza degli intervistati si \u00e8 inoltre detta favorevole alla depenalizzazione dell'attivit\u00e0 di assistenza professionale nel campo del fine vita.\nCasi celebri.\nElena Moroni.\nUno dei casi che senza dubbio fece pi\u00f9 scalpore in Italia fu quello di un ingegnere di Monza, Ezio Forzatti, che il 21 giugno 1998 si introdusse nel reparto di terapia intensiva dove la moglie Elena Moroni, di 46 anni, si trovava ricoverata in coma irreversibile a seguito di un edema cerebrale. Egli aveva con s\u00e9 una pistola scarica, che us\u00f2 per minacciare il personale di servizio e tenerlo a distanza mentre staccava il respiratore che teneva in vita la moglie e, una volta accertatane la morte, si lasci\u00f2 arrestare dagli agenti di polizia nel frattempo sopraggiunti.Processato, Forzatti fu condannato nel giugno 2000 dalla corte d'Assise di Monza a sei anni e sei mesi di reclusione. La richiesta del pubblico ministero era di 9 anni di reclusione, ma la corte riconobbe a Forzatti l'attenuante della seminfermit\u00e0 mentale. Al termine del successivo processo d'appello (aprile 2002), tenutosi a Milano, Forzatti fu ritenuto completamente in grado di intendere e di volere, e assolto perch\u00e9 il fatto non sussisteva. Tra le motivazioni della sentenza, decisiva fu quella secondo la quale i giudici considerarono la donna clinicamente morta al momento del distacco del respiratore. La sentenza d'assoluzione fu salutata positivamente da molti e, di converso, suscit\u00f2 prevedibili polemiche da parte degli oppositori dell'eutanasia.\nEluana Englaro.\nMolto dibattuto in Italia, per le implicazioni etiche e politiche che ha avuto, anche in relazione al dibattito sull'eutanasia e sul testamento biologico, \u00e8 stato il caso di Eluana Englaro, una giovane donna di Lecco che, dopo un grave incidente stradale avvenuto nel 1992, \u00e8 rimasta in stato vegetativo persistente fino alla sua morte nel febbraio del 2009. A seguito della richiesta del padre della donna di sospendere ogni terapia, e dopo una lunga vicenda giudiziaria, un decreto della Corte di Appello di Milano, confermato in Cassazione, ha stabilito l'interruzione del trattamento di sostegno vitale artificiale realizzato mediante alimentazione e idratazione e ha impartito delle disposizioni accessorie circa il protocollo da seguire nell'attuazione dell'interruzione del trattamento. Tra queste, oltre la sospensione dell'erogazione di presidi medici collaterali, anche la somministrazione di sedativi e antiepilettici.\nPrima e dopo la morte della donna, avvenuta nella clinica di Udine nella quale era ricoverata per dare attuazione alla sentenza il 9 febbraio 2009, la vicenda ha colpito fortemente l'opinione pubblica, spaccata in due, anche con roventi polemiche e strascichi politici. La polemica ha riguardato, oltre alle questioni etiche, scientifiche, giuridiche e politiche, anche le modalit\u00e0 che hanno condotto alla morte di Englaro per le quali si \u00e8 parlato di eutanasia in relazione al prescritto utilizzo di sedativi.\nGiovanni Nuvoli.\nGiovanni Nuvoli, ammalato di sclerosi laterale amiotrofica e ormai completamente paralizzato, chiese pi\u00f9 volte ai medici che gli staccassero il respiratore artificiale che lo manteneva in vita. Il medico anestesista Tommaso Ciacca, che il 10 luglio 2007 stava per eseguire le sue volont\u00e0, fu bloccato dall'intervento dei carabinieri di Alghero e della procura di Sassari. A seguito di ci\u00f2, il 16 luglio 2007 Giovanni Nuvoli inizi\u00f2 uno sciopero della sete e della fame che lo port\u00f2 alla morte il 23 luglio 2007.\nPiergiorgio Welby.\nIl dibattito sull'eutanasia si \u00e8 riproposto, alla fine del 2006, quando il citato Piergiorgio Welby ha chiesto che gli venisse staccato il respiratore che lo teneva in vita. Welby \u00e8 morto il 20 dicembre 2006 per insufficienza respiratoria sopravvenuta a seguito del distacco del respiratore a opera del medico anestesista Mario Riccio, di Cremona. Questi, in una conferenza stampa tenutasi il giorno dopo, ha confermato le circostanze della morte di Welby e si \u00e8 autodenunciato. La Procura della Repubblica presso il tribunale di Roma ha avviato un'indagine sul medico. Nel frattempo, il 1\u00ba febbraio 2007 l'Ordine dei medici di Cremona ha stabilito che la condotta tenuta da Riccio \u00e8 stata corretta e non \u00e8 meritevole di alcuna sanzione sebbene, anche in questa occasione, la notizia non abbia mancato di suscitare polemiche. Il 23 luglio 2007 il GUP di Roma, Zaira Secchi, ha definitivamente prosciolto il medico ordinando il non luogo a procedere perch\u00e9 il fatto non costituisce reato.\nSecondo alcune posizioni, espresse soprattutto nella Chiesa cattolica, in questo caso, si sarebbe impropriamente tirato in ballo l'argomento \"eutanasia\", in quanto la questione riguardava solamente se fosse fondata la richiesta di Welby di sospendere qualsiasi terapia che lo tenesse in vita, incluso il distacco dal respiratore artificiale, cosa che lui, immobilizzato per via della distrofia muscolare, non poteva fare. Come per il caso Englaro, il ricorso era motivato dalla lettera del citato articolo 32 Cost.\nTerri Schiavo.\nNegli Stati Uniti fece scalpore il caso di Terri Schiavo, in stato vegetativo persistente (PVS) dal 1990, al cui marito Michael la corte suprema dello Stato della Florida diede nel 2005 il permesso di sospendere l'alimentazione forzata. Anche in quel caso si discusse sulla correttezza dell'uso del termine eutanasia. La sospensione della terapia in casi di coma irreversibile o PVS \u00e8 prassi normale negli Stati Uniti: il caso nacque perch\u00e9 i genitori di Terri si erano sempre opposti alla richiesta del genero, imputandola solo al suo desiderio di liberarsi della moglie. Terri divenne, suo malgrado, oggetto di battaglia ideologico-politica tra i sostenitori e gli oppositori dell'eutanasia.\nL'esame autoptico praticato sulla donna dopo la sua morte appur\u00f2 che il cervello di Terri Schiavo pesava circa la met\u00e0 di quello di una donna in salute della stessa et\u00e0, che gran parte delle cellule era irrimediabilmente distrutta o danneggiata, e che essa era totalmente incapace di percepire alcun senso, tanto meno sentire o vedere.\nLe legislazioni sull'eutanasia per paese.\nLegenda:\nAsia e Oceania.\nIn caso di eutanasia passiva, devono essere soddisfatte tre condizioni:\nPer l'eutanasia attiva, devono essere soddisfatte quattro condizioni:\nI problemi che ne sono scaturiti, oltre al problema affrontato da molte altre famiglie del Paese, hanno portato alla creazione di \"squadre SWAT di bioetica\". Queste squadre saranno messe a disposizione delle famiglie dei malati terminali per aiutarle, insieme ai medici, a prendere una decisione sulla base dei fatti personali del caso. Sebbene nelle sue fasi iniziali e facendo affidamento su \"sussidi del Ministero della Salute, del Lavoro e della sicurezza sociale\", ci sono piani per creare un'organizzazione senza scopo di lucro per \"consentire a questo sforzo di continuare\".\nEutanasia e cure palliative.\nLe cure palliative risentono fortemente di una legislazione dove l'eutanasia \u00e8 legalizzata.\nIn un recente studio canadese\n sono emerse infatti una serie di criticit\u00e0. Tutti i medici coinvolti hanno parlato di un conflitto tra il mantenimento dei requisiti che rendono possibile l'accesso alla morte assistita (fra cui la condizione di provare sofferenze fisiche o mentali ritenute insopportabili) e un controllo efficace dei sintomi: i medici si sono trovati a sospendere l\u2019uso di farmaci che avrebbero potuto alleviare il dolore, ma che avrebbero fatto perdere l\u2019idoneit\u00e0 all'eutanasia. Molti medici hanno sottolineato il dilemma etico di presentare la morte assistita a pazienti che non l\u2019hanno richiesta, che in questo modo possono sentirsi spinti a domandarla. Un gran numero di operatori di cure palliative ha confermato il forte impatto causato in loro dall\u2019introduzione di questa legislazione che stravolge il rapporto medico-paziente, descrivendo come i pazienti pensino, a torto, che le cure palliative includano la morte assistita. I medici concordano nel ritenere che tale normativa indirizzi verso l\u2019eutanasia risorse che altrimenti sarebbero destinate alle cure palliative."}
{"id": "92530", "revid": "729019", "url": "https://it.wikipedia.org/wiki?curid=92530", "title": "Muscolo obliquo inferiore", "text": "Il muscolo obliquo inferiore \u00e8 uno dei sei muscoli striati che consente il movimento del bulbo oculare.\nOrigine e inserzione.\nOrigina dal pavimento dell'orbita nella sua parte antero-inferiore, a livello di una lieve depressione della faccia orbitale dell'osso mascellare subito al di sotto del sacco lacrimale, e si porta postero lateralmente ad avvolgere il bulbo oculare ed a fissarsi sul suo quadrante posteriore infero-esterno. Lungo il suo decorso passa al di sotto del muscolo retto inferiore e lungo questo tratto le guaine di questi due muscoli si uniscono formando il legamento sospensore di Lockwood.\nInnervazione.\nIl muscolo obliquo inferiore \u00e8 innervato dal III paio dei nervi cranici (il nervo oculomotore).\nVascolarizzazione.\n\u00c8 vascolarizzato dall'arteria oftalmica e da un ramo dell'arteria infraorbitaria.\nAzione.\nL'azione di questo muscolo consiste nello spostare il polo posteriore del bulbo oculare medialmente e verso il basso, permettendo cos\u00ec all'occhio di ruotare in alto e lateralmente (abduzione ed innalzamento con extrarotazione)."}
{"id": "92531", "revid": "110157", "url": "https://it.wikipedia.org/wiki?curid=92531", "title": "Lavin (Zernez)", "text": "Lavin (, toponimo romancio e in tedesco) \u00e8 una frazione di 226 abitanti del comune svizzero di Zernez, nella regione Engiadina Bassa/Val M\u00fcstair (Canton Grigioni).\nGeografia fisica.\nLavin \u00e8 situato in Bassa Engadina, sul lato sinistro del fiume Inn; dista 31\u00a0km da Davos, 43\u00a0km da Sankt Moritz, 75\u00a0km da Landeck e 87\u00a0km da Coira. Il punto pi\u00f9 elevato del territorio \u00e8 la cima del Piz Linard (3\u00a0411\u00a0m\u00a0s.l.m.), sul confine con Susch; parte del territorio, comprendente i laghi della conca morenica di Macun, fa parte del Parco nazionale svizzero.\nStoria.\nNei pressi di Lavin, in localit\u00e0 Las Muottas, vennero ritrovati risalenti all'et\u00e0 del bronzo , attestando quindi che il territorio di Lavin fosse gi\u00e0 allora abitato. L'esistenza del villaggio di Lavin propriamente detto \u00e8 attestata dal XIII secolo; il paese venne successivamente devastato due volte dalle truppe austriache (1499 e 1622) e si emancip\u00f2 definitivamente dal dominio asburgico nel 1652. Nel 1869 il paese venne parzialmente distrutto da un incendio; alcune delle case bruciate vennero ricostruite .\nGi\u00e0 comune autonomo istituito nel 1851 e che si estendeva per 46,26\u00a0km\u00b2, comprendeva anche la frazione di Gonda, abbandonata nel XVII secolo; il 1\u00ba gennaio 2015 \u00e8 stato accorpato a Zernez assieme all'altro comune soppresso di Susch.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nA Lavin il 77% della popolazione parla romancio.\nInfrastrutture e trasporti.\n\u00c8 servito dalla stazione ferroviaria omonima della Ferrovia Retica, sulla linea Pontresina-Scuol."}
{"id": "92532", "revid": "2103", "url": "https://it.wikipedia.org/wiki?curid=92532", "title": "Alti Elfi", "text": ""}
{"id": "92534", "revid": "110157", "url": "https://it.wikipedia.org/wiki?curid=92534", "title": "Susch", "text": "Susch (, toponimo romancio; in tedesco \"S\u00fcs\", desueto, ufficiale fino al 1943; ) \u00e8 una frazione di 219 abitanti del comune svizzero di Zernez, nella regione Engiadina Bassa/Val M\u00fcstair (Canton Grigioni).\nGeografia fisica.\nSusch \u00e8 situato in Bassa Engadina, sul lato sinistro del fiume Inn; dista 27\u00a0km da Davos, 39\u00a0km da Sankt Moritz, 79\u00a0km da Landeck e 82\u00a0km da Coira. Il punto pi\u00f9 elevato del territorio \u00e8 la cima del Piz Linard (3\u00a0411\u00a0\u00a0m\u00a0s.l.m.), sul confine con Lavin; il passo Fl\u00fcela (2\u00a0383\u00a0m\u00a0s.l.m.) \u00e8 situato sul confine con Davos.\nStoria.\nGi\u00e0 comune autonomo istituito nel 1851 e che si estendeva per 93,93\u00a0km\u00b2, il 1\u00ba gennaio 2015 \u00e8 stato accorpato a Zernez assieme all'altro comune soppresso di Lavin.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nA Lavin il 65% della popolazione parla romancio, il 30&amp; tedesco.\nInfrastrutture e trasporti.\n\u00c8 servito dalle stazioni ferroviarie di Sagliains e di Susch della Ferrovia Retica, sulla linea Pontresina-Scuol."}
{"id": "92537", "revid": "123471263", "url": "https://it.wikipedia.org/wiki?curid=92537", "title": "Warhammer", "text": "Warhammer \u00e8 il nome di due giochi di miniature, entrambi prodotti dalla Games Workshop:\nEsistono anche alcuni giochi per computer ambientati nel mondo di Warhammer e Warhammer 40\u00a0000:\nEsistono due giochi di ruolo ambientati nel mondo di Warhammer:"}
{"id": "92539", "revid": "6923", "url": "https://it.wikipedia.org/wiki?curid=92539", "title": "The Freewheelin' Bob Dylan", "text": "The Freewheelin' Bob Dylan (traducibile come \"Bob Dylan a ruota libera\") \u00e8 un album del cantante statunitense Bob Dylan, pubblicato nel 1963 dalla Columbia Records; \u00e8 il secondo album ufficiale (il primo con composizioni interamente sue) del cantautore di Duluth dopo il disco d'esordio che portava il suo nome (\"Bob Dylan\", del 1962, composto da \"cover\" di brani \"traditional\" del folk statunitense e da un paio di pezzi scritti da lui).\nUndici delle tredici canzoni sull'album sono composizioni originali di Dylan. Il disco si apre con \"Blowin' in the Wind\", che divenne un brano manifesto degli anni sessanta, ed un successo internazionale per il trio folk Peter, Paul and Mary poco tempo dopo la pubblicazione di \"Freewheelin \"'. Altri brani celeberrimi inclusi nel disco sono: \"Girl from the North Country\", \"Masters of War\", \"A Hard Rain's a-Gonna Fall\" e \"Don't Think Twice, It's All Right\".\nIl successo dell'album trasform\u00f2 la percezione pubblica che la gente aveva di Bob Dylan. Prima dell'uscita del disco, egli era considerato uno dei tanti cantanti folk. Dopo, all'et\u00e0 di 22 anni, Dylan venne visto come un artista a tutto tondo, forse persino una sorta di profeta generazionale portavoce della giovent\u00f9 disillusa.\nL'album \u00e8 presente nella classifica dei 500 migliori album di tutti i tempi stilata dalla rivista \"Rolling Stone\", alla posizione numero 97.\nIl disco.\nRegistrato a New York, fu prodotto da John Hammond e Tom Wilson (anche se quest'ultimo non venne accreditato in copertina); riporta sulla contro-copertina note con descrizione dei brani e presentazione del compositore e cantante scritte da Nat Hentoff.\nIl brano dell'album destinato a restare nella storia della musica rock - e a lanciare su scala planetaria il giovane Dylan - fu \"Blowin' in the Wind\", che diverr\u00e0 da allora la canzone di protesta per eccellenza e al tempo stesso una vera e propria bandiera del pacifismo, per i versi dal contenuto universale e senza tempo.\nL'album comprende tra gli altri motivi anche \"A Hard Rain's a-Gonna Fall\", monito esplicito espresso senza mezzi termini sulle conseguenze di un possibile conflitto nucleare.\nAltri brani degni di essere ricordati sono \"Masters of War\", brano che si scaglia contro i \"signori della guerra\", vale a dire i fabbricanti di armi, anch'essa diventata quasi un inno per i pacifisti, soprattutto negli anni in cui il conflitto in Vietnam era alle porte.\nInfine \"Talkin' World War III Blues\", acido \"talkin' blues\" (blues parlato, quasi antesignano dei successivi rap) su una possibile nonch\u00e9 temuta terza guerra mondiale.\nCopertina.\nLa copertina dell'album raffigura una fotografia di Bob Dylan a passeggio sottobraccio con Suze Rotolo, la sua fidanzata dell'epoca. La foto venne scattata nel febbraio 1963, qualche settimana dopo il ritorno della Rotolo dal suo viaggio in Italia, dal fotografo della CBS Don Hunstein all'angolo tra Jones Street e la West 4th Street nel Greenwich Village, New York City, vicino all'appartamento dove ai tempi viveva la coppia.\nRegistrazione.\nL'album di debutto di Dylan era passato sotto silenzio non ricevendo molta attenzione da critica e pubblico. Riuscendo a vendere solo 5,000 copie nel primo anno di pubblicazione, si era rivelato un vero e proprio flop. Alcuni dirigenti della Columbia Records, pensarono anche alla possibilit\u00e0 di rescindere il contratto del cantante. John Hammond, che lo aveva portato nella compagnia, difese Dylan a spada tratta, sicuro del fatto che il suo prossimo album sarebbe stato un successo. La registrazione di \"Freewheelin\"' ebbe luogo nell'arco di un anno, dall'aprile 1962 all'aprile 1963, e l'album venne assemblato selezionando tracce incise nel corso di otto sedute di registrazione nel Columbia Records Studio A, 799 Seventh Avenue, a New York.\nBackground politico e personale.\nMolti critici hanno fatto notare l'incredibile sviluppo del talento di Dylan come compositore nel periodo immediatamente successivo al completamento del suo primo album. Il biografo Clinton Heylin mette in relazione il progresso come autore di Dylan dal punto di vista politico e sociale con il trasferimento dell'artista in un appartamento sulla West 4th Street dove and\u00f2 a convivere con la sua ragazza dell'epoca, Suze Rotolo, nel gennaio 1962. La famiglia della Rotolo aveva una forte tradizione di attivismo politico di sinistra; entrambi i suoi genitori erano membri del partito comunista statunitense. Dylan riconobbe l'influenza ricevuta dall'ambiente quando disse in un'intervista: \"\u00abSuze era dentro quella faccenda dell'uguaglianza e della libert\u00e0 molto tempo prima che ci entrassi io. Sceglievamo le canzoni insieme\u00bb.\"\nLa relazione di Bob con la Rotolo port\u00f2 inoltre un'altra importante componente emozionale e dinamica all'interno dei brani di \"Freewheelin\". Dopo sei mesi di convivenza, la Rotolo accett\u00f2 la proposta di sua madre di andare a studiare arte in Italia. Suze Rotolo scrisse nella sua autobiografia: \"mia madre non approvava Dylan proprio per niente. Non si piacevano a vicenda\", suggerendo che l'idea del viaggio in Italia fosse stato un espediente escogitato dalla madre per allontanarlo da lei. Dylan sent\u00ec molto la mancanza della ragazza e le scrisse svariate lettere nella speranza di convincerla a tornare a casa presto. Lei rimand\u00f2 il ritorno in diverse occasioni, tornando negli Stati Uniti nel gennaio 1963. Alcuni critici misero in correlazione le intense canzoni d'amore che esprimevano un senso di perdita presenti in \"Freewheelin\"' con la situazione critica del rapporto sentimentale tra i due giovani. Nella sua autobiografia, la Rotolo spieg\u00f2 che le ragazze dei musicisti venivano spesso definite delle \"oche\" e che non ne poteva pi\u00f9 di essere vista come una \"propriet\u00e0 di Bob, che era sempre al centro dell'attenzione\".\nLa sbalorditiva velocit\u00e0 e facilit\u00e0 con la quale Dylan scriveva canzoni di sempre maggiore spessore, attrasse l'attenzione degli altri musicisti della scena folk di New York. In un'intervista radiofonica concessa alla WBAI nel giugno 1962, Pete Seeger descrisse Dylan come \"l'autore pi\u00f9 prolifico dell'intera scena\". Curiosamente Dylan espresse il concetto impersonale che le canzoni stesse non fossero una sua creazione. In un'intervista alla rivista \"Sing Out!\" disse: \"\u00able canzoni sono l\u00ec. Esistono da sole e aspettano solo qualcuno che le scriva. Io mi limito a metterle gi\u00f9 su carta. Se non l'avessi fatto io, l'avrebbe fatto qualcun altro\u00bb.\"\nNew York.\nDylan inizi\u00f2 a lavorare al suo secondo album il 24 aprile 1962 nello Studio A della Columbia a New York. A questo stadio, l'album era provvisoriamente intitolato \"Bob Dylan's Blues\", titolo di lavorazione che sarebbe rimasto fino al luglio del 1962. Nel corso della prima seduta, Dylan incise quattro canzoni: \"Sally Gal\", \"The Death of Emmett Till\", \"Rambling, Gambling Willie\", e \"Talkin' John Birch Paranoid Blues\", tutte di sua composizione. Registr\u00f2 inoltre due brani folk tradizionali, \"Going To New Orleans\" e \"Corrina, Corrina\", oltre a \"(I Heard That) Lonesome Whistle\" di Hank Williams.\nRitornando nello Studio A il giorno seguente, Dylan registr\u00f2 una sua nuova canzone da poco scritta, \"Let Me Die In My Footsteps\", proseguendo poi con altre sue composizioni originali quali \"Rocks and Gravel\", \"Talking Hava Negiliah Blues\", \"Talking Bear Mountain Picnic Massacre Blues\", e altre due take di \"Sally Gal\". Nel corso della stessa sessione, Dylan incise anche qualche cover: il traditional \"Wichita\", \"Baby, Please Don't Go\" di Big Joe Williams, e \"Milk Cow's Calf's Blues\" di Robert Johnson.\nLe sedute ripresero il 9 luglio, sempre nello Studio A, giorno nel quale Dylan registr\u00f2 \"Blowin' in the Wind\", canzone che aveva in precedenza eseguito dal vivo al Gerde's Folk City il 16 aprile. Altre canzoni incise furono: \"Bob Dylan's Blues\", \"Down the Highway\", \"Honey, Just Allow Me One More Chance\", e \"Baby, I'm in the Mood for You\".\nA questo punto, il manager Albert Grossman inizi\u00f2 ad interessarsi a Dylan. Grossman convinse Dylan a trasferire i diritti delle sue canzoni dalla Duchess Music, con la quale aveva firmato un contratto nel gennaio 1962, alla Witmark Music, una divisione della Warner Bros. Dylan firm\u00f2 un nuovo contratto con la Witmark il 13 luglio 1962. All'insaputa di Dylan, Grossman aveva negoziato anche un accordo con la Witmark che gli garantiva, in qualit\u00e0 di manager dell'artista, il 50% dei profitti ricavati su ogni songwriter da lui portato nella compagnia. Questo \"accordo segreto\" fu causa di una violenta battaglia legale tra Dylan e il suo ex manager nel corso degli anni ottanta.\nIl 20 agosto 1962 Albert Grossman divenne ufficialmente il manager di Dylan. Poich\u00e9 Dylan aveva meno di 21 anni quando firm\u00f2 il contratto con la CBS, Grossman dichiar\u00f2 che tale contratto era nullo e che quindi bisognava \"rinegoziarne\" i termini e le condizioni. Hammond, invece, rispose invitando Dylan nel suo ufficio e persuadendolo a confermare il vecchio accordo. Ci\u00f2 neutralizz\u00f2 la strategia di Grossman, e port\u00f2 una certa ostilit\u00e0 tra lui e Hammond.\nIl 22 settembre, Bob Dylan apparve per la prima volta alla Carnegie Hall, come parte di un \"hootenanny all-star\". In questa occasione, present\u00f2 in pubblico la sua nuova canzone \"A Hard Rain's a-Gonna Fall\", che impression\u00f2 molto la platea grazie alle sue evocative immagini apocalittiche. \"Hard Rain\" avrebbe acquisito ulteriore spessore un mese dopo, quando il Presidente Kennedy apparve in televisione il 22 ottobre, annunciando alla nazione la scoperta di una postazione missilistica sovietica sull'isola di Cuba, dando inizio alla crisi dei missili di Cuba. Nelle note interne di \"Freewheelin\"', Nat Hentoff scrisse che Dylan gli aveva confidato di aver scritto \"Hard Rain\" in risposta alla crisi missilistica e alla paura dello scoppio imminente di una terza guerra mondiale: \"Ogni strofa in essa \u00e8 l'inizio di una nuova canzone. Ma quando la scrissi, pensavo di non aver ancora molto tempo a disposizione per comporre tutte le altre canzoni che avevo in mente, e quindi le misi tutte in una\". In realt\u00e0, Dylan scrisse \"A Hard Rain's a-Gonna Fall\" pi\u00f9 di un mese prima dello scoppio della crisi internazionale.\nIl 26 ottobre riprese la lavorazione di \"Freewheelin\"', data nella quale Dylan suon\u00f2 per la prima volta accompagnato da una band di supporto: Dick Wellstood al piano, Howie Collins e Bruce Langhorne alla chitarra, Leonard Gaskin al basso, e Herb Lovelle alla batteria. Dylan registr\u00f2 tre brani. Varie take di \"Mixed-Up Confusion\" e \"That's All Right Mama\" di Arthur Crudup furono ritenute inutilizzabili, ma una versione di \"Corrina, Corrina\" venne selezionata per l'inclusione nella versione finale dell'album. Una take alternativa di \"Corrina, Corrina\" proveniente dalla stessa sessione fu successivamente pubblicata su singolo. Il 1\u00ba novembre, la band in studio includeva Art Davis al basso, mentre il chitarrista jazz George Barnes sostitu\u00ec Howie Collins. \"Mixed-Up Confusion\" e \"That's All Right Mama\" furono ri-registrate, ma ancora senza successo. Una take della terza canzone provata, \"Rocks and Gravel\", fu inizialmente presa in considerazione per l'inclusione su disco, ma in seguito scartata.\nIl 14 novembre, Dylan torn\u00f2 al lavoro con la band, stavolta con Gene Ramey al basso, passando gran parte della seduta a provare \"Mixed-Up Confusion\". Anche se la traccia non apparve in \"Freewheelin\"', fu ugualmente pubblicata su singolo il 14 dicembre 1962, senza riscuotere particolare successo e venendo presto ritirata dal mercato.\nAltro brano registrato durante la sessione del 14 novembre fu \"Don't Think Twice, It's All Right\". Langhorne accompagn\u00f2 poi Dylan in altri tre suoi brani originali: \"Ballad of Hollis Brown\", \"Kingsport Town\", e \"Whatcha Gonna Do\", ma nessuno di essi venne incluso nella versione finale dell'album.\nDylan tenne un'altra sessione nello Studio A il 6 dicembre. Furono completate cinque canzoni, tutte composizioni originali, tre delle quali finirono in \"The Freewheelin' Bob Dylan\": \"A Hard Rain's a-Gonna Fall\", \"Oxford Town\", e \"I Shall Be Free\". Infine, venne fatto un ulteriore tentativo di incidere \"Whatcha Gonna Do\" e registrata una nuova canzone, \"Hero Blues\", ma entrambi i brani furono scartati.\nViaggio in Inghilterra.\nDodici giorni dopo, Dylan effettu\u00f2 il suo primo viaggio all'estero fuori dagli Stati Uniti. Il regista televisivo britannico Philip Saville aveva visto Dylan esibirsi al Greenwich Village, e lo aveva invitato a prendere parte allo show della BBC \"Madhouse on Castle Street\". Dylan arriv\u00f2 a Londra il 17 dicembre. Nello show, esegu\u00ec \"Blowin' in the Wind\" e due altre canzoni (delle quali non esiste pi\u00f9 alcuna documentazione in quanto la BBC cancell\u00f2 i nastri relativi al programma). A Londra ebbe modo inoltre di immergersi nella scena folk locale, facendo la conoscenza di Anthea Joseph, organizzatrice del club Troubadour, e dei cantanti folk Martin Carthy e Bob Davenport.\nCarthy fece conoscere a Dylan due ballate inglesi che sarebbero state di capitale importanza per \"Freewheelin\". L'arrangiamento di Carthy di \"Scarborough Fair\" sarebbe stato utilizzato da Dylan come base per \"Girl from the North Country\". Una ballata del XIX secolo scritta in commemorazione della morte di Sir John Franklin nel 1847, \"Lady Franklin's Lament\", diede a Dylan la melodia per la sua \"Bob Dylan's Dream\".\nDall'Inghilterra, Bob si spost\u00f2 in Italia, riunendosi ad Albert Grossman, che era in tour con la sua cliente Odetta. Dylan inoltre era speranzoso di riprendere i contatti con la sua ragazza, Suze Rotolo, essendo per\u00f2 all'oscuro del fatto che, nel frattempo, lei era tornata a New York.\nRitorno a New York.\nDylan torn\u00f2 a New York il 16 gennaio 1963. In gennaio e febbraio, egli registr\u00f2 qualche sua nuova composizione in sessioni per \"Broadside\", inclusa una nuova canzone antimilitarista, \"Masters of War\", composta a Londra. Riunitosi con Suze Rotolo, i due fecero ritorno all'appartamento che avevano condiviso sulla West 4th Street.\nPoich\u00e9 Grossman non vedeva di buon occhio John Hammond, la Columbia scelse come nuovo produttore di Dylan un giovane afroamericano di nome Tom Wilson, produttore di dischi jazz. Wilson ricord\u00f2 in seguito: \"\u00abnon mi era mai piaciuta particolarmente la musica folk. Avevo lavorato con Sun Ra e Coltrane... Pensavo che la musica folk fosse per ragazzini scemi. [Dylan] suonava come un ragazzino scemo, ma poi gli uscirono di bocca quelle parole, quei testi cos\u00ec profondi. Rimasi sbalordito\u00bb\". Nel corso di una seduta del 24 aprile, prodotta da Wilson, Dylan registr\u00f2 cinque nuove canzoni: \"Girl from the North Country\", \"Masters of War\", \"Talkin' World War III Blues\", \"Bob Dylan's Dream\", e \"Walls of Red Wing\". \"Walls of Red Wing\" fu alla fine scartata, ma le altre quattro finirono tutte sull'album finito.\nIl colpo di scena finale delle sedute di registrazione per \"Freewheelin\"' si ebbe quando Dylan venne scelto per comparire al \"The Ed Sullivan Show\" il 12 maggio 1963. Dylan aveva detto a Sullivan che avrebbe eseguito \"Talkin' John Birch Paranoid Blues\", ma i dirigenti del programma misero il loro veto alla messa in onda di una canzone offensiva nei confronti dell'associazione di destra John Birch Society, e gli chiesero di suonare un'altra canzone. Rifiutando la censura, Dylan se ne and\u00f2 dallo show. Dopo l'episodio, i legali della CBS si dissero preoccupati dell'inclusione di una brano cos\u00ec potenzialmente offensivo nel nuovo album di Dylan di prossima pubblicazione, e spinsero per la sua eliminazione dal disco. Come conseguenza, Dylan decise di sostituire quattro tracce (\"John Birch\", \"Let Me Die In My Footsteps\", \"Rambling Gambling Willie\", \"Rocks and Gravel\") con le nuove canzoni incise in aprile (\"Girl from the North Country\", \"Masters of War\", \"Talkin' World War III Blues\", \"Bob Dylan's Dream\").\nAlcune copie preliminari della versione originale dell'album contenenti le quattro canzoni scartate sono ricomparse nel corso degli anni, nonostante la Columbia avesse presumibilmente distrutto tutte le copie gi\u00e0 stampate. Questa versione \"non censurata\" di \"The Freewheelin' Bob Dylan\" viene considerata ad oggi uno dei dischi pi\u00f9 rari e preziosi d'America, con un valore di circa 35,000 dollari sul mercato del collezionismo.\nPubblicazione.\nDylan promosse l'uscita del suo nuovo album partecipando a trasmissioni radiofoniche e facendo concerti. Nel maggio 1963, si esib\u00ec con Joan Baez al Monterey Folk Festival, dove lei lo raggiunse sul palco per un duetto in \"With God on Our Side\", un nuovo pezzo da lui scritto. La Baez era all'epoca all'apice della carriera, ed era apparsa sulla copertina di \"TIME\" in novembre. La performance non solo diede a Dylan grande visibilit\u00e0, ma segn\u00f2 anche l'inizio della relazione sentimentale fra i due, che sarebbe stata definita da un biografo di Dylan \"una delle pi\u00f9 celebrate storie d'amore del decennio\".\n\"The Freewheelin' Bob Dylan\" venne pubblicato il 27 maggio 1963. Secondo Anthony Scaduto, si rivel\u00f2 un immediato successo, vendendo 10,000 copie al mese. Un articolo sulla musica folk, a firma Nat Hentoff, apparve nel numero di giugno di \"Playboy\" dando spazio considerevole al lavoro di Dylan.\nIn luglio, Dylan apparve al secondo Newport Folk Festival. Quel fine settimana, la versione di Peter, Paul and Mary di \"Blowin' in the Wind\" raggiunse il secondo posto nella classifica di \"Billboard\". Anche Joan Baez era a Newport, e si esib\u00ec due volte insieme a Dylan. La combinazione del successo da classifica di \"Blowin' in the Wind\", unito alla curiosit\u00e0 di vedere cantare insieme Joan Baez e Bob Dylan, gener\u00f2 molto interesse verso il nuovo album di Dylan.\nIn settembre, l'album entr\u00f2 nella classifica di \"Billboard\"; raggiungendo come miglior piazzamento la posizione numero 22, vendendo un milione di copie circa nei soli Stati Uniti. Ma fu in Europa, e precisamente in Gran Bretagna, che il disco fece il botto salendo fino alla vetta della classifica. Bob Dylan stesso conferm\u00f2 che fu proprio \"Freewheelin\"' l'album che decret\u00f2 il suo successo definitivo. Le tracce \"Blowin' in the Wind\", \"Masters of War\", \"Girl from the North Country\", \"A Hard Rain's A-Gonna Fall\" e \"Don't Think Twice, It's All Right\", tutte contenute nell'album, sono considerate dei capolavori e dei classici del repertorio di Dylan. Il sottile equilibrio del disco tra tematiche serie e soggetti pi\u00f9 lievi, cattur\u00f2 l'attenzione di molti, inclusi i Beatles. John Lennon disse: \"\u00abA Parigi nel 1964 fu la prima volta in assoluto nella quale ascoltai Dylan. Paul ebbe il disco (The Freewheelin' Bob Dylan) da un dj francese. Per tre settimane non facemmo altro che ascoltarlo di continuo. Diventammo tutti pazzi di Dylan\u00bb.\"\nDescrizione dei brani.\n\"Blowin' in the Wind\".\n\"Blowin' in the Wind\" \u00e8 tra le canzoni pi\u00f9 famose e celebrate di Bob Dylan. Nelle note interne di \"The Bootleg Series Volumes 1-3 (Rare &amp; Unreleased) 1961-1991\", John Bauldie scrisse che fu Pete Seeger il primo ad accorgersi che la melodia di \"Blowin' in the Wind\" era simile a quella del vecchio spiritual \"No More Auction Block\". Secondo \"The Folk Songs of North America\" di Alan Lomax, la canzone ebbe origine in Canada e veniva cantata da ex-schiavi neri liberati dopo l'abolizione della schiavit\u00f9 in Gran Bretagna nel 1833. Nel 1978, Dylan riconobbe la fonte di ispirazione quando disse al giornalista Marc Rowland: \u00ab\"Blowin' in the Wind\" \u00e8 sempre stata uno spiritual. Presi una canzone chiamata \"No More Auction Block\" \u2013 quello \u00e8 uno spiritual, e \"Blowin' in the Wind\" ha lo stesso feeling\u00bb. Un'esecuzione di \"No More Auction Block\" da parte di Bob Dylan venne registrata al Gaslight Cafe nell'ottobre 1962, ed apparve in \"The Bootleg Series Volumes 1-3 (Rare &amp; Unreleased) 1961-1991\".\nIl critico Andy Gill ha scritto: \u00ab\"Blowin' in the Wind\" segn\u00f2 un salto di qualit\u00e0 enorme nel songwriting di Dylan. Prima di essa, tentativi come \"The Ballad of Donald White\" e \"The Death of Emmett Till\" erano stati semplici reportage retorici. \"Blowin' in the Wind\" era differente: per la prima volta, Dylan scopr\u00ec l'effetto dello spostarsi dal particolare al generale. Mentre \"The Ballad of Donald White\" sarebbe diventata completamente vecchia e datata dopo l'esecuzione dell'omonimo criminale, una canzone vaga come \"Blowin' in the Wind\" avrebbe potuto essere applicata ad ogni istanza di libert\u00e0. A tutt'oggi, rimane il brano con il quale viene maggiormente identificato Bob Dylan, e ha salvaguardato la sua reputazione di libertario e paladino della giustizia sociale attraverso tutti i suoi cambiamenti di stile e comportamento\u00bb.\n\"Blowin' in the Wind\" divenne famosa a livello mondiale quando Peter, Paul and Mary, che avevano lo stesso manager di Dylan, Albert Grossman, pubblicarono su singolo la loro versione del brano. La cover sal\u00ec fino alla seconda posizione in classifica negli Stati Uniti, con vendite superiori al milione di copie, rendendo la canzone un grande successo. Peter Yarrow ricorda che, quando disse a Dylan che il pezzo gli avrebbe fruttato 5,000 dollari solo di diritti d'autore, egli rimase senza parole.\n\"Girl from the North Country\".\nNegli anni ci sono state molte speculazioni circa l'identit\u00e0 della ragazza citata nella canzone. Clinton Heylin disse che le candidate pi\u00f9 frequentemente nominate sono Echo Helstrom, una delle prime ragazze di Dylan, e Suze Rotolo, per la quale Bob avrebbe finito di scrivere il brano in Italia. Howard Sounes suggerisce invece che potrebbe trattarsi di Bonnie Beecher, altra fidanzata di Dylan ai tempi della Universit\u00e0 del Minnesota. Il musicologo Todd Harvey nota che Dylan non solo prese la melodia di \"Scarborough Fair\", che aveva imparato da Martin Carthy a Londra, ma adatt\u00f2 anche il tema della canzone. A sua volta \"Scarborough Fair\" deriva dall'antica ballata tradizionale scozzese \"The Elfin Knight\" (Child Ballad Number 2), trascritta per la prima volta nel 1670 e contenuta nel corpus di 305 ballate raccolte da Francis James Child nel 1882.\n\"Masters of War\".\nCanzone di protesta senza compromessi diretta all'industria bellica dei \"signori della guerra\", \"Masters of War\" \u00e8 basata sull'arrangiamento dato da Jean Ritchie di \"Nottamun Town\", un'antica ballata folk inglese. Scritta alla fine del 1962 quando Dylan si trovava a Londra, testimoni oculari (inclusi Martin Carthy e Anthea Joseph) ricordano che egli la suon\u00f2 in alcuni locali folk inglesi dell'epoca. La Ritchie avrebbe successivamente intentato una causa per plagio; e secondo un biografo di Dylan, la faccenda sarebbe stata messa a tacere in maniera consensuale dagli avvocati del cantante con il pagamento alla Ritchie di 5,000 dollari.\nSi tratta di una delle pi\u00f9 dure e ferme condanne del militarismo e dell'industria bellica mai messe in musica. A differenza della celeberrima \"Blowin' in the Wind\", che \u00e8 ricca di metafore e di simbolismi, qui Bob Dylan rivolge un'esplicita protesta contro i fabbricanti di morte, i signori della guerra fabbricanti d'armi, per i quali egli non esita ad esprimere l'odio che nutre nei loro confronti; dice appunto: \"\u00abAnd I hope that you die\u00bb\" (\"spero che moriate\") e \"\u00abAnd your death'll come soon\u00bb\" (\"e che la vostra morte sopraggiunga presto\").\n\"Down the Highway\".\nDylan compose questo brano come un blues canonico in dodici battute. Nelle note di copertina di \"Freewheelin\u2019\", egli spieg\u00f2 a Nat Hentoff: \"\u00abQuello che rende i veri cantanti blues cos\u00ec grandi \u00e8 la capacit\u00e0 di elencare tutti i problemi dai quali sono afflitti; ma allo stesso tempo, assumendo una posizione distaccata, come se potessero parlarne dall'esterno oggettivamente. E in quel modo, eliminare i problemi stessi\u00bb.\" Nella canzone, Dylan cita esplicitamente il sentimento di perdita e smarrimento che lo affliggeva a causa del soggiorno della fidanzata Suze Rotolo a Perugia: \"\u00abMy baby took my heart from me/ She packed it all up in a suitcase/ Lord, she took it away to Italy, Italy\u00bb\".\n\"Bob Dylan's Blues\".\nDylan inizia il brano con un'introduzione parlata dove descrive in modo satirico le origini delle canzoni folk: \"\u00abla maggior parte delle canzoni furono scritte a Tin Pan Alley, che \u00e8 il posto da dove vengono molti dei brani folk al giorno d'oggi\u00bb\". Segue quello che si pu\u00f2 definire come un assurdo, improvvisato blues.\n\"A Hard Rain's a-Gonna Fall\".\nDylan aveva solo 21 anni quando scrisse una delle sue canzoni pi\u00f9 complesse, \"A Hard Rain's a-Gonna Fall\", spesso indicata semplicemente come \"Hard Rain\". Si dice che Dylan present\u00f2 dal vivo \"Hard Rain\" al Gaslight Cafe, dove Peter Blankfield ricorda: \"\u00abtir\u00f2 fuori questi foglietti di carta ed inizi\u00f2 a cantare... Quando ebbe finito, nessuno era in grado di proferire parola, eravamo tutti ammutoliti. La lunghezza del brano, la sua forma narrativa. Ogni strofa giocata sul botta e risposta, sulla costruzione e sulla deflagrazione, tutto contribuiva a renderla speciale\u00bb\". Dylan esegu\u00ec \"Hard Rain\" alla Carnegie Hall il 22 settembre 1962, come parte di un concerto organizzato da Pete Seeger. La canzone ebbe anche maggiore risonanza un mese dopo, quando il Presidente Kennedy apparve in televisione il 22 ottobre, annunciando alla nazione la scoperta di una postazione missilistica sovietica sull'isola di Cuba, dando cos\u00ec inizio alla crisi dei missili di Cuba. Molti critici interpretarono il tono apocalittico del brano come un riferimento alla pioggia nucleare conseguenza di un conflitto mondiale, ma Dylan respinse l'ipotesi affermando: \"\u00abNo, non si tratta della pioggia atomica, \u00e8 solo un forte temporale\u00bb\".\nMolti rimasero colpiti dalla potenza e dalla complessit\u00e0 della composizione. Per il critico Robert Shelton, \"A Hard Rain's a-Gonna Fall\" rappresenta un \"capolavoro della musica folk\", che concretizza i frutti della fusione tra poesia e jazz avvenuta negli anni cinquanta, influenzata dalle opere di Ginsberg, Ferlinghetti, e Rexroth. Il cantante folk Dave Van Ronk comment\u00f2 in seguito: \"\u00abFui sicuro da subito che \"Hard Rain\" rappresentasse l'inizio di una rivoluzione artistica vera e propria\u00bb\". Pete Seeger espresse considerazioni simili affermando come, secondo lui, questa canzone sarebbe durata nel tempo pi\u00f9 di tutte le altre scritte da Dylan. La struttura del testo \u00e8 basata sulla tradizionale ballata Lord Randal, Child Ballads n\u00ba 12.\n\"Don't Think Twice, It's All Right\".\nDylan scrisse la canzone dopo aver sentito che Suze Rotolo stava prendendo in considerazione l'idea di trasferirsi stabilmente in Italia, adattando la melodia di un pezzo di Paul Clayton intitolato \"Who's Gonna Buy You Ribbons (When I'm Gone)\". Nelle note di copertina di \"Freewheelin\"', Dylan comment\u00f2: \"\u00abNon \u00e8 una canzone d'amore. \u00c8 un'affermazione che forse puoi dire per farti stare meglio. \u00c8 come se stessi parlando a te stesso\u00bb\".\nIl brano, dalle spiccate sonorit\u00e0 country, riscosse particolare successo grazie alla sua saltellante e gioiosa orecchiabile melodia.\nOltre alla melodia, anche un paio di strofe furono prese di peso da Dylan dal brano \"Who's Goin' to Buy You Ribbons When I'm Gone?\" di Clayton che aveva inciso la canzone nel 1960, due anni prima della composizione ufficiale di \"Don't Think Twice\". Le strofe prese \"parola per parola\" o leggermente modificate da Dylan sono: \"\u00abT'ain't no use to sit and wonder why, darlin'\u00bb\", e, \"\u00abSo I'm walkin' down that long, lonesome road\u00bb\". C'\u00e8 comunque da dire che Clayton aveva a sua volta basato la sua composizione sulla vecchia ballata popolare di pubblico dominio \"Who's Gonna Buy Your Chickens When I'm Gone\".\n\"Bob Dylan's Dream\".\n\"Bob Dylan's Dream\" si basa sulla melodia del brano tradizionale \"Lady Franklin's Lament\", nel quale il personaggio del titolo sogna di ritrovare il marito, l'esploratore artico Sir John Franklin, vivo e vegeto (Sir John Franklin era scomparso durante una spedizione polare nel 1845). Todd Harvey fa notare come Dylan trasformi la canzone in qualcosa di personale, sebbene mantenga sia la melodia e l'atmosfera generale della ballata originale. Il mondo all'esterno viene dipinto come minaccioso e in tempesta, e il desiderio fervente di Dylan, come era quello di Lady Franklin, \u00e8 di ritrovare la compagna scomparsa e rivivere con lei i momenti felici trascorsi insieme.\n\"Oxford Town\".\n\"Oxford Town\" \u00e8 il resoconto sardonico fatto da Dylan degli eventi accaduti alla Universit\u00e0 del Mississippi nel settembre 1962. Il veterano della U.S. Air Force James Meredith era stato il primo studente afroamericano ad essere ammesso alla Universit\u00e0 del Mississippi, situata vicino alla citt\u00e0 di Oxford (Mississippi). Quando Meredith cerc\u00f2 di entrare per la prima volta in classe, alcuni cittadini del Mississippi firmarono una petizione per mantenere in vigore la segregazione razziale nella scuola, incluso il governatore Ross Barnett. Alla fine, l'Universit\u00e0 del Mississippi dovette accettare l'integrazione per ordine delle truppe federali.\n\"Talkin' World War III Blues\".\nIl \"talkin' blues\" (\"blues parlato\") era uno stile molto utilizzato da Woody Guthrie che si basava su testi improvvisati sul momento. \"Talkin' World War III Blues\" fu una composizione spontanea di Dylan creata in studio durante l'ultima seduta di \"The Freewheelin' Bob Dylan\". Egli registr\u00f2 cinque take della canzone e la quinta venne scelta per essere inserita nell'album. Il formato del \"talkin' blues\" permise a Dylan di trattare un tema scottante e serio come quello di una catastrofe nucleare con ironia ed umorismo, e \"senza un tono accusatorio saccente o apocalittico\".\n\"Corrina, Corrina\".\n\"Corrina, Corrina\" venne registrata dai Mississippi Sheiks, e dal loro leader Bo Carter nel 1928. Il brano fu reinterpretato da svariati artisti quali Bob Wills, Big Joe Turner, e Doc Watson. La versione di Dylan inserisce alcune frasi tratte da canzoni di Robert Johnson: \"Stones In My Passway\", \"32-20 Blues\", e \"Hellhound On My Trail\". Una take alternativa della canzone venne usata come B-side del singolo \"Mixed-Up Confusion\".\n\"Honey, Just Allow Me One More Chance\".\n\"Honey, Just Allow Me One More Chance\" si basa su \"Honey, Won't You Allow Me One More Chance?\", brano tradizionale del 1890 reso celebre da Henry Thomas nel 1928. \"Tuttavia, l'originale di Thomas fornisce poco pi\u00f9 del titolo e un canovaccio da seguire\", scrisse Heylin, \"che Dylan trasforma in un appello personale alla sua amata lontana, e in un tour de force vocale vero e proprio\".\n\"I Shall Be Free\".\n\"I Shall Be Free\" \u00e8 una riscrittura del brano di Lead Belly \"We Shall Be Free\", interpretato in precedenza anche, tra gli altri, da Sonny Terry, Cisco Houston, e Woody Guthrie. Secondo Todd Harvey, la versione di Dylan prende in prestito la melodia dalla registrazione di Guthrie omettendo per\u00f2 il caratteristico ritornello (\"\u00abWe'll soon be free/When the Lord will call us home\u00bb\"). La critica si \u00e8 divisa sul valore di questa traccia. Robert Shelton la liquida come \"una delle peggiori canzoni del disco\", un brano riempitivo usa e getta, mentre Todd Harvey afferm\u00f2 come il posizionare la canzone alla fine di \"Freewheelin\"', fu una giusta scelta da parte di Dylan per concludere l'album con una nota leggera dopo le tematiche serie e profonde trattate nei brani precedenti.\nOuttakes.\nLe canzoni registrate all'epoca ma escluse da \"Freewheelin\"' sono le seguenti. Tutti i brani pubblicati nel 1991 sull'album \"The Bootleg Series 1\u20133\" sono descritti nelle note interne di quel disco, mentre le altre canzoni ancora inedite sono documentate dal biografo di Dylan Clinton Heylin, eccetto dove indicato. Tutti i brani sono opera di Bob Dylan, eccetto dove indicato.\nTracce.\nTesti e musiche di Dylan, eccetto ove diversamente specificato.\nLe prime copie stampate contenevano quattro canzoni che in ultima istanza furono sostituite dalla Colombia su tutte le stampe successive. Queste canzoni erano \"\"Rocks and Gravel\", \"Let Me Die in My Footsteps\", \"Gamblin' Willie's Dead Man's Hand\" e \"Talkin' John Birch Blues\"\". Le copie della versione \"originale\" del \"The Freewheelin' Bob Dylan\" (in mono e stereo) sono estremamente rare. L'elenco delle tracce originali era il seguente:"}
{"id": "92540", "revid": "110157", "url": "https://it.wikipedia.org/wiki?curid=92540", "title": "Zernez", "text": "Zernez (, toponimo romancio e tedesco; in italiano \"Cernezzo\", desueto) \u00e8 un comune svizzero di 1\u00a0523 abitanti del Canton Grigioni, nella regione Engiadina Bassa/Val M\u00fcstair.\nGeografia fisica.\nZernez \u00e8 situato in Bassa Engadina, alla confluenza dell'Aqua Granda nell'Inn; dista 33\u00a0km da Davos, 34\u00a0km da Sankt Moritz, 89\u00a0km da Coira, 104\u00a0km da Merano e 157\u00a0km da Lugano. Il punto pi\u00f9 elevato del comune \u00e8 la cima del Piz Vadret (3\u00a0229\u00a0m\u00a0s.l.m.), che segna il confine con S-chanf; del territorio comunale fanno parte del Parco nazionale svizzero, del quale costituisce il 68% dell'area totale.\nStoria.\nIl 1\u00ba giugno del 1961 presso Zernez si incontrarono per la prima volta due associazioni terroristiche, l'italiana Befreiungsausschuss S\u00fcdtirol (BAS) e l'austriaca Bergisel-Bund (BIB), a cui parteciparono: per il BIB, Alois Oberhammer, Wolfgang Pfaundler, Eduard Widmoser e Kurt Welser; per il BAS, Georg Klotz e Luis Amplatz. Lo scopo fu quello di organizzare la catena di attentati nota come Notte dei fuochi.\nIl 1\u00ba gennaio 2015 ha inglobato i comuni soppressi di Lavin e Susch.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Zernez sono:\nEconomia.\nZernez \u00e8 una localit\u00e0 di villeggiatura (escursionismo nel Parco nazionale svizzero).\nInfrastrutture e trasporti.\nIl comune \u00e8 servito dalle stazioni ferroviarie di Chinuos-chel-Brail, di Lavin, di Sagliains, di Susch e di Zernezdella Ferrovia Retica, sulla linea Pontresina-Scuol."}
{"id": "92541", "revid": "1869172", "url": "https://it.wikipedia.org/wiki?curid=92541", "title": "Another Side of Bob Dylan", "text": "Another Side of Bob Dylan \u00e8 il quarto album ufficiale della discografia di Bob Dylan.Prodotto da Tom Wilson, fu pubblicato nel 1964 e vide per la prima volta il compositore e cantante di Duluth cantare accompagnandosi in alcuni brani al pianoforte.\nDescrizione.\nIl disco usc\u00ec nello stesso anno di \"The Times They Are A-Changin\"', ed \u00e8 successivo alle prime opere giovanili di Dylan, l'album del debutto che porta il suo nome (\"Bob Dylan\", del 1962) e \"The Freewheelin' Bob Dylan\", del 1963.\nAlla base di questo disco - anch'esso composto da brani tutti esclusivamente scritti dal cantante - c'\u00e8, secondo la ricostruzione fatta dai cultori del \"fenomeno Dylan\", un suo lungo viaggio giovanile in automobile, stile \"on the road\", attraverso gli Stati Uniti d'America.Il pretesto sarebbe stato fornito da una serie di concerti: in realt\u00e0 Dylan intendeva conoscere e vedere con i propri occhi (per carpirne gli umori) l'America del suo tempo, quella per la quale avrebbe poi scritto molte canzoni. Partito da New York arriver\u00e0, attraverso quel viaggio, fino in California.\nEd \u00e8 sulla costa occidentale degli USA che inizia probabilmente l'attrazione di Dylan verso la musica dei Beatles, da poco in auge: le radio passavano in continuazione i singoli dei \"quattro di Liverpool\": da questa attrazione nascer\u00e0 un mutuo scambio di idee musicali fra il \"menestrello\" e, in particolare, il chitarrista dei Beatles John Lennon; una sorta di sodalizio \"non dichiarato\" destinato a segnare la musica rock degli anni sessanta.\nSecondo alcuni, nacque durante questo viaggio l'idea di \"Mr. Tambourine Man\", canzone poi ripresa dai Byrds, decisamente il brano pi\u00f9 significativo ed importante del successivo album, \"Bringing It All Back Home\", pubblicato nel 1965. Gli stessi Byrds avrebbero restituito in forma folk-rock anche due brani contenuti nell'album \"Another Side\": \"All I Really Want to Do\" e \"Chimes of Freedom\".\nTornato a New York, Dylan vede la rottura della sua relazione sentimentale con Suze Rotolo (che rievocher\u00e0 \"a suo modo\" nella lunghissima, oltre otto minuti di durata, \"Ballad In Plain D\"). Questo influir\u00e0 sulla vena poetica dell'intero disco.\nPer sostenere il lancio del precedente album - \"The Freewheelin' Bob Dylan\" - il cantante si era recato intanto, poco tempo prima, in Inghilterra per il suo primo vero \"tour\" internazionale.\nDopo la parentesi in Gran Bretagna, si concesse una vacanza europea che prevedeva, dopo Parigi e Berlino, tappe in Grecia (dove sarebbero stati composti i brani \"Chimes Of Freedom\" e \"It Ain't Me Babe\"). Tornato negli Stati Uniti, Dylan si chiuse in studio per incidere i brani di \"Another Side Of Bob Dylan\" (nome scelto dal produttore Tom Wilson).\nIl disco \u00e8 composto da motivi liricamente significativi, molti dei quali musicalmente influenzati, con \"giri\" di accordi in minore, dalla fine del suo rapporto con Suze. La distinzione tra i brani - tra ballate \"bluesy\" e folk prettamente acustico - \u00e8 notevole: ad unire il tutto pare tuttavia fare da sottofondo il ritmo sincopato (quasi spezzato) del rock and roll che si mescola con le influenze blues e beat dei nascenti gruppi musicali \"british\", Beatles in testa.\nIl titolo dell'album (in lingua italiana traducibile con \"Un'altra parte di Bob Dylan\") pu\u00f2 essere frainteso: in effetti Dylan ha sempre precisato che questa collezione di canzoni non andava assolutamente considerata n\u00e9 come una rottura n\u00e9 come una negazione rispetto al passato (evidentemente in termini non solo musicali ma anche poetici).\nNel retro copertina \u00e8 presente una lunghissima poesia-poema (o meglio, una raccolta di poesie) dello stesso Dylan intitolata \"Some other kinds of songs ..\". (\"Un altro genere di canzoni ..\".): in essa il cantante-poeta ribadisce come [il pubblico] non dovrebbe contare su di lui per future battaglie sociali; d'altronde, si tratta appunto di \"un altro tipo di canzoni\" quelle che escono da \"Another Side\".\nIl testo scritto e non musicato \u00e8 ricco di citazioni colte e riferimenti a personaggi biblici e non o a situazioni dell'epoca (l'eco della Guerra fredda non si era ancora sopito): fra Michelangelo e Cenerentola, Living Theatre e il profeta Giosu\u00e8, scrive ad esempio nel passaggio dedicato a Fran\u00e7oise Hardy (cantante francese in voga all'epoca):\nE, citando un film italiano di successo, \"Rocco e i suoi fratelli\", aggiunge poco pi\u00f9 avanti:\nPochi anni dopo (e dopo un misterioso incidente motociclistico) Dylan si ritirer\u00e0 dalle scene per diverso tempo rifugiandosi nella pace dei boschi delle colline fuori New York, dove trover\u00e0 - con il contributo di The Band (suo gruppo storico) quella che secondo molti critici si riveler\u00e0 poi la formula musicale pi\u00f9 brillante della storia del rock, la commistione tra folk e rock appunto, seconda solo - in termini di impatto sui gusti giovanili - a quella avuta dalla musica di Elvis Presley.\n\u00c8 da notare, infine, che l'album contiene una canzone, \"My Back Pages\" (\"Le mie pagine passate\"), ripresa poi dal gruppo californiano dei Byrds e, in anni recenti, in esibizioni live dei Traveling Wilburys in formazione allargata ad Eric Clapton e Neil Young. In sei lunghe e cadenzate strofe, accompagnandosi unicamente con la chitarra, Dylan afferma - poeticamente, ed in maniera curiosa per un giovane (allora) di ventitr\u00e9 anni - di sentirsi \"giovane pi\u00f9 di ieri\" (\"Younger than yesterday\"). Il passato \u00e8 alle spalle, lascia capire.\nSenza considerare che - \"fra pregiudizi stracciati a met\u00e0\" e sogni di \"romantici fatti di moschettieri\") - sostenere che \"la vita \u00e8 bianca e nera\" \u00e8 solo una bugia."}
{"id": "92543", "revid": "110157", "url": "https://it.wikipedia.org/wiki?curid=92543", "title": "Ardez", "text": "Ardez (toponimo romancio; in tedesco \"Steinsberg\", desueto, ) \u00e8 una frazione di 425 abitanti del comune svizzero di Scuol, nella regione Engiadina Bassa/Val M\u00fcstair (Canton Grigioni).\nGeografia fisica.\nArdez \u00e8 situato in Bassa Engadina, sul lato sinistro del fiume Inn. Dista 38\u00a0km da Davos, 50\u00a0km da Sankt Moritz, 68\u00a0km da Landeck e 95\u00a0km da Coira. Il punto pi\u00f9 elevato del territorio \u00e8 la cima del Piz Plavna Dadaint (3\u00a0167\u00a0m\u00a0s.l.m.), sul confine con Tarasp. .\nStoria.\nFino al 31 dicembre 2014 \u00e8 stato un comune autonomo che si estendeva per 61,39\u00a0km\u00b2 e che comprendeva anche le frazioni di Bos-Cha e Sur En; il 1\u00ba gennaio 2015 \u00e8 stato accorpato al comune di Scuol assieme agli altri comuni soppressi di Ftan, Guarda, Sent e Tarasp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nLa lingua prevalente \u00e8 il romancio, parlato nel 2000 dal 74% della popolazione.\nInfrastrutture e trasporti.\n\u00c8 servito dalla stazione ferroviaria omonima della Ferrovia Retica, sulla linea Pontresina-Scuol."}
{"id": "92547", "revid": "125736908", "url": "https://it.wikipedia.org/wiki?curid=92547", "title": "Tarasp", "text": "Tarasp (toponimo romancio e tedesco; in italiano \"Taraspo\", desueto) \u00e8 una frazione di 341 abitanti del comune svizzero di Scuol, nella regione Engiadina Bassa/Val M\u00fcstair (Canton Grigioni).\nGeografia fisica.\nTarasp \u00e8 situato in Bassa Engadina, sul lato destro del fiume Inn. Dista 48\u00a0km da Davos, 61\u00a0km da Sankt Moritz, 105\u00a0km da Coira e 185\u00a0km da Lugano. Il punto pi\u00f9 elevato del territorio \u00e8 la cima del Piz Pisoc (3\u00a0174\u00a0m\u00a0s.l.m.), sul confine con Scuol.\nStoria.\nIl castello di Tarasp venne fondato nell'XI secolo dai signori di Tarasp, giunti nei Grigioni dall'Italia settentrionale (area del lago di Como). Gi\u00e0 compreso nella diocesi di Coira, il castello di Tarasp era rivendicato dall'amministrazione ecclesiastica e dai conti del Tirolo, che ne assunsero definitivamente il controllo dopo l'estinzione della dinastia dei signori di Tarasp.\nSotto la casa d'Asburgo e in particolare degli arciduchi d'Austria, divenne un'exclave austriaca nella Repubblica delle Tre Leghe all'interno della Vecchia Confederazione. Elevata a contea principesca , nel 1687 venne venduta dagli Asburgo ai principi von Dietrichstein come signoria sovrana con diritto di voto nel \"Circolo d'Austria\" al Reichstag del Sacro Romano Impero, . Nel 1803 con la \"Reichsdeputationshauptschluss\" e l'Atto di Mediazione i principi austriaci cedettero definitivamente il territorio alla Svizzera che lo incorpor\u00f2 nel Canton Grigioni.\nFino al 31 dicembre 2014 \u00e8 stato un comune autonomo, istituito nel 1803, che si estendeva per 46,99\u00a0km\u00b2 ed era formato dalle frazioni di Aschera, Avrona, Chants, Chaposch, Florins, Fontana, Sgn\u00e8, Sparsels, Vallatscha e Vulpera; il 1\u00ba gennaio 2015 \u00e8 stato accorpato al comune di Scuol assieme agli altri comuni soppressi di Ardez, Ftan, Guarda e Sent.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\n\u00c8 servito dalla stazione ferroviaria di Scuol-Tarasp della Ferrovia Retica, capolinea della ferrovia dell'Engadina."}
{"id": "92550", "revid": "1566286", "url": "https://it.wikipedia.org/wiki?curid=92550", "title": "David di Donatello per il miglior produttore", "text": "Il David di Donatello per il miglior produttore \u00e8 un premio cinematografico assegnato annualmente nell'ambito dei David di Donatello, a partire dalla prima edizione, con l'eccezione delle edizioni dal 1970 al 1977 e del 1979.\nVincitori e candidati.\nI vincitori sono indicati in grassetto."}
{"id": "92551", "revid": "54708", "url": "https://it.wikipedia.org/wiki?curid=92551", "title": "L'apr\u00e8s-midi d'un faune", "text": ""}
{"id": "92553", "revid": "110157", "url": "https://it.wikipedia.org/wiki?curid=92553", "title": "Tschierv", "text": "Tschierv (, toponimo romancio; in tedesco \"Cierfs\", desueto, ufficiale fino al 1943) \u00e8 una frazione di 172 abitanti del comune svizzero di Val M\u00fcstair, nella regione Engiadina Bassa/Val M\u00fcstair (Canton Grigioni).\nGeografia fisica.\nTschierv \u00e8 situato in Val Monastero, sul lato sinistro del rio Ram, geograficamente appartenente al bacino idrologico del fiume Adige; dista 81\u00a0km da Merano e 117\u00a0km da Coira. Il punto pi\u00f9 elevato del territorio \u00e8 la cima del Piz Tavr\u00fc (3\u00a0168\u00a0m\u00a0s.l.m.), sul confine con Scuol.\nStoria.\nGi\u00e0 comune autonomo istituito nel 1854 e che si estendeva per 42,57\u00a0km\u00b2, \u00e8 formato dagli insediamenti di Aintasom-Tschierv, Chasuras, Orasom-Tschierv e Plaz; il 1\u00ba gennaio 2009 \u00e8 stato accorpato agli altri comuni soppressi di Fuldera, L\u00fc, M\u00fcstair, Santa Maria Val M\u00fcstair e Valchava per formare il nuovo comune di Val M\u00fcstair.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nTschierv \u00e8 una localit\u00e0 di villeggiatura estiva (escursionismo nel Parco nazionale svizzero) e invernale (stazione sciistica di Mischuns, sviluppatasi dal 1976).\nInfrastrutture e trasporti.\nLe stazioni ferroviarie pi\u00f9 vicine sono quelle di Malles Venosta (23\u00a0km), sulla ferrovia della Val Venosta, e di Zernez (28\u00a0km) della Ferrovia Retica, sulla linea Pontresina-Scuol."}
{"id": "92554", "revid": "599013", "url": "https://it.wikipedia.org/wiki?curid=92554", "title": "&quot;900&quot;, Cahiers d'Italie et d'Europe", "text": "900 (sottotitolo: \u00abCahiers d'Italie et d'Europe\u00bb) fu una rivista letteraria pubblicata dal 1926 al 1929. Fondata da Massimo Bontempelli e Curzio Malaparte a sostegno del movimento novecentista, dopo qualche numero pass\u00f2 in modo clamoroso nel campo opposto, schierandosi con gli strapaesani della rivista \u00abIl Selvaggio\u00bb. Vi collaborarono, fra gli altri, anche Alberto Moravia, Marcello Gallian e Antonio Aniante.\nStoria.\nLa rivista, che viene accolta da \"una tempesta di discussioni, quasi tutte ostili\" nell'ambiente strapaesano e fascista, ebbe redattori di fama internazionale, come Ram\u00f3n G\u00f3mez de la Serna, James Joyce, Georg Kaiser, Pierre Mac Orlan, ai quali si aggiunse dal terzo numero, nella primavera del 1927, il sovietico Ilya Ehrenburg. I segretari di redazione erano due: Corrado Alvaro a Roma e l'emigrato politico Nino Frank a Parigi.\nIl primo numero della rivista usc\u00ec nell'agosto 1926. Nell'autunno successivo furono pubblicati, in francese, i primi \"quattro preamboli\", \"Giustificazione\", \"Fondamenti\", \"Consigli\", \"Analogie\". Nel marzo e nel giugno del 1927 (tradotti poi nel 1938 dallo stesso Bontempelli) ed espongono le principali linee del Novecentismo, subito rinominata dagli avversari in modo negativo come movimento di \"Stracitt\u00e0\".\nNel giro di soli tre anni, \"900\" ospit\u00f2 il dadaista Georges Ribemont-Dessaignes e il surrealista Soupault; fece conoscere per la prima volta in Italia paragrafi tradotti dall\"Ulisse\" di James Joyce e da \"La signora Dalloway\" di Virginia Woolf; riport\u00f2 il profilo di George Grosz scritto da Yvan Goll, alcuni inediti di Anton \u010cechov e \"Le memorie postume del vecchio Teodoro Kusmic\" di Lev Tolstoj.\nIl dialogo internazionale che Bontempelli tent\u00f2 di instaurare, il suo miraggio novecentista di aprire all'Europa la provincia culturale italiana e il progetto ad esso connesso di esportarvi una letteratura pi\u00f9 giovane e nuova, si svolse in condizioni difficili e sospette, tanto che, dopo il quarto numero, il regime impose a \u00ab900\u00bb di usare la lingua italiana. Dal 1928 il sottotitolo fu mutato in \u00abQuaderni d'Italia e d'Europa\u00bb. La rivista chiuse poi nel giugno del 1929."}
{"id": "92558", "revid": "2055319", "url": "https://it.wikipedia.org/wiki?curid=92558", "title": "Karl Weierstrass", "text": "Biografia.\nKarl Weierstrass era il primo dei quattro figli di Wilhem Weierstrass, un ufficiale governativo, e di Theodora Vonderforst, morta quando lui aveva 12 anni. Il suo interesse per la matematica inizi\u00f2 quando era ancora uno studente di \"gymnasium\". Convertitosi il padre al cattolicesimo, Weierstrass crebbe nei circoli cattolici, insegnando anche in varie scuole medie cattoliche. Si iscrisse all'Universit\u00e0 di Bonn dove, secondo i desideri del padre, doveva essere preparato a ricoprire un incarico governativo. Dato che i suoi studi dovevano riguardare i campi della legge, dell'economia e della finanza, egli si trov\u00f2 immediatamente in conflitto con la propria aspirazione allo studio della matematica, attirato dai \"Fundamenta Nova\" di Karl Gustav Jacob Jacobi.\nRisolse questo conflitto prestando poca attenzione al corso di studi pianificati e continuando a studiare da autodidatta matematica e leggendo il Crelle's Journal. Il risultato fu quello di lasciare l'universit\u00e0 di Bonn senza un titolo. Dopo aver studiato matematica all'Universit\u00e0 di M\u00fcnster, luogo gi\u00e0 molto famoso a quel tempo per la matematica, ottenne la cattedra di insegnante a M\u00fcnster. Durante questo periodo di studi, Weierstrass segu\u00ec le lezioni di Christoph Gudermann e svilupp\u00f2 un vivo interesse per le funzioni ellittiche e per le funzioni abeliane.\nIl conflitto con il padre lo port\u00f2 a bere e ad avere problemi psichici; successivamente al 1850 Weierstrass soffr\u00ec per un lungo periodo di infermit\u00e0, ma fu in grado di pubblicare articoli che gli procurarono fama e distinzione, tanto che nel 1854 veniva nominato dottore honoris causa all'Universit\u00e0 di K\u00f6nigsberg. Nel 1857 ottenne la cattedra di matematica all'Universit\u00e0 di Berlino. Bench\u00e9 universalmente onorato, si svilupp\u00f2 in lui una vera fobia della pubblicazione, per cui esigeva che le sue lezioni circolassero tra i discepoli solo in copie trascritte a mano. Ebbe come studenti Georg Cantor, Felix Klein, Sophus Lie, Hermann Minkowski. Diede anche lezioni private a Sofia Kovalevskaya, dal momento che le donne non potevano iscriversi all'universit\u00e0.\nSi occup\u00f2 di definire rigorosamente i fondamenti dell'analisi, dando per primo l'esempio di una funzione continua ovunque ma non derivabile. Il suo nome \u00e8 legato al teorema di Weierstrass, al teorema di Bolzano-Weierstrass e al criterio di Weierstrass per la convergenza uniforme delle serie.\nContinu\u00f2 a tenere lezioni all'universit\u00e0 anche dopo che la sua malattia lo aveva ridotto su una sedia a rotelle. Mor\u00ec di polmonite nel 1897.\nDopo la sua morte tutti i suoi scritti e le sue opere furono raccolti in sette volumi a Berlino nel 1903."}
{"id": "92560", "revid": "1873140", "url": "https://it.wikipedia.org/wiki?curid=92560", "title": "European Film Awards", "text": "Gli European Film Awards (\"EFA\") sono premi cinematografici assegnati annualmente dal 1988 dall'Accademia europea del cinema per celebrare l'eccellenza della produzione cinematografica europea. Alcuni giornalisti li definiscono gli Oscar europei.\nLa cerimonia di premiazione si svolge ogni primo sabato di dicembre alternativamente a Berlino, sede dell'Accademia, negli anni dispari, e in altre citt\u00e0 europee, negli anni pari.\nStoria.\nLa prima cerimonia degli European Film Awards ebbe luogo nel 1988 a Berlino Ovest, presso il Theater des Westens, su iniziativa del senatore tedesco Volker Hassemer. In questa occasione speciale nella quale cos\u00ec tante personalit\u00e0 di rilievo del mondo del cinema poterono ritrovarsi insieme, si discusse l'idea di fondare un'Accademia europea del cinema, con l'obiettivo di sostenere e promuovere la cultura e l'industria cinematografica europea.\nL'idea venne concretizzata solo pochi mesi dopo, quando quarantuno cineasti si riunirono per fondare la European Cinema Society (che due anni dopo avrebbe poi assunto la denominazione definitiva di European Film Academy). Ingmar Bergman, Premio alla carriera della prima edizione degli European Film Awards, venne eletto primo presidente, mentre Wim Wenders fu eletto \"chairman\".\nLa seconda edizione dei premi si svolse a Parigi, in un quadro politico in radicale cambiamento, dopo la caduta del Muro di Berlino, e la terza a Glasgow. Dal 1991 al 1995 Berlino divenne la sede fissa della cerimonia.\nNel 1996 Wenders succedette a Bergman nella carica di presidente e Nik Powell divenne il nuovo \"chairman\". Si decise di ampliare l'Academy, all'epoca costituita da 99 membri, e di renderne ogni membro un elettore sostituendo cos\u00ec il sistema della giuria, di abbandonare la denominazione che il trofeo aveva fin qui avuto, Felix, a favore di quella generica di European Film Awards, e soprattutto di rendere nuovamente itinerante la cerimonia di premiazione, che di qui in avanti sarebbe stata quindi ospitata alternativamente a Berlino, negli anni dispari, e nelle diverse citt\u00e0 europee negli anni pari.\nAttualmente l'European Film Academy conta pi\u00f9 di duemilasettecento membri e gli European Film Awards sono diventati uno dei maggiori avvenimenti cinematografici internazionali, con una cerimonia che riunisce millequattrocento partecipanti e viene trasmessa in quaranta Paesi da oltre venti canali televisivi.\nPremi.\nI premi attualmente assegnati sono i seguenti:"}
{"id": "92561", "revid": "339392", "url": "https://it.wikipedia.org/wiki?curid=92561", "title": "Karl Theodor Wilhelm Weierstrass", "text": ""}
{"id": "92562", "revid": "104458", "url": "https://it.wikipedia.org/wiki?curid=92562", "title": "Ftan", "text": "Ftan (toponimo romancio; in tedesco \"Fetan\", ufficiale fino al 1943) \u00e8 una frazione di 506 abitanti del comune svizzero di Scuol, nella regione Engiadina Bassa/Val M\u00fcstair (Canton Grigioni).\nGeografia fisica.\nFtan \u00e8 situato in Bassa Engadina, sul lato sinistro del fiume Inn. Dista 44\u00a0km da Davos, 57\u00a0km da Sankt Moritz, 64\u00a0km da Landeck e 101\u00a0km da Coira. Il punto pi\u00f9 elevato del territorio \u00e8 la cima dell'Augstenberg (3\u00a0230\u00a0m\u00a0s.l.m), sul confine con Galt\u00fcr.\nStoria.\nFino al 31 dicembre 2014 \u00e8 stato un comune autonomo che si estendeva per 43,08\u00a0km\u00b2 e che comprendeva anche le frazioni di Grond e Pitschen; il 1\u00ba gennaio 2015 \u00e8 stato accorpato al comune di Scuol assieme agli altri comuni soppressi di Ardez, Guarda, Sent e Tarasp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nNel 1793 il sacerdote riformato Andrea Rosius \u00e0 Porta fond\u00f2 una scuola per ragazzi e ragazze, che rest\u00f2 attivo fino al 1869. Fu influenzato da Ulysses von Salis-Marschlins e Heinrich Pestalozzi. Successivamente, nel 1916, fu fondato l'Istituto Figlie delle Alte Alpi (HTF), prima scuola privata del cantone dei Grigioni; dagli anni 1970 \u00e8 divenuto una scuola secondaria regionale per entrambi i sessi, con diplomi riconosciuti a livello conffederale, ribattezzata nel 1993 \"Hochalpines Institut Ftan\".\nEconomia.\nFtan \u00e8 una stazione sciistica, sviluppatasi dal 1970.\nInfrastrutture e trasporti.\n\u00c8 servito dalla stazione ferroviaria omonima della Ferrovia Retica, sulla linea Pontresina-Scuol."}
{"id": "92564", "revid": "2225", "url": "https://it.wikipedia.org/wiki?curid=92564", "title": "Freewheelin' Bob Dylan", "text": ""}
{"id": "92565", "revid": "124375143", "url": "https://it.wikipedia.org/wiki?curid=92565", "title": "Pardo d'oro", "text": "Il Pardo d'oro \u00e8 il principale premio conferito assegnato dalla citt\u00e0 e regione di Locarno al Locarno Film Festival. Assegnato dal 1968, nelle edizioni precedenti il premio aveva altri nomi."}
{"id": "92566", "revid": "104458", "url": "https://it.wikipedia.org/wiki?curid=92566", "title": "Scuol", "text": "Scuol (toponimo romancio; in tedesco \"Schuls\", ufficiale fino al 1943; dal 1943 al 1970 ufficialmente \"Scuol/Schuls\"; ) \u00e8 un comune svizzero di 4\u00a0624 abitanti del Canton Grigioni, nella regione Engiadina Bassa/Val M\u00fcstair della quale \u00e8 capoluogo.\nGeografia fisica.\nScuol \u00e8 il capoluogo della regione Engiadina Bassa/Val M\u00fcstair, sul lato sinistro del fiume Inn. Dista 48\u00a0km da Davos, 59\u00a0km da Landeck, 61\u00a0km da Sankt Moritz e 104\u00a0km da Coira. \nIl punto pi\u00f9 elevato del comune \u00e8 la cima del Piz Sesvenna (3\u00a0205\u00a0m\u00a0s.l.m.). Altra montagna importante \u00e8 il Piz Lischana (3\u00a0105\u00a0m\u00a0s.l.m.). del territorio comunale sono compresi all'interno del Parco Nazionale Svizzero.\nStoria.\nIl 1\u00ba gennaio 2015 ha inglobato i comuni soppressi di Ardez, Ftan, Guarda, Sent e Tarasp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Scuol sono:\nEconomia.\nScuol \u00e8 una localit\u00e0 di villeggiatura estiva (stazione termale sviluppatasi dagli anni 1860) e invernale (stazione sciistica sviluppatasi dal 1956).\nInfrastrutture e trasporti.\nIl comune \u00e8 servito dalle stazioni ferroviarie di Ardez, di Ftan, di Guarda e di Scuol-Tarasp (capolinea della ferrovia dell'Engadina) della Ferrovia Retica."}
{"id": "92567", "revid": "438678", "url": "https://it.wikipedia.org/wiki?curid=92567", "title": "Sal\u00f2 o le 120 giornate di Sodoma", "text": "Sal\u00f2 o le 120 giornate di Sodoma \u00e8 un film del 1975 diretto da Pier Paolo Pasolini.\nAvrebbe dovuto essere il primo lungometraggio di una seconda trilogia di film considerata idealmente come la Trilogia della morte, successiva alla Trilogia della vita. L'idea di base s'ispira al libro del marchese Donatien Alphonse Fran\u00e7ois de Sade \"Le 120 giornate di Sodoma\"; il film inoltre presenta riferimenti incrociati con l'extratesto dell'Inferno di Dante, tra l'altro presenti nello stesso de Sade.\nIl film, presentato postumo in anteprima al Festival cinematografico di Parigi il 22 novembre 1975, tre settimane dopo l'uccisione del regista, viene spesso considerato sbrigativamente il disperato testamento poetico di Pier Paolo Pasolini. Arriv\u00f2 nelle sale italiane il 10 gennaio 1976 e scaten\u00f2 proteste vigorose e lunghe persecuzioni giudiziarie: il produttore Alberto Grimaldi sub\u00ec processi per oscenit\u00e0 e corruzione di minori e nel 1976 fu decretato il sequestro della pellicola, che scomparve dagli schermi prima di essere rimessa in circolazione nel 1978.\nAlla 72\u00aa Mostra internazionale d'arte cinematografica di Venezia il lungometraggio restaurato dalla Cineteca di Bologna e dal Centro Sperimentale di Cinematografia, in collaborazione con Alberto Grimaldi, ricevette il premio per il miglior film restaurato.\nTrama.\nIl film \u00e8 suddiviso in quattro parti, i cui titoli si rifanno in parte alla geografia dantesca dell'Inferno: Antinferno, Girone delle Manie, Girone della Merda e Girone del Sangue. I tre \"Gironi\" in particolare richiamano l'analoga tripartizione dantesca del Cerchio dei Violenti.\nQuattro Signori, rappresentanti dei poteri della Repubblica Sociale Italiana, il Duca (potere di casta), il Vescovo (potere ecclesiastico), il Presidente della Corte d'Appello (potere giudiziario), e il Presidente della Banca Centrale (potere economico), incaricano le SS e i soldati repubblichini di rapire un gruppo di ragazzi e ragazze di famiglia antifascista; dopo una severa selezione, si chiudono con loro in una villa di campagna, arredata con opere d'arte moderna e presidiata da un manipolo di soldati nazifascisti.\nCon l'aiuto di Quattro Megere ex meretrici di bordello, instaurano per centoventi giornate una dittatura sessuale regolamentata da un puntiglioso Codice, che impone ai ragazzi assoluta e cieca obbedienza, pena la morte. Le Megere (tre narratrici e una pianista) guideranno le giornate raccontando le proprie specialit\u00e0 sessuali nella Sala delle Orge. Nell'Antinferno i Signori sottoscrivono le norme del Codice con un patto di sangue, sposando ciascuno la figlia di un altro, quindi suddividono le giovani \"prede\" in quattro gruppi: vittime, soldati, collaborazionisti, servit\u00f9.\nNel Girone delle Manie, i Signori, eccitati dai racconti feticisti della Signora Vaccari, seviziano ripetutamente i ragazzi, fino a farli stare nudi a quattro zampe, latranti come cani, dando loro in pasto polenta riempita di chiodi. Nel Girone della Merda, affidato alle perversioni anali della Signora Maggi, le vittime apprendono l'arte di farsi sodomizzare con gratitudine e partecipano a un pantagruelico pranzo la cui portata principale \u00e8 costituita dalle proprie feci. Nel Girone del Sangue, instillando un meccanismo di mutua delazione tra i ragazzi, i Signori designano le vittime dello strazio finale. In una sequenza di efferatezze e riti profani, tra torture, sevizie, amputazioni e uccisioni perpetrate sulla base di una sorta di dantesca pena del contrappasso, Signori e collaborazionisti si cimentano in balletti isterici e atti di sesso necrofilo. Mentre la carneficina \u00e8 in corso, due giovani guardie, sulle note d'una canzonetta trasmessa dalla radio, accennano timidamente qualche passo di valzer.\nAntinferno.\nAlla sottoscrizione da parte dei Signori del regolamento del soggiorno e del loro patto di sangue (ciascuno sposer\u00e0 una figlia di uno degli altri tre) fa seguito l'assoldamento di giovani repubblichini di leva, con l'aiuto delle SS, e subito dopo la caccia alle potenziali giovani vittime da parte dei repubblichini stessi e dei collaboratori al soldo dei quattro libertini.\nLa caccia dura settimane: i giovani, adocchiati in base a determinate caratteristiche, vengono adescati, rapiti, catturati e strappati dalle proprie famiglie o, in alcuni casi, addirittura venduti dai loro stessi familiari; dopodich\u00e9 vengono sottoposti al vaglio dei libertini i quali, dopo una lunga selezione in cui un soggetto viene respinto anche per il minimo difetto fisico, scelgono infine nove ragazzi e nove ragazze, di et\u00e0 compresa tra i quindici e i vent'anni.\nLe vittime vengono poi caricate su dei camion militari e trasportate fino a Sal\u00f2, dove si trova l'enorme villa, di propriet\u00e0 del Duca, scelta per il soggiorno. Durante il trasferimento, mentre il camion passa per Marzabotto, Ferruccio, un ragazzo proveniente \"da una famiglia di sovversivi\" di Castelfranco Veneto tenta la fuga dal camion, ma viene ucciso dai soldati: il Presidente subito dopo chiosa la perdita della vittima con una barzelletta.\nLa comunit\u00e0 che giunge alla villa \u00e8 dunque cos\u00ec composta: i quattro Signori, quattro ex-prostitute, diciassette giovani vittime (nove ragazze e otto ragazzi), le quattro figlie-spose (che saranno da qui in avanti trattate come schiave, perennemente nude), otto collaborazionisti (quattro soldati e quattro repubblichini) e sei domestici tra cui una ragazza di colore.\nIl Codice.\nNon appena il gruppo giunge a destinazione, i Signori danno lettura del regolamento: per tutta la durata del soggiorno, i Signori disporranno indiscriminatamente e liberamente della vita di tutti i membri della comunit\u00e0 (specialmente di quella delle giovani vittime, dei collaborazionisti e delle figlie-spose) che a loro devono assoluta obbedienza, rispettando le leggi e gli ordini da loro impartiti, e dovranno soddisfare tutte le loro richieste e i loro desideri senza eccezioni. In caso di disobbedienza andranno incontro a terribili punizioni.\nIl regolamento prevede che ogni giornata si svolga nel seguente modo: alle ore sei in punto, tutti dovranno ritrovarsi nella cosiddetta \"Sala delle Orge\", dove tre ex-prostitute d'alto bordo, a turno, nella mansione di narratrici, avranno il compito di raccontare le proprie perversioni sessuali con lo scopo di eccitare i Signori e contemporaneamente di \"educare\" i ragazzi alla soddisfazione dei loro appetiti sessuali.\nLe narratrici saranno accompagnate al pianoforte da una quarta donna che avr\u00e0 il compito di estetizzare ulteriormente le loro crude ed esplicite narrazioni. La sera, dopo cena, avranno luogo le cosiddette \"orge\", che consisteranno nella messa in pratica delle \"passioni\" narrate in giornata, in cui tutti i presenti si \"mescoleranno\" e si \"intrecceranno\" tra di loro consumando ogni tipo di atto sessuale, purch\u00e9 di natura sodomitica, incestuosa o adulterina.\nIn caso di infrazione, anche di lieve entit\u00e0, ai regolamenti o a un ordine impartito da uno dei Signori, il colpevole verr\u00e0 meticolosamente segnato su un quaderno speciale adibito allo scopo (chiamato \"Libro delle punizioni\" o semplicemente \"Lista\") e punito in un secondo momento; inoltre qualunque uomo venisse colto \"in flagrante delitto\" con una donna verr\u00e0 punito con l'amputazione di un arto; ogni pi\u00f9 piccolo atto di devozione religiosa, infine, sar\u00e0 punito con la morte. Il gruppo fa quindi il suo ingresso nella villa, dove ogni porta e finestra viene sbarrata per impedire qualsiasi tentativo di fuga.\nGirone delle Manie.\nIl primo Girone \u00e8 quello delle Manie. In esso, la Signora Vaccari, la prima narratrice, intrattiene gli ospiti raccontando le sue esperienze libertine avute in giovent\u00f9, riferendosi in particolare a quelle della sua infanzia. I Signori, eccitati da questi racconti, incominciano a compiere una serie di sevizie e abusi sui corpi nudi o vestiti delle giovani vittime e delle figlie, aiutati e rinforzati dai loro fedeli collaboratori. Il resto delle giornate i Signori lo trascorrono a dissertare eruditamente sul significato morale del libertinaggio e sull'anarchia del potere, citando a memoria brani scritti da Klossowski, Baudelaire, Proust e Nietzsche, nonch\u00e9 raccontando barzellette di cattivo gusto.\nTra le molte sevizie, spicca un matrimonio simulato tra due giovani vittime, cui viene poi impedito di consumare il primo rapporto, ma vengono separatamente seviziati dai potenti; o ancora le vittime nude a quattro zampe, tenute al guinzaglio e latranti, sono costrette come cani a mangiare scampoli di cibo gettati in terra o in ciotole: uno dei bocconi di cibo viene anche riempito, a sorpresa, di chiodi.\nUna mattina, a tutta la compagnia riunita nella Sala delle Orge viene mostrato il corpo di una delle ragazze vittime, che giace con la gola tagliata davanti a un altare religioso adiacente alla Sala ove presumibilmente era stata sorpresa a pregare, violando il regolamento. La scena \u00e8 commentata dal Presidente con un'altra barzelletta, dopodich\u00e9 la comunit\u00e0, con il cadavere della giovane ancora in terra, riprende come nulla fosse accaduto ad ascoltare un nuovo racconto della Vaccari.\nGirone della Merda.\nIn questo girone, la seconda narratrice, la Signora Maggi, narra le sue esperienze nel campo delle pratiche anali, in particolare quelle relative all'oroanalit\u00e0 e alla scatofilia, coronamento metaforico del film. Accanto alle sempre pi\u00f9 fitte chiacchiere erudite dei Signori, che discutono sulla raffinatezza del libertinaggio e del gesto sodomitico, vengono celebrati falsi matrimoni tra i libertini e le giovani vittime (vestiti da spose), un \"concorso\" per premiare chi ha il \"deretano pi\u00f9 bello\" e scene di coprofagia: prima il Duca costringe una ragazza in lacrime a mangiare con un cucchiaino gli escrementi che ha appena defecato al centro della sala, successivamente tutte le vittime vengono obbligate a espellere i propri bisogni esclusivamente in un mastello comune e infine le feci vengono servite a tavola durante la cena.\nGirone del Sangue.\nIl Girone si apre con il Monsignore che \"celebra\" i falsi matrimoni del Duca, dell'Eccellenza e del Presidente (vestiti da nobildonne) con tre soldati. L'ultima sera di permanenza alla villa, mentre il Monsignore compie il giro d'ispezione notturna nelle camere degli ospiti, vengono a galla i tradimenti e le violazioni delle regole da parte degli inquilini della magione: un ragazzo del gruppo delle vittime, per salvarsi dall'imminente punizione che lo attende l'indomani, accusa una delle ragazze di tenere nascosta sotto il cuscino la fotografia di un uomo; consegnata la foto, la giovane a sua volta denuncia due sue compagne di stanza perch\u00e9 fanno l'amore ogni notte.\nCostoro vengono colte sul fatto e una delle due rivela che uno dei repubblichini ha una relazione segreta con la serva nera, anche questa coppia viene sorpresa a fare l'amore e uccisa seduta stante; il ragazzo si offre nudo ai colpi di pistola di tutti e quattro i Potenti con il pugno sinistro chiuso alzato. Successivamente, una giovane vittima di nome Umberto verr\u00e0 scelta come rimpiazzo del collaborazionista ucciso. Il giorno successivo, il Duca annuncia i nomi di coloro che sono designati alle punizioni, ovvero le quattro figlie-spose e dodici vittime (sei ragazzi e sei ragazze), facendoli contrassegnare con un nastro azzurro, dopodich\u00e9 a tutte le altre vittime dice che possono \"soltanto sperare\" di seguire i Signori a Sal\u00f2, purch\u00e9 continuino a \"collaborare\".\nDopo un'ultima narrazione della Signora Castelli, i Signori, con l'aiuto di vecchi e nuovi collaboratori, eseguono nel cortile interno le punizioni, prodigandosi in balletti isterici e atti sessuali necrofili sulle vittime, in un'orgia di torture, sodomie, ustioni, lingue mozzate, occhi cavati, scalpi, impiccagioni e altre uccisioni rituali che, a turno, ciascuno dei Signori osserva compiaciuto da una finestra della villa, con un binocolo. La pianista intanto, dall'interno della casa, accompagna con la musica le scene di tortura, ma poi smette di suonare e si toglie la vita gettandosi da una finestra.\nEpilogo.\nMentre fuori dalla villa sono ancora in corso crudelissime torture, in una delle stanze, due giovanissimi soldati repubblichini, annoiati e assuefatti mentre attendono i prossimi ordini, cambiano canale a una radio d'epoca che stava trasmettendo i \"Carmina Burana\" di Orff e, sulle note della canzonetta degli anni quaranta \"Son tanto triste\", gi\u00e0 udita nei titoli di testa del film, decidono di improvvisare maldestramente qualche passo di valzer.\nProduzione.\nTrilogia della Morte \u2013 Episodio I.\nDopo la Trilogia della Vita (comprendente \"Il Decameron\", \"I racconti di Canterbury\" e \"Il fiore delle Mille e una notte\"), il poeta-regista ebbe in mente di realizzare una \"Trilogia della Morte\", nella quale ribaltare l'ottimismo favolistico dei tre \"classici\" precedenti, in particolare per quanto riguarda la componente sessuale: gioiosa e solare nel primo trittico, fredda e raccapricciante nel secondo. Su suggerimento di Sergio Citti, \"Sal\u00f2\" venne scelto come primo episodio e rimase poi l'unico realizzato a causa della tragica e prematura morte del regista. L'intenzione di Pasolini, per i motivi che abbiamo visto, era di non risparmiare nulla a livello di violenza e perversione: bench\u00e9 si trattasse di violenza pi\u00f9 simbolica che fisica, e bench\u00e9 l'ossessivo accanimento realistico con cui de Sade la descriveva nel suo romanzo fosse nel film di Pasolini effettivamente ridotto, \"Sal\u00f2\" si preannunci\u00f2 fin dalla lavorazione un film maledetto.\nA un primo progetto scritto del film, proposto dalla produzione a Sergio Citti (che rifiut\u00f2 di farne la regia) collaborarono Claudio Masenza, Antonio Troisi e soprattutto Pupi Avati che fu il deus ex machina della primissima stesura del film.\nCast.\nInizialmente a Ninetto Davoli fu assegnato il ruolo di un giovane collaborazionista e a Laura Betti quello della signora Vaccari. Anche Franco Citti, terzo attore abituale pasoliniano, nonch\u00e9 fratello dello sceneggiatore Sergio, non compare nel cast. Davoli fu sostituito con Claudio Troccoli, un giovane che ricordava il Ninetto dei primi tempi, e Laura Betti con l'attrice francese H\u00e9l\u00e8ne Surg\u00e8re, che per\u00f2 le sarebbe spettato doppiare.\nFranco Merli rappresentava il prototipo del ragazzo pasoliniano. Ezio Manni ricorda un episodio durante le riprese: \u00abLo stesso con Franco Merli, il ragazzo scelto per il sedere pi\u00f9 bello. Quando per premiarlo gli puntano la pistola alla tempia, ha avuto uno scatto di ribellione, non \u00e8 riuscito a sopportare quel gesto. Poi, anche l\u00ec, \u00e8 arrivato l'aiuto regista e se l'\u00e8 abbracciato\u00bb.\nSede delle riprese.\nAlcuni esterni furono girati a Villa Aldini, un edificio neoclassico sui colli di Bologna. Una parte degli interni invece furono girati a Villa Sorra presso Castelfranco Emilia, e nel salone dell'edificio nobile e nella Limonaia all'interno del Giardino Storico. Altre riprese furono eseguite a Villimpenta e a Pontemerlano, in provincia di Mantova.\nLavorazione.\nLe riprese, effettuate nella cinquecentesca Villa Gonzaga-Zani a Villimpenta e nella Villa Riesenfeld di Pontemerlano nella primavera del 1975, furono molto difficili; non tanto a livello tecnico (il direttore della fotografia era Tonino Delli Colli) quanto nella direzione degli attori: le scene di omofilia, coprofagia e sadomasochismo richiedevano una pazienza che solo il \"savoir faire\" e il carisma di Pasolini rendevano accettabili. La sequenza del cortile, poi, in cui le torture raggiungono il culmine, caus\u00f2 abrasioni e ustioni su alcuni corpi (nudi) dei giovani attori che interpretavano le vittime e fu forse il momento peggiore del set: lo stesso Pasolini\u00a0\u2013 sempre autocontrollato per ovvie ragioni \u201crassicurative\u201d \u2013 vi trad\u00ec qualche imbarazzo e senso di colpa.\nTuttavia, si racconta che le pause di lavorazione fossero spesso giocose, con lunghe tavolate nei pasti\u00a0\u2013 a base preferibilmente di risotto\u00a0\u2013 fino ad arrivare a una partita di calcio disputata contro la \"troupe\" di \"Novecento\" di Bernardo Bertolucci, che girava nelle vicinanze. Essa sanc\u00ec anche la riconciliazione fra l'allora giovane regista (34 anni all'epoca) e il suo indiscusso maestro (cinquantatreenne) dopo alcuni dissapori seguiti alle ingenerose critiche che il secondo aveva riservato a \"Ultimo tango a Parigi\" (1972), senza difenderlo dai drastici provvedimenti della censura.\nIl furto delle bobine.\nDurante la lavorazione del film alcune bobine furono rubate e fu chiesto un riscatto per la restituzione. Per il montaggio furono usati quindi i \"doppi\": le stesse scene, girate per\u00f2 da una inquadratura diversa (in occasione dell'ultima riapertura del \"caso Pasolini\", si \u00e8 formulata l'ipotesi che Pasolini fosse stato informato del ritrovamento delle suddette bobine sul lido di Ostia, ove egli si rec\u00f2 guidato dal Pelosi, cadendo cos\u00ec nell'agguato che lo uccise).\nDistribuzione.\nPasolini commentando il film con il suo editore di lunga data, Livio Garzanti, afferm\u00f2 che lo aveva voluto come \u00abultima sfida alla censura\u00bb e aggiunse: \u00abse lo lasciano passare la censura non esiste pi\u00f9\u00bb.\nIl contrappasso per \"Sal\u00f2\", tuttavia, era ugualmente prossimo a venire: l'ultimo film di Pasolini ebbe, come il precedente \"Teorema\", traversie giudiziarie durissime. Si aprirono ben trentuno casi processuali. Venne proiettato in anteprima il 22 novembre 1975 al I Festival di Parigi; in Italia la pellicola venne inizialmente bocciata dalla commissione di censura l'11 novembre 1975 perch\u00e9 \"nella sua tragicit\u00e0 porta sullo schermo immagini cos\u00ec aberranti e ripugnanti di perversione sessuale che offendono sicuramente il buon costume e come tali sopraffanno la tematica ispiratrice del film sull'anarchia di ogni potere\". Il film ottenne comunque il visto-censura e fu vietato ai minori di 18 anni in appello il 23 dicembre successivo e venne distribuito nei cinema Majestic, Nuovo Arti e Ritz di Milano il 10 gennaio 1976.\nTuttavia, dopo appena tre giorni di programmazione, il film venne sequestrato dal Procuratore della Repubblica di Milano, mentre il produttore Alberto Grimaldi venne rinviato a giudizio per direttissima e fu condannato a due mesi di reclusione in base all'art. 528 del codice penale (per oscenit\u00e0); Grimaldi venne successivamente assolto dalla Prima sezione penale della Corte d'Appello perch\u00e9 il fatto non costituiva reato e si accord\u00f2 con la magistratura per far uscire il film con il taglio di quattro sequenze. Il film venne cos\u00ec ridistribuito nelle sale cinematografiche italiane a partire dal 10 marzo 1977.\nIl giorno seguente (11 marzo) il cinema romano \"Rouge et Noir\", dove si proiettava il film, fu assalito e devastato da un gruppo di neofascisti (tra i quali Giuseppe Valerio Fioravanti, che fu arrestato in seguito a quell'episodio). Il 6 giugno di quell'anno Evangelista Boccuni, pretore di Grottaglie, sequestr\u00f2 nuovamente il film con procedura d'urgenza su tutto il territorio nazionale perch\u00e9 offendeva il comune senso del pudore.\nGrimaldi invi\u00f2 un esposto al procuratore generale della Cassazione, contestando l'operato del magistrato di Grottaglie e minacciando di costituirsi parte civile in un procedimento penale per ottenere il risarcimento dei danni. La vicenda si concluse il 16 febbraio 1978, con una sentenza con la quale la Corte di Cassazione si pronunci\u00f2 a favore della libera circolazione del film nella sua versione integrale: tuttavia il film non ritorn\u00f2 a essere proiettato nelle sale cinematografiche prima del 1985 e solo nel 1991 venne riconosciuta piena dignit\u00e0 artistica al film. \"Sal\u00f2\" \u00e8 tuttora inedito nelle televisioni \u201cin chiaro\u201d, mentre per quelle a pagamento il primo passaggio \u00e8 avvenuto sul canale Stream il 2 novembre 2000 per i 25 anni della morte di Pasolini. Dal 2003, in Italia e in altri paesi, il film \u00e8 uscito in commercio in DVD, in versione restaurata e con interviste di critici e attori cinematografici.\nDi coloro che lavorarono in \"Sal\u00f2\", pochissimi hanno accettato di parlarne negli anni successivi (tra questi anche l'attore Paolo Bonacelli e Sergio Citti).\nDoppiaggio.\nOltre alla Betti, altri tre amici di Pasolini doppiano una parte: ma si tratta di doppiatori atipici, come atipici sono gli interpreti. Uno \u00e8 il regista Marco Bellocchio che presta la voce ad Aldo Valletti (generico di Cinecitt\u00e0), l'altro \u00e8 il poeta Giorgio Caproni che la presta a Giorgio Cataldi (amico borgataro del regista), infine il critico letterario Aurelio Roncaglia che la presta a Uberto P. Quintavalle (scrittore).\nVersioni alternative.\nPare che Pasolini fosse indeciso su quale tipo di conclusione dare al film, a tal punto da aver ideato e girato quattro finali diversi: il primo era l'inquadratura di una bandiera rossa al vento con su scritto \"\u00c8 amore\", ma fu abbandonato dal regista perch\u00e9 lo riteneva \"troppo enfatico\" e \"incline all'etica psichedelica giovanile\" da lui detestata. Il secondo mostrava tutti gli attori del film (esclusi i quattro Signori), il regista e la troupe eseguire un ballo scatenato in una sala della villa arredata da bandiere rosse: la scena fu girata con lo scopo di usarla per metterci dentro i titoli di coda, ma venne scartata perch\u00e9 risultava, agli occhi di Pasolini, caotica e insoddisfacente.\nUn altro finale, scoperto di recente e rimasto solo nella stesura iniziale del copione, mostrava, dopo le torture finali, i quattro Signori passeggiare fuori dalla villa e tirare le conclusioni sulla morale di tutta la vicenda. Infine, mantenendo l'idea del ballo come azzeramento della carneficina, Pasolini scelse per il montaggio definitivo il cosiddetto finale \"Margherita\", con i due giovani soldati repubblichini che ballano.\nNella versione rimasterizzata del film, pubblicata in Inghilterra dalla British Film Institute (BFI), \u00e8 presente una scena che non \u00e8 stata inserita nelle altre versioni internazionali (Italia compresa): in essa, dopo il primo matrimonio dissimulato tra due giovani vittime, il Duca fa uscire in malo modo tutti i presenti dalla sala (a eccezione dei due sposi) e poco prima di chiudere la porta recita in tedesco un brano di Gottfried Benn.\nA maggio 2015 al Festival di Cannes \u00e8 stata proiettata in anteprima mondiale la versione restaurata in HD dalla Cineteca di Bologna e reintegrata dei tagli di censura, per poi essere proiettata per la prima volta in Italia nel luglio seguente, durante la rassegna \"Il Cinema Ritrovato\" che si tiene in piazza Maggiore.\nAccoglienza.\nCritica.\n\"Sal\u00f2 o le 120 giornate di Sodoma\" \u00e8 un'opera cristallina, strutturalmente complessa, fondata su un realismo allegorico dove la presunta oggettivit\u00e0 della rappresentazione attinge a una tale quantit\u00e0 di citazioni e riferimenti diretti e indiretti ad altre forme espressive (pittura, musica, letteratura, finanche filosofia) da raggiungere sovente uno spessore metatestuale. Le situazioni moralmente inaccettabili messe in scena dal film, unite al gelo documentario delle modalit\u00e0 di ripresa e alla vuota e allusiva freddezza delle scenografie, rispecchiano in modo esatto e anti-retorico lo stile nudo e ossessivo della narrazione sadiana, al tempo stesso squallida e magniloquente.\nAttraverso la disgustosa ripetitivit\u00e0 del gesto di profanazione dell'individuo assoggettato all'arbitrariet\u00e0 del Potere, Pasolini indica in de Sade il prodotto pi\u00f9 genuino del totalitarismo della Ragione e della sua indifferenza all'umano, la cui pi\u00f9 diabolica e recente incarnazione \u00e8 lo spirito spettacolare: la nefandezza sadiana, che dissacra la vita negandone l'autonomia ed estirpa la spontaneit\u00e0 tacciandola di infrazione alla norma in un clima permanente di terrore e di peccato, si colloca sullo stesso piano dell'autoritarismo 'fascista' dello spettacolo televisivo, discorso ufficiale che non ammette repliche o scarti dal clich\u00e9.\nLa farsesca e provinciale Repubblica di Sal\u00f2 diviene lo spazio storico ideale dove far coincidere la tirannica Legge sadiana con l'autoritarismo volgare e meschino dei mezzi di comunicazione di massa: i Quattro Signori sono registi e attori di uno spettacolo idiota e osceno che aggredisce il desiderio delle vittime fino a mortificarlo e renderlo schiavo. L'uso costante di motti di spirito di dubbio gusto, finte cerimonie religiose e riunioni di programmazione della strage, in cui riecheggia il gusto per la ritualit\u00e0 nazifascista, nella cornice innocua e addomesticata dei capolavori pittorici delle avanguardie storiche che tappezzano le pareti della villa come mero ornamento, disegnano il quadro apocalittico delle metastasi culturali di un mondo che pratica il genocidio su ogni forma di diversit\u00e0.\nGi\u00e0 dal titolo \u00e8 evidente che Pasolini si rif\u00e0 al romanzo del marchese de Sade e in una delle sue interviste disse: \u00abNon ho aggiunto una parola a ci\u00f2 che dicono i personaggi di de Sade, n\u00e9 alcun particolare estraneo alle azioni che compiono. Il solo riferimento all'attualit\u00e0 \u00e8 il loro modo di vestirsi, di comportarsi, la scenografia, ecc. insomma, il mondo materiale del 1944\u00bb. In un'altra intervista Pasolini cita ancora de Sade, specificatamente la visione del sesso del marchese cio\u00e8 il sadomasochismo, insieme alla supposta inesistenza della storia e al marxismo; parla della manipolazione dei corpi e delle coscienze operata da capitalismo e consumismo; dice che il film \u00e8 sul potere o meglio \"l'anarchia del potere\":\nIl film \u00e8 strutturato intorno al principio del crescendo. Ogni capitolo del film \u00e8 paragonato a un girone infernale, ognuno pi\u00f9 tremendo del precedente. Il regista Mario Soldati scrisse, in un articolo intitolato \"Sequestrare \"Sal\u00f2\"?\" su \"La Stampa\" del 30 gennaio 1976 che Pasolini segu\u00ec il numero magico di de Sade, il quattro; \u00abquattro sono gli episodi, gli atti in cui come una tragedia \u00e8 diviso il film: il prologo, o l'Antinferno; il Girone delle Manie; il Girone della Merda; il Girone del Sangue. Quattro i principali personaggi maschili, cio\u00e8 i Padroni, ai quali sono conferite addirittura le stesse qualifiche sociali che hanno in Sade: il Duca (l'attore Paolo Bonacelli); il Vescovo (Giorgio Cataldi); Sua Eccellenza il Presidente della Corte d'Appello (Uberto Quintavalle); il Presidente (Aldo Valletti). Quattro le Storiche: la signora Castelli (Caterina Boratto); la signora Maggi (Elsa de' Giorgi); la signora Vaccari (H\u00e9l\u00e8ne Surg\u00e8re); la virtuosa di pianoforte (Sonia Saviange). Quattro le schiere dei giovani subalterni maschili o femminili: le vittime; gli armati; i collaboratori; i servi. Quattro i messaggi inerenti all'ideologia del film: analisi del Potere; inesistenza della Storia; circolarit\u00e0 tra i carnefici e le vittime; istituzione, che precede tutto quanto, di una realt\u00e0 che non pu\u00f2 essere se non economica. Quattro, infine, gli elementi stilistici: accumulazione dei caratteri della vita altoborghese; ricostruzione del cerimoniale nazista, cio\u00e8 la sua nudit\u00e0, la sua semplicit\u00e0 militare e insieme decadente, il suo vitalismo ostentato e glaciale, la sua disciplina come armonia tra autorit\u00e0 e obbedienza; accumulazione ossessiva, fino al limite del tollerabile, dei fatti sadici, rituali e organizzati, ma talvolta affidati a un raptus; correzione ironica del tutto: un umorismo che esplode in particolari sinistri e dichiaratamente comici, grazie ai quali di colpo tutto vacilla e si presenta come non vero e non creduto, un delirio, un incubo\u00bb.\nFacendo convergere l'intuizione del marchese de Sade sull'attuazione del potere attraverso il controllo del sesso, e l'analisi marxista, Pasolini svela la correlazione fra la dominazione di classe e la sopraffazione sessuale, constatando ferocemente e lucidamente la malafede di qualsiasi interpretazione tranquillizzante dello specifico caso italiano e della violenza massificante che il regista vi scorge. Un cambiamento epocale che per Pasolini trasforma anche il sesso, fino ad allora da considerare una risorsa giocosa e liberatrice delle classi subalterne, in un orribile obbligo di massa, imposto da una forza invisibile, a cui tutti si adeguano.\nL'altra metafora oscena del film \u00e8 quella scatologica: direttamente ripresa da Dante, \u00e8 un'allegoria dell'ansia di uguaglianza nella degradazione consumistica, e simbolo della perversione capitalistica. E tuttavia valutata con distacco temporale dalla rovente stagione ideologica in cui esso fu concepito, il \"Sal\u00f2\" di Pasolini appare essenzialmente una proiezione di moti dell'animo del poeta stesso, oltre che essere una potente metafora del potere. La rigorosa collocazione registica dei personaggi nell'inquadratura e la perfezione formale della fotografia negli interni e nei costumi, contrasta, volutamente e in modo netto, con il tema trattato.\nTra i riferimenti stilistici del film va rilevato quello brechtiano per l'utilizzo della tecnica dello \"straniamento\" teorizzata appunto da Bertolt Brecht, qui operante attraverso lo stridente e abissale contrasto, volutamente insostenibile, tra l'oscenit\u00e0 del soggetto rappresentato e l'estremo rigore formale ed estetico, accentuato anche dal volontario rifiuto pasoliniano di tratteggiare psicologicamente i personaggi, in particolare delle giovani vittime, e l'eliminazione di ogni elemento che potesse suscitare sentimenti di piet\u00e0 e di empatia nei loro confronti, lasciando dei \"cenni\" dove era strettamente necessario perch\u00e9, secondo quanto dichiarato dal regista, se le vittime fossero state caratterizzate in modo tale che lo spettatore avesse provato simpatia nei loro confronti, per quest'ultimo la visione del film sarebbe stata veramente insostenibile, e poi perch\u00e9 ci\u00f2 avrebbe stonato con il suo stile registico.\n\u00c8 l'ultimo film di Pasolini che negli ultimi mesi della sua vita, terminata con un omicidio, sentiva crescere intorno a s\u00e9 un sentimento di ostilit\u00e0. In quel periodo Pasolini denunciava lo sfacelo \"culturale e antropologico\" dell'Italia e delle classi popolari italiane a opera della spietatezza livellatrice delle classi dominanti: intuizioni che furono meglio recepite solo molti anni dopo la sua morte, a partire dalla fine degli anni ottanta, e considerate potenti e profetiche. Anche in relazione alle sue prese di posizione politiche e intellettuali sulla situazione italiana, le stragi e i misteri di Stato, Pasolini probabilmente temeva per la sua vita. Forse, messa in conto la possibilit\u00e0 della sua morte, continu\u00f2 nella sua indagine come per una sfida finale nei confronti del mondo, convinto pi\u00f9 che mai di gettarsi contro l'indifferenza degli italiani e l'assuefazione inculcata dal potere.\nLe feci servite nel capitolo \"Girone della merda\" non erano ovviamente autentiche; ma si trattava comunque di intruglio disgustoso, a base di cioccolata e marmellata eccessivamente dolci e altri ingredienti stridenti, volti sollecitare la reazione schifata di chi le mangiava.\nIl critico Serafino Murri lo definisce un \u00abfilm in forma di enigma\u00bb: la lucida visione di una societ\u00e0 ingorda e assassina, contro cui il poeta ha lottato fino a restarne oscuramente vittima. Il film dipinge \"more geometrico\" il volto terribile e grottesco del fascismo repubblichino attraverso l'immaginazione sessuale di un grande sovversivo: il marchese de Sade, rivoluzionario e conservatore, violento e scandaloso intellettuale sui generis. Il \"Divino Marchese\", rappresentante dell'Illuminismo che per eccesso di razionalit\u00e0 degenera nel suo contrario, \u00e8 strumento di una narrazione agghiacciante e bloccata, specchio di una societ\u00e0 dei consumi fatta di parole, leggi e comportamenti concepiti per estirpare all'umanit\u00e0 la sua autonomia pensante. \"Sal\u00f2\" ne descrive cause ed effetti: l'orrore della strage trasformato in quotidiana normalit\u00e0.\nSempre Mario Soldati scrisse: \u00abdopo pochi minuti di proiezione, ho capito che Sal\u00f2 non soltanto era un film tragico e magico, il capolavoro cinematografico e anche, in qualche modo, letterario di Pasolini: ma un'opera unica, imponente, angosciosa e insieme raffinatissima, che rester\u00e0 nella storia del cinema mondiale\u00bb.\nSal\u00f2 e il genere \"nazi-erotico\".\nA met\u00e0 degli anni Settanta si diffuse in Italia il filone cinematografico \"di genere\" definito Nazisploitation o \"nazi-erotico\". Il tema principale dei circa dodici film sono gli esperimenti condotti da aguzzini nazisti ai danni di prigionieri e prigioniere di campi di concentramento. Molti critici hanno voluto vedere \"Sal\u00f2\", insieme con \"Il portiere di notte\" (1974) e \"Salon Kitty\" (1975), come la pellicola che ha contribuito a far nascere il sottogenere del \"nazi-erotico\". \"Sal\u00f2\" \u00e8 ben altra cosa che una raccolta di torture e di eccessi fine a se stessa, ma si pu\u00f2 dire che i film del sottogenere \"nazi\" hanno imitato alcune sequenze estreme esibite nel campionario pasoliniano.\nIl vero film che fa nascere il \"nazi-erotico\" \u00e8 \"Salon Kitty\" di Tinto Brass, molto pi\u00f9 vicino come trama e motivazioni a tale genere di cinematografia. Particolarmente curioso \u00e8 il caso dell'attrice Antiniska Nemour, una delle vittime in \"Sal\u00f2\", che due anni dopo questo film ebbe una parte nel film di nazisploitation \"L'ultima orgia del III Reich\".\nBibliografia.\nBibliografia del film.\nL'elenco propone la \"bibliografia essenziale\" voluta da Pasolini nei titoli di testa del film perch\u00e9 lo spettatore si informasse meglio sui contenuti della pellicola."}
{"id": "92568", "revid": "110157", "url": "https://it.wikipedia.org/wiki?curid=92568", "title": "Guarda (Scuol)", "text": "Guarda (toponimo romancio) \u00e8 una frazione di 161 abitanti del comune svizzero di Scuol, nella regione Engiadina Bassa/Val M\u00fcstair (Canton Grigioni).\nGeografia fisica.\nGuarda \u00e8 situato in Bassa Engadina, sul lato sinistro del fiume Inn. Dista 36\u00a0km da Davos, 48\u00a0km da Sankt Moritz, 73\u00a0km da Landeck e 92\u00a0km da Coira. Il punto pi\u00f9 elevato del territorio \u00e8 la cima del Piz Buin (3\u00a0230\u00a0m\u00a0s.l.m), sul confine con Gaschurn.\nStoria.\nFino al 31 dicembre 2014 \u00e8 stato un comune autonomo che si estendeva per 31,42\u00a0km\u00b2 e che comprendeva anche la frazione di Giarsun; il 1\u00ba gennaio 2015 \u00e8 stato accorpato al comune di Scuol assieme agli altri comuni soppressi di Ardez, Ftan, Sent e Tarasp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\n\u00c8 servito dalla stazione ferroviaria omonima della Ferrovia Retica, sulla linea Pontresina-Scuol."}
{"id": "92569", "revid": "110157", "url": "https://it.wikipedia.org/wiki?curid=92569", "title": "Sent", "text": "Sent (toponimo romancio; in tedesco \"Sins\", desueto) \u00e8 una frazione di 899 abitanti del comune svizzero di Scuol, nella regione Engiadina Bassa/Val M\u00fcstair (Canton Grigioni).\nGeografia fisica.\nSent \u00e8 situato in Bassa Engadina, sul lato sinistro del fiume Inn. Dista 55\u00a0km da Davos, 68\u00a0km da Sankt Moritz, 112\u00a0km da Coira e 186\u00a0km da Bellinzona. Il punto pi\u00f9 elevato del territorio \u00e8 la cima del Piz Tasna (3\u00a0179\u00a0m\u00a0s.l.m.), sul confine con Ftan.\nStoria.\nFino al 31 dicembre 2014 \u00e8 stato un comune autonomo che si estendeva per 111,61\u00a0km\u00b2 e che comprendeva anche le frazioni di Crusch e Sur En; il 1\u00ba gennaio 2015 \u00e8 stato accorpato al comune di Scuol assieme agli altri comuni soppressi di Ardez, Ftan, Guarda e Tarasp.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSent \u00e8 una localit\u00e0 di villeggiatura estiva e invernale (stazione sciistica).\nInfrastrutture e trasporti.\nLa stazione ferroviaria pi\u00f9 vicina \u00e8 quella di Scuol-Tarasp della Ferrovia Retica, sulla linea Pontresina-Scuol, distante 8,5\u00a0km."}
{"id": "92570", "revid": "116476511", "url": "https://it.wikipedia.org/wiki?curid=92570", "title": "Charles Hermite", "text": "Egli fu il primo a dimostrare che la costante \"e\", la base dei logaritmi naturali, \u00e8 un numero trascendente.\nI suoi metodi furono usati successivamente da Ferdinand von Lindemann per dimostrare il suo teorema secondo il quale \u03c0 \u00e8 trascendente.\nBiografia.\nFiglio di Ferdinand Hermite, ingegnere in una miniera di sale, e di Madeline Lallemand, Charles era il sesto di sette figli. La famiglia si trasfer\u00ec a Nancy per gestire una merceria nel 1828.\nAveva un difetto al piede destro che gli caus\u00f2 non pochi problemi in giovent\u00f9. Studi\u00f2 all'universit\u00e0 di Nancy e successivamente, a Parigi, al lyc\u00e9e Henri-IV e al lyc\u00e9e Louis-le-Grand.\nHermite decise di studiare all'\u00c9cole Polytechnique e pass\u00f2 un anno a preparare gli esami con Eug\u00e8ne Charles Catalan tra il 1841 e il 1842.\nIn giovent\u00f9 lesse molti scritti di Lagrange sulle soluzioni numeriche di equazioni e di Gauss sulla teoria dei numeri. Risale al 1842 il suo primo contributo alla matematica, \"Nouvelles Annales de Math\u00e9matiques\". In questa pubblicazione dimostr\u00f2 la proposizione di Abel riguardo all'impossibilit\u00e0 di ottenere soluzioni algebriche per equazioni di quinto grado.\nNel 1842 entr\u00f2 all'\u00c9cole, dove rimase come studente per poco tempo. Dopo un anno gli fu rifiutato il diritto di continuare gli studi a causa della sua disabilit\u00e0 (l'\u00c9cole \u00e8 ancor oggi un'accademia militare). Lott\u00f2 per riottenere il suo posto ma gli vennero imposte severe condizioni che Hermite rifiut\u00f2 senza laurearsi.\nDopo aver studiato per cinque anni privatamente, affront\u00f2 e super\u00f2 l'esame di Baccalaureato nel 1847.\nIn quel periodo entr\u00f2 in contatto con matematici quali Joseph Liouville, Joseph Bertrand e Carl Jacobi; questo gli permise nel 1844 di inserire nell'edizione completa dei lavori di Jacobi due suoi articoli, uno riguardo all'estensione del teorema di Abel sulle funzioni ellittiche alle funzioni abeliane, e l'altro sulle trasformazioni di funzioni ellittiche.\nSpos\u00f2 la sorella di Joseph Bertrand, Louise Bertrand, nel 1848.\nNello stesso anno, Hermite ritorn\u00f2 all'\u00c9cole Polytechnique come esercitatore ed esaminatore di ammissione.\nNel 1869, succedette a Jean-Marie Duhamel come professore di matematica, sia all'\u00c9cole Polytechnique (dove rimase fino al 1876), e presso la Facolt\u00e0 di Scienze dell'Universit\u00e0 di Parigi, posto che mantenne fino alla morte. Dal 1862 al 1873 fu Lettore anche presso l'\u00c9cole Normale Sup\u00e9rieure. \nAl suo settantesimo compleanno, in occasione dei festeggiamenti in suo onore organizzati alla Sorbona sotto gli auspici di un comitato internazionale, ricevette l'onorificenza di Grand'Ufficiale della Legion d'Onore.\nRiconoscimenti.\nGli \u00e8 stato dedicato un asteroide, 24998 Hermite."}
{"id": "92571", "revid": "110157", "url": "https://it.wikipedia.org/wiki?curid=92571", "title": "Valchava", "text": "Valchava (, toponimo romancio; in tedesco \"Valcava\", desueto) \u00e8 una frazione di 198 abitanti del comune svizzero di Val M\u00fcstair, nella regione Engiadina Bassa/Val M\u00fcstair (Canton Grigioni).\nGeografia fisica.\nValchava \u00e8 situato in Val Monastero, sul lato destro del rio Ram, geograficamente appartenente al bacino idrologico del fiume Adige; dista 74\u00a0km da Merano e 123\u00a0km da Coira. Il punto pi\u00f9 elevato \u00e8 la cima del Piz Terza (2\u00a0909\u00a0m\u00a0s.l.m.), che segna il confine con L\u00fc, Santa Maria Val M\u00fcstair e Tubre.\nStoria.\nGi\u00e0 comune autonomo istituito nel 1854 e che si estendeva per 16,67\u00a0km\u00b2, comprende anche gli insediamenti di Alp Champatsch, Chaunt e Valpaschun; il 1\u00ba gennaio 2009 \u00e8 stato accorpato agli altri comuni soppressi di Fuldera, L\u00fc, M\u00fcstair, Santa Maria Val M\u00fcstair e Tschierv per formare il nuovo comune di Val M\u00fcstair.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nLingue e dialetti.\nIl 75% della popolazione parla la lingua romancia.\nInfrastrutture e trasporti.\nLe stazioni ferroviarie pi\u00f9 vicine sono quelle di Malles Venosta (17\u00a0km), sulla ferrovia della Val Venosta, e di Zernez (34\u00a0km) della Ferrovia Retica, sulla linea Pontresina-Scuol."}
{"id": "92572", "revid": "1386670", "url": "https://it.wikipedia.org/wiki?curid=92572", "title": "Montesacro", "text": ""}
{"id": "92574", "revid": "1318658", "url": "https://it.wikipedia.org/wiki?curid=92574", "title": "Prix de Rome", "text": "Il Prix de Rome \u00e8 una borsa di studio istituita dallo stato francese per gli studenti pi\u00f9 meritevoli nel campo delle arti. Ai vincitori era data la possibilit\u00e0 di studiare all'Accademia di Francia a Roma, fondata da Jean-Baptiste Colbert nel 1666.\nStoria.\nNacque nel 1663 in Francia sotto il regno di Luigi XIV come ricompensa annuale a giovani e promettenti pittori, scultori e architetti che dimostrassero la loro superiorit\u00e0 in una impegnativa competizione ad eliminazione con i propri pari. Le categorie di \"gara\" erano pittura, scultura, architettura e incisione all'acquaforte: nel 1803 venne aggiunta anche composizione musicale.\nGli studenti - cui la vittoria garantiva una borsa di studio comprendente l'ospitalit\u00e0 per un anno a carico dell'Accademia di Francia, nella sua sede romana - spesso gareggiavano per diversi anni di fila, soffrendone grandemente in caso di mancata vittoria. Tra gli artisti pi\u00f9 famosi a competere nel campo della pittura, senza raggiungere la vittoria o nemmeno una menzione d'onore, possiamo citare Eug\u00e8ne Delacroix, \u00c9douard Manet e Edgar Degas. Jacques-Louis David tent\u00f2 il suicidio dopo aver perso la competizione per tre anni di seguito.\nPer 300 anni, il francese \"Gran Prix de Rome\" di pittura \u00e8 stato il pi\u00f9 alto onore a cui un artista di qualsiasi parte del mondo potesse aspirare, dato l'effetto sull'attenzione della stampa internazionale e il lancio verso la fama e, spesso, lungo la via delle carriere artistiche finanziariamente redditizie che riusciva a dare. L'estenuante competizione per il premio venne abolita nel 1968 dal ministro della Cultura Andr\u00e9 Malraux, ma la borsa di studio \u00e8 ancora elargita a giovani artisti che l'Accademia ritiene meritevoli di incoraggiamento.\nAltre nazioni.\nOltre alla Francia, sono numerosi Paesi che oggi offrono i propri \"Prix de Rome\": tra questi il Belgio, il Canada, i Paesi Bassi. Negli Stati Uniti d'America un premio annuale, il \"Rome Prize\", \u00e8 offerto direttamente dall'Accademia americana a Roma.\nElenco dei vincitori per la pittura.\nInterruzione per la Rivoluzione francese "}
{"id": "92579", "revid": "121041349", "url": "https://it.wikipedia.org/wiki?curid=92579", "title": "Carl Jacobi", "text": "Biografia.\nNacque da una famiglia ebraica nel 1804. Studi\u00f2 all'Universit\u00e0 di Berlino, dove ottenne il titolo di dottorato nel 1825, con una dissertazione contenente una discussione analitica della teoria delle frazioni. Nel 1827 divenne professore straordinario e nel 1829 professore ordinario di matematica a K\u00f6nigsberg (l'attuale Kaliningrad), e conserv\u00f2 questa cattedra fino al 1842. Jacobi soffr\u00ec per un tracollo fisico causato dall'eccessivo lavoro nel 1843 e si trasfer\u00ec in Italia per alcuni mesi per riacquistare la salute. Al suo ritorno si spost\u00f2 a Berlino, dove visse fino alla sua morte, dovuta a un'infezione di vaiolo.\nContributi scientifici.\nJacobi nel 1829 scrisse il suo trattato classico sulle funzioni ellittiche in cui affrontava il problema di \"integrare le equazioni del secondo ordine ottenute dall'energia cinetica\". Alcuni casi in cui queste equazioni del moto sono integrabili, con soluzioni espresse in termini di funzioni ellittiche, sono il \"pendolo\", la trottola simmetrica (o di Lagrange) in un campo gravitazionale costante e il moto di un corpo rigido sospeso per il baricentro (o trottola di Eulero).\nJacobi fu anche il primo matematico ad applicare le funzioni ellittiche alla teoria dei numeri, in particolare dimostrando il teorema del numero poligonale di Pierre de Fermat. La funzione theta jacobiana, applicata negli studi delle serie ipergeometriche, fu cos\u00ec chiamata in suo onore.\nLe sue ricerche sulle funzioni ellittiche, la teoria delle quali egli fond\u00f2 su una base innovativa, e pi\u00f9 in particolare lo sviluppo della funzione theta, come descritto nel suo trattato \"Fundamenta nova theoriae functionum ellipticarum\" (K\u00f6nigsberg, 1829), e in successivi articoli sul Journal f\u00fcr die reine und angewandte Mathematik di August Crelle, costituiscono le sue maggiori scoperte analitiche. Altre sue importanti ricerche riguardarono le equazioni differenziali, in particolare la teoria dell'ultimo moltiplicatore, che \u00e8 trattata nella sua opera \"Vorlesungen \u00fcber Dynamik\", edita da Alfred Clebsch (Berlino, 1866).\nFu negli sviluppi analitici che emergono in modo pi\u00f9 evidente le capacit\u00e0 di Jacobi; egli forn\u00ec importanti contributi di questo genere ad altri ambiti della matematica, come risulta evidente dagli articoli da lui pubblicati sul Journal di Crelle e altrove negli anni dal 1826 in poi. Egli fu uno dei primi cultori della teoria dei determinanti; in particolare, egli invent\u00f2 il determinante funzionale formato dagli \"n\"2 coefficienti differenziali delle \"n\"-uple di funzioni in \"n\" variabili indipendenti, che oggi porta il suo nome (Jacobiano) e che ha giocato un ruolo importante in molte ricerche di analisi.\nIn un articolo del 1835 Jacobi dimostr\u00f2 che: \nStudiando l'equazione quintica generale Jacobi riesce a ridurla alla forma\nScrisse articoli anche sui trascendenti abeliani e sulle sue ricerche in teoria dei numeri, all'interno della quale egli si occup\u00f2 soprattutto di completare il lavoro di Gauss.\nLa teoria planetaria e altri particolari problemi di dinamica simili impegnarono la sua attenzione di tanto in tanto. Mentre forniva contributi alla meccanica celeste, Jacobi nel 1836 introdusse l'integrale di Jacobi relativo a un sistema di coordinate celesti.\nEgli lasci\u00f2 una grande quantit\u00e0 di manoscritti, parte dei quali \u00e8 stata pubblicata a pi\u00f9 riprese nel Journal de Crelle. Altri suoi lavori comprendono \"Commentatio de transformatione integralis duplicis indefiniti in formam simpliciorem\" (1832), \"Canon arithmeticus\" (1839) e \"Opuscula mathematica\" (1846-1857). Il suo \"Gesammelte Werke\" (1881 - 1891) fu pubblicato dalla Berlin Academy. Un'altra opera importante \u00e8 costituita dalla teoria di Hamilton-Jacobi nell'ambito della meccanica razionale.\nIl risultato dei suoi lavori permise lo sviluppo in diversi campi: l'identit\u00e0 di Jacobi applicata alla teoria dei vettori; il determinante jacobiano nel campo delle equazioni differenziali e il simbolo di Jacobi applicato alla teoria dei numeri e alla crittografia."}
{"id": "92580", "revid": "599", "url": "https://it.wikipedia.org/wiki?curid=92580", "title": "Karl Gustav Jacob Jacobi", "text": ""}
{"id": "92581", "revid": "599", "url": "https://it.wikipedia.org/wiki?curid=92581", "title": "Hermann Klaus Hugo Weyl", "text": ""}
{"id": "92582", "revid": "599", "url": "https://it.wikipedia.org/wiki?curid=92582", "title": "Karl Gustav Jakob Jacobi", "text": ""}
{"id": "92583", "revid": "77574547", "url": "https://it.wikipedia.org/wiki?curid=92583", "title": "Carl Gustav Jakob Jacobi", "text": ""}
{"id": "92585", "revid": "1305772", "url": "https://it.wikipedia.org/wiki?curid=92585", "title": "GeneRally", "text": "GeneRally \u00e8 un videogioco freeware appartenente alla categoria dei simulatori di guida a schermata fissa. \u00c8 stato creato dai fratelli finlandesi Hannu e Jukka R\u00e4bin\u00e4 e la prima release pubblica del gioco risale al 16 maggio 2002. L'ultima versione del gioco \u00e8 la 1.2d, pubblicata il 6 gennaio 2018.\nModalit\u00e0 di gioco.\nLa grafica del gioco \u00e8 tridimensionale ma l'inquadratura \u00e8 fissa dall'alto e ricorda i vecchi giochi di guida arcade. Questa visuale facilita il gioco di pi\u00f9 persone sullo stesso PC tramite tastiera o gamepad.\nDalla schermata principale \u00e8 possibile selezionare i piloti in gara, i veicoli da utilizzare e le piste su cui correre. Il numero massimo di giocatori in gara \u00e8 6, i quali possono essere sia umani sia controllati dall'intelligenza artificiale, ossia in automatico dal computer. Nel caso di un solo giocatore selezionato la modalit\u00e0 di gioco \u00e8 quella \"time trial\"; altrimenti il gioco \u00e8 costituito da una o pi\u00f9 gare, in quest'ultimo caso facenti parte di un campionato, comprensivo di relativa classifica. La lunghezza delle gare si pu\u00f2 basare sul numero di giri oppure su una distanza in chilometri o in minuti. \u00c8 presente la simulazione del consumo di carburante e di gomme, con la possibilit\u00e0 di effettuare \"pit-stop\", anche per riparare eventuali danni. Durante la corsa \u00e8 possibile visualizzare il replay e salvare la partita per riprenderla in un secondo momento. Tra i 12 veicoli disponibili di default nel gioco vi sono, a titolo di esempio, una vettura di Formula 1, un'auto da rally e un monster truck.\nI percorsi inclusi nella versione di base di GeneRally sono fittizi, prevalentemente corti e semplici. I 36 tracciati presenti sono divisi in tre set: 16 negli \"Old Tracks\", fino alla versione 1.05 denominato \"GeneRally\"; 15 nei \"World Tracks\" (inizialmente \"World Tour\"), piste introdotte a partire dalla versione 1.05 del gioco e relative ciascuna a un Paese particolare; infine 5 \"Default Tracks\", presenti dalla versione 1.10. Un'ulteriore pista presente nelle prima versione beta del gioco in seguito non \u00e8 stata pi\u00f9 inserita, mentre un altro tracciato a tema invernale \u00e8 apparso solo nella versione 1.05 Christmas Edition. Il gioco \u00e8 inoltre fornito di un editor di tracciati per creare piste personalizzate.\nLe due lingue presenti nel gioco sono l'inglese e il finlandese, con la possibilit\u00e0 di aggiungerne delle altre. Oltre alla possibilit\u00e0 di inserire tracciati addizionali l'espandibilit\u00e0 del gioco riguarda altri aspetti come le vetture, i font, le palette e gli effetti sonori.\nSullo stesso computer possono giocare contemporaneamente fino a 6 giocatori, mentre non \u00e8 prevista una modalit\u00e0 multiplayer in rete; pertanto su internet vengono organizzati vari tipi di competizioni che in genere prevedono l'invio via e-mail di una schermata che attesti i risultati ottenuti e/o del file contenente la pista con i propri risultati registrati.\nSviluppo.\nDopo la release di GeneRally 1.05, risalente al 22 dicembre 2003, lo sviluppo del gioco si interruppe a causa degli impegni personali dei fratelli R\u00e4bin\u00e4. Tuttavia nel 2010 alcuni membri del forum ufficiale del gioco si misero in contatto con Hannu R\u00e4bin\u00e4, ottenendo il codice sorgente del gioco e potendo in questo modo portare avanti lo sviluppo dello stesso; tra gli sviluppatori delle versioni a partire dalla 1.10 figurano James Burgess, Rich Nagel, Markku Hyrk\u00e4s e Tuomo H\u00e4iki\u00f6. A distanza di pi\u00f9 di sette anni dalla precedente, il 18 febbraio 2011 \u00e8 stata pubblicata la versione 1.10, seguita poi da alcuni interventi di risoluzione di bug, con le release 1.10b e 1.10c, quest'ultima uscita il 2 maggio 2011. L'8 luglio 2012, in occasione del decimo anniversario della prima edizione del gioco, \u00e8 stata pubblicata una versione ulteriormente aggiornata, la 1.2, alla quale ne sono seguite altre due con diverse riparazioni di bug. Con la pubblicazione della versione 1.2 \u00e8 stata annunciata l'interruzione dello sviluppo attivo del gioco per lavorare ad un sequel. Tuttavia nel gennaio 2018 \u00e8 uscita la sottoversione 1.2d, che apporta solo correzioni di bug."}
{"id": "92592", "revid": "2039709", "url": "https://it.wikipedia.org/wiki?curid=92592", "title": "Vanellus vanellus", "text": "La pavoncella (Vanellus vanellus, ) \u00e8 un uccello di media grandezza diffuso in buona parte dell'Europa. Frequenta le pianure, i vasti territori coltivati a campi e zone parzialmente umide, ma la si incontra anche nei pascoli, fino a quote medio alte, nella stagione invernale e durante il passo. L'habitat, molto vasto, comprende l'Eurasia settentrionale, il Giappone e il Nordafrica. Particolarmente comune nei Paesi Bassi dove nidifica in gran numero. Si riproduce normalmente nell'Europa centrale e orientale, mentre sverna nell'Europa occidentale e meridionale ed in Nordafrica.\nCaratteristiche.\nAlto: da 28 a 31\u00a0cm; Apertura alare: da 70 a 76\u00a0cm; Peso: da 150 a 300\u00a0g.\nLe piume del dorso sono nere con riflessi bronzei, rosso-verdi. Bianca nella parte inferiore, con il sotto coda marrone e petto nero. Le gambe sono rosa pallido. La testa molto elegante con il lungo ciuffo (10\u00a0cm), largo sopracciglio bianco e becco nero. In volo le ali presentano una caratteristica forma arcuata.\nIl nome di questo volatile \u00e8 in varie lingue un indizio di sue caratteristiche peculiari. Quello italiano \"pavoncella\", si riferisce al colore del piumaggio del dorso che ha dei riflessi bronzei tipici del piumaggio del Pavone. Il nome inglese \"Lapwing\" si rif\u00e0 alle piroette (in inglese lapping) che il maschio esegue in aria durante la parata nuziale. Il nome latino \"Vanellus\" invece fa riferimento al suo grido d'allarme che ricorda il rumore che fa il grano quando ricade nel vaglio.\nSistematica.\n\"Vanellus vanellus\" non ha sottospecie, \u00e8 monotipico.\nNidificazione e dieta.\nIl nido \u00e8 un semplice buco nella terra, spesso un poco rialzato per permettere un controllo della zona circostante. Il maschio scava vari nidi la femmina ne sceglier\u00e0 il migliore. La femmina depone circa 4 uova di colore marrone chiaro, striati e macchiettati di marrone scuro, tra la met\u00e0 di marzo e aprile, raramente fa seguito una seconda covata. La cova dura circa 4 settimane assicurata dalla femmina e dal maschio. Alla nascita i piccoli abbandonano immediatamente il nido. Sono accuditi da entrambi i genitori e dopo 35-40 giorni raggiungono il piumaggio definitivo e l'indipendenza. La pavoncella si nutre essenzialmente di coleotteri, di mosche e altri insetti, ma anche di ragni, lombrichi e altri invertebrati. Non disdegna nella dieta anche qualche seme di pino o di graminacee."}
{"id": "92594", "revid": "57342", "url": "https://it.wikipedia.org/wiki?curid=92594", "title": "David di Donatello per la migliore attrice protagonista", "text": "Il David di Donatello per la migliore attrice protagonista \u00e8 uno dei pi\u00f9 importanti riconoscimenti italiani per la recitazione che possa essere attribuito a un'attrice.\nViene assegnato annualmente, come riconoscimento di categoria dei David di Donatello, a partire dalla prima edizione del 1956, con l'eccezione di quelle del 1957, del 1960 e del 1962.\nStoria.\nLa formula della premiazione \u00e8 andata modificandosi negli anni, passando da un riconoscimento diretto alla vincitrice ad un sistema di candidature.\nIn alcune edizioni, si sono verificate delle condizioni di \"ex aequo\" fra due vincitrici: Gina Lollobrigida e Silvana Mangano nel 1962, ancora la Lollo e Monica Vitti nel 1969, la stessa Vitti e Florinda Bolkan nel 1971, ancora Florinda Bolkan e Silvana Mangano nel 1973, Sophia Loren e Monica Vitti nel 1974, ancora Sophia Loren e Mariangela Melato nel 1978, Valeria D'Obici e Mariangela Melato nel 1981. Da questa edizione, per oltre trent'anni, non si \u00e8 pi\u00f9 verificata una condizione di parit\u00e0.\nL'attrice che ha vinto pi\u00f9 volte il premio \u00e8 Sophia Loren, con sette statuette. Monica Vitti e Margherita Buy hanno ottenuto cinque vittorie; Mariangela Melato e Valeria Bruni Tedeschi quattro.\nLa prima attrice non italiana a vincere il premio \u00e8 stata la brasiliana Florinda Bolkan (nel 1971 e 1973). Nel 1986, \u00e8 toccato alla spagnola \u00c1ngela Molina, nel 1987 alla norvegese Liv Ullmann, nel 1988 alla russa Elena Safonova. Nel 2004, \u00e8 stata premiata la spagnola Pen\u00e9lope Cruz, seguita dalla slovacca Barbora Bobu\u013eov\u00e1 nel 2005, dalla russa Ksenia Rappoport nel 2007 e dalla cinese Zhao Tao nel 2012."}
{"id": "92597", "revid": "574302", "url": "https://it.wikipedia.org/wiki?curid=92597", "title": "David di Donatello per il miglior attore protagonista", "text": "Il David di Donatello per il miglior attore protagonista \u00e8 universalmente riconosciuto come il pi\u00f9 prestigioso riconoscimento italiano per la recitazione che possa essere attribuito ad un attore, in un ruolo da protagonista.\n\u00c8 un premio cinematografico assegnato annualmente nell'ambito dei David di Donatello, a partire dalla prima edizione, con l'eccezione delle edizioni del 1957, 1958 e 1959. Gli attori che hanno vinto pi\u00f9 volte questo premio sono Alberto Sordi e Vittorio Gassman, che se lo sono aggiudicati in ben sette occasioni.\nVincitori e candidati.\nNegli anni dal 1956 al 1980, non \u00e8 adoperato il sistema della candidatura, per cui il premio \u00e8 conferito direttamente al vincitore (tranne nel 1957, 1958 e 1959, quando il premio non viene assegnato).\nDall'edizione del 1981 viene introdotto il sistema di candidature. Inizialmente i candidati al premio sono tre: a volte a causa di ex aequo fra le stesse nomination, i candidati al premio risultano quattro. La formula viene modificata nelle edizioni del 1990, 1991, 1997 e 2000 quando viene introdotto il meccanismo delle cinque candidature. Dal 1992 al 2002 le candidature al premio tornano ad essere tre. Dall'edizione del 2003, la formula delle cinque candidature \u00e8 introdotta nuovamente e stavolta in maniera costante."}
{"id": "92598", "revid": "124832693", "url": "https://it.wikipedia.org/wiki?curid=92598", "title": "David di Donatello per la migliore attrice non protagonista", "text": "Il David di Donatello per la migliore attrice non protagonista \u00e8 un premio cinematografico assegnato annualmente nell'ambito dei David di Donatello, a partire dall'edizione del 1981.\nVincitori e candidati.\nI vincitori sono indicati in grassetto."}
{"id": "92599", "revid": "574302", "url": "https://it.wikipedia.org/wiki?curid=92599", "title": "David di Donatello per il miglior attore non protagonista", "text": "Il David di Donatello per il miglior attore non protagonista \u00e8 un premio cinematografico assegnato annualmente nell'ambito dei David di Donatello, a partire dalla edizione del 1981."}
{"id": "92600", "revid": "2225", "url": "https://it.wikipedia.org/wiki?curid=92600", "title": "Sal\u00f2 o le centoventi giornate di Sodoma", "text": ""}
{"id": "92607", "revid": "484362", "url": "https://it.wikipedia.org/wiki?curid=92607", "title": "Quantum mutatus ab illo!", "text": "La frase latina Quantum mutatus ab illo! (in italiano Quanto diverso da quello (che \u00e8 stato)) si trova nell'Eneide (II, 274) di Publio Virgilio Marone, pronunciata da Enea, al quale appare in sogno Ettore non in sembianze di eroe della guerra di Troia, bens\u00ec coperto di piaghe sanguinanti.\nIn genere viene citata quando ci si trova davanti a persone o cose che hanno cambiato aspetto o atteggiamento dall'ultima volta in cui si sono viste. "}
{"id": "92610", "revid": "117849907", "url": "https://it.wikipedia.org/wiki?curid=92610", "title": "Quandoque bonus dormitat Homerus", "text": "La locuzione latina Quandoque bonus dormitat Homerus significa \"anche il grande Omero talvolta sonnecchia\". La locuzione \u00e8 anche diffusa nelle forme interdum dormitat bonus Homerus, quandoquidem dormitat Homerus e aliquando bonus dormitat Homerus.\nLa frase risale in origine a Orazio ed \u00e8 contenuta nel verso 359 della sua \"Ars poetica\", dove viene utilizzata per far intendere che talvolta anche il sommo Omero, poeta per antonomasia, si pu\u00f2 permettere momenti di disattenzione, cali di tensione che lo portano non a sbagliare ma a momenti di distrazione. In particolare, Orazio si riferisce al problema delle contraddizioni, anche evidenti, che affliggono luoghi distanti dei poemi omerici, circostanze che sono divenute, nella elaborazione dei filologi alessandrini, un campo di prova della cosiddetta \"Questione omerica\". Senza entrare nello specifico, Orazio si limita a citare l'esempio omerico per invocare indulgenza sulle cadute di stile degli autori che vantano un'ampia produzione scritta.\nOggi l'espressione viene utilizzata con tono scherzoso e umoristico per sostenere che anche le persone famose, o geniali e talentuose, commettono a volte degli errori, oppure compiono qualche passo falso (ad esempio, quando un autore pubblica un libro non all'altezza della sua fama o con qualche pagina noiosa).\nUn altro uso \u00e8 quello che sottolinea l'inevitabilit\u00e0 dell'errore per l'uomo comune (un senso simile a quello dell'espressione \"Errare humanum est...\"), dal momento che perfino i grandissimi (come Omero) possono talvolta incorrervi."}
{"id": "92611", "revid": "466539", "url": "https://it.wikipedia.org/wiki?curid=92611", "title": "Keith Richards", "text": "Nel 2003, la rivista musicale Rolling Stone lo classific\u00f2 al decimo posto nella lista dei migliori chitarristi di sempre, nella lista aggiornata del 2011 sal\u00ec al quarto posto.\nBiografia.\nInfanzia e adolescenza.\nKeith Richards \u00e8 l'unico figlio di Bertrand Richards e Doris Dupree Richards. Nacque al Livingston Hospital di Dartford, nel Kent. Suo padre era un operaio ferito nella seconda guerra mondiale durante l'invasione della Normandia. I nonni paterni di Richards, Ernie ed Eliza Richards, erano socialisti e leader civici, Eliza divenne anche sindaco del distretto municipale di Walthamstow nell'Essex nel 1941. La famiglia del suo bisnonno ebbe origine in Galles.\nSuo nonno materno, Augustus Theodore \"Gus\" Dupree, che and\u00f2 in tourn\u00e9e in Gran Bretagna con una grande band jazz, Gus Dupree e His Boys, favor\u00ec il suo interesse per la chitarra. Keith ha detto che \u00e8 stato Dupree a dargli la sua prima chitarra. Suo nonno lo \"prese in giro\" con una chitarra che era su uno scaffale che non riusciva a raggiungere in quel momento. Alla fine, Dupree gli disse che se Richards avesse raggiunto la chitarra, avrebbe potuto averla. Egli ha quindi escogitato tutti i modi per raggiungerla, incluso mettere libri e cuscini su una sedia, fino a quando finalmente ha ottenuto lo strumento, dopo di che suo nonno gli ha insegnato i rudimenti della sua prima melodia, \" Malague\u00f1a \" lasciandogli tenere la chitarra, che ha definito \" il premio del secolo \". Richards suonava a casa, ascoltando le registrazioni di Billie Holiday, Louis Armstrong, Duke Ellington e altri. Suo padre, d'altra parte, denigr\u00f2 l'entusiasmo musicale di suo figlio. Uno dei suoi primi eroi della chitarra fu il chitarrista di Elvis Scotty Moore.\nFrequent\u00f2 la scuola elementare di Wentworth con Mick Jagger e fu suo vicino fino al 1954 quando la sua famiglia si trasfer\u00ec. Dal 1955 al 1959, Richards frequent\u00f2 la Dartford Technical High School for Boys. Reclutato dal maestro di cappella di Dartford Tech, RW \"Jake\" Clare, ha cantato in un trio di ragazzi soprani presso, tra le altre occasioni, l'abbazia di Westminster per la regina Elisabetta II. Nel 1959 fu espulso dalla Dartford Tech per assenze e trasferito al Sidcup Art College, dove incontr\u00f2 Dick Taylor. A Sidcup, devi\u00f2 i suoi studi e dedic\u00f2 pi\u00f9 tempo a suonare la chitarra con altri studenti nella stanza dei ragazzi. A questo punto, Keith aveva imparato la maggior parte degli assoli di Chuck Berry.\nIncontr\u00f2 Jagger su un treno mentre questo stava andando a lezione alla London School of Economics. Gli album ritmici e blues per corrispondenza di Chess Records di Chuck Berry e Muddy Waters che Jagger si portava dietro rivelarono un interesse reciproco e portarono a un rinnovamento della loro amicizia. Insieme all'amico in comune Dick Taylor, Jagger cantava in una band amatoriale, Little Boy Blue and the Blue Boys, a cui Richards si un\u00ec presto. The Blue Boys ha foldato quando Brian Jones, dopo aver condiviso i pensieri sul loro comune interesse per la musica blues, ha invitato Mick e Keith al pub Bricklayers Arms, dove hanno poi incontrato Ian Stewart.\nA met\u00e0 del 1962, Keith lasci\u00f2 il Sidcup Art College per dedicarsi alla musica e si trasfer\u00ec in un appartamento di Londra con Mick Jagger e Brian Jones. I suoi genitori divorziarono all'incirca nello stesso periodo, il che lo fece rimanere vicino a sua madre e rimanere estraneo a suo padre fino al 1982.\nDopo che i Rolling Stones firmarono un contratto con la Decca Records nel 1963, il manager della band, Andrew Loog Oldham, lasci\u00f2 cadere la s dal cognome di Richards, credendo che \"Keith Richard\", nelle sue parole, \"apparisse pi\u00f9 pop\". Alla fine degli anni '70 egli ristabil\u00ec la s nel suo cognome.\nI Rolling Stones.\n\u00c8 noto al grande pubblico soprattutto in qualit\u00e0 di membro dei Rolling Stones, il gruppo da lui fondato assieme al cantante Mick Jagger e Brian Jones nel 1962.\nPrima ancora i tre fondarono i Little Boy Blue and The Blue Boys, primo abbozzo della futura matrice Rhythm and Blues che prender\u00e0 vita negli Stones.\nAppassionato di bluesmen come Jimmy Reed, Muddy Waters, Bo Diddley e Slim Harpo, Keith gi\u00e0 a 16 anni conosceva i riff di Chuck Berry (suo vero idolo) alla perfezione. Grazie a Brian Jones, viene a conoscenza di Robert Johnson, il cui stile lo influenz\u00f2 enormemente, nell'approccio al Blues.\nSul finire degli anni '60, stringe una profonda amicizia con Gram Parsons, che gli trasmette l'amore per il country e le ballate.\nNel 1973, in occasione delle registrazioni di \"Goats Head Soup\", Keith Richards arriva per la prima volta in Giamaica a contatto col reggae: l'amore per questa musica \u00e8 travolgente al punto che anche la musica dei Rolling Stones non sar\u00e0 pi\u00f9 la stessa.\nCon l'arrivo di Ronnie Wood, come sostituto di Mick Taylor e membro stabile della band inglese, Keith trova un ottimo amico, cui accompagnarsi in grandi performance chitarristiche e sbornie colossali.\nKeith Richards ha collaborato, inoltre, con artisti come Chuck Berry, Bo Diddley, Eric Clapton, John Lee Hooker, Muddy Waters, Tom Waits, Bono e The Edge degli U2, Norah Jones, i Faces, Peter Tosh, Ziggy Marley, Tina Turner, Willie Nelson, John Phillips, George Jones, Levon Helm, Scotty Moore, Rick Danko e Aretha Franklin.\nIl 27 aprile 2006 venne ricoverato nell'ospedale di Auckland, Nuova Zelanda, dove il chitarrista si trovava per una vacanza, a causa di una commozione cerebrale (procuratasi cercando di arrampicarsi su una palma da cocco). \u00c8 stato dimesso l'11 maggio, dopo un intervento chirurgico al cervello.\nIl 26 ottobre 2010 \u00e8 uscita la sua autobiografia, \"Life\".\nIl 18 settembre 2015 \u00e8 uscito il suo quarto album solista Crosseyed Heart.\nStile di vita.\nUso di droghe.\nDotato di una personalit\u00e0 forte e trascinante, ha condotto una vita frenetica, caratterizzata da eccessi con droghe, alcol, sesso, sigarette e da tour continui. Per il suo stile di vita sregolato e per il suo talento come chitarrista Keith Richards \u00e8 la perfetta personificazione del Rock 'n' roll. Non ha mai fatto mistero di essere stato un assiduo consumatore di droghe di ogni tipo almeno fino al 2006, quando ha dichiarato di aver smesso di farne uso, per l'ormai bassa qualit\u00e0 delle sostanze.\nFamosa \u00e8 la sua frase in cui dice: \"Io non ho mai avuto problemi con la droga. Ho avuto problemi con la polizia\".\nVita privata e relazioni personali.\nDal 1964 al 1966, Keith ha vissuto una relazione complicata con la modella Linda Keith, figlia di Alan Keith. I due vissero per un periodo nella casa di Keith a Carlton Hill, fino a quando si lasciarono, a causa dei problemi con la droga di Linda. Keith, che al tempo non assumeva stupefacenti particolarmente pesanti, avvis\u00f2 i genitori di lei della situazione e questa fu la goccia che fece traboccare il vaso.\nNel 1967, poco dopo la rottura con Linda, Keith intraprende una relazione con l'attrice e modella italo-tedesca Anita Pallenberg, allora fidanzata dell'amico e compagno di gruppo Brian Jones; Keith e Anita fuggirono insieme durante un viaggio in Marocco con gli altri membri del gruppo e convissero fino al 1978. Durante la loro relazione ebbero tre figli: Marlon (nato il 10 agosto 1969), Angela (il cui nome originale era \"Dandelion\"; nata il 17 aprile 1972) e Tara (nato il 26 marzo 1976); quest'ultimo mor\u00ec per un problema respiratorio, il 6 giugno dello stesso anno. Keith e Anita si lasciano alla fine degli anni 1970, perch\u00e9, a detta di entrambi, erano \u00abmolto innamorati, ma nocivi l'uno per l'altra\u00bb, infatti avevano avuto innumerevoli problemi con la droga.\nKeith nel 1979 conosce l'attuale moglie, la modella Patti Hansen con cui si fidanza nello stesso periodo. Il 18 dicembre 1983, giorno del quarantesimo compleanno di Keith, i due si sposano. La coppia ha due figlie: Theodora Dupree (nata il 18 marzo 1985) e Alexandra Nicole (nata il 28 luglio 1986). Entrambe sono famose modelle.\nAltre attivit\u00e0.\nCinema.\nNel 2007 Keith Richards ha interpretato il ruolo del capitano Edward Teague, padre di Jack Sparrow (quest'ultimo interpretato dall'attore statunitense Johnny Depp) nel film \"Pirati dei Caraibi - Ai confini del mondo\", ruolo che ha poi ripreso anche nel quarto capitolo, \"Pirati dei Caraibi - Oltre i confini del mare\" (2011): lo stesso Depp ha affermato di essersi ispirato al chitarrista per interpretare il ruolo del capitano Sparrow, oltre a non avere mai nascosto la sua passione primigenia per la musica e la sua amicizia proprio con Richards.\nProgetti di solidariet\u00e0.\nPartecipa con chitarra e voce al video \"Get Up Stand Up\" della fondazione \"Playing for Change\" per la raccolta di fondi da destinare a progetti di educazione tramite la musica nei paesi del terzo mondo.\nStile ed equipaggiamento musicale.\nRichards si \u00e8 reso famoso, in ambito musicale, per l'utilizzo, in fase di accompagnamento, al fine di creare un suono pi\u00f9 fluido, della cosiddetta accordatura in Sol aperto (o \"Open G Tuning\"), una particolare \"accordatura aperta\", a cinque corde, ottenuta rimuovendo la sesta corda (Mi basso), e abbassando di un tono la quinta (da La a Sol) e la prima (da Mi a Re). Il suo stile chitarristico \u00e8 di derivazione blues, genere di cui \u00e8 da sempre un appassionato. Keith Richards riveste sin dagli inizi un ruolo fondamentale nei Rolling Stones: contribuisce alla costruzione del ritmo, improvvisa e tipicizza il suono attribuendogli il carattere \"ruvido e sporco\" che da sempre contraddistingue gli Stones. Inoltre \u00e8 lui che, insieme a Mick Jagger, dal 1964 scrive le canzoni del gruppo.\nVoce solista in brani dei Rolling Stones.\nDi seguito \u00e8 riportato un elenco delle tracce pubblicate ufficialmente dai Rolling Stones in cui Keith Richards canta la voce solista:"}
{"id": "92614", "revid": "486946", "url": "https://it.wikipedia.org/wiki?curid=92614", "title": "Reunion", "text": ""}
{"id": "92615", "revid": "2812", "url": "https://it.wikipedia.org/wiki?curid=92615", "title": "Kenia", "text": ""}
{"id": "92616", "revid": "1429175", "url": "https://it.wikipedia.org/wiki?curid=92616", "title": "Arcades ambo", "text": "Arcades ambo.\nTraduzione letterale: \"Arcadi entrambi\".\nLocuzione latina utilizzata da Virgilio, nella VII \"Egloga\" (v. 4), in riferimento ai due pastori dell'Arcadia Tirsi e Coridone.\nViene generalmente usata, spesso in senso spregiativo, per indicare due persone simili di carattere o aventi interessi comuni."}
{"id": "92617", "revid": "72396", "url": "https://it.wikipedia.org/wiki?curid=92617", "title": "Festival del cinema di Locarno", "text": ""}
{"id": "92618", "revid": "1820890", "url": "https://it.wikipedia.org/wiki?curid=92618", "title": "Decolonizzazione", "text": "La decolonizzazione \u00e8 il processo politico attraverso il quale un possedimento coloniale assurge all'indipendenza nazionale, sia attraverso atti unilaterali che concordati con l'ex Paese colonialista.\nLa decolonizzazione politica moderna ebbe inizio nel secondo dopoguerra, con l'indipendenza dell'India nel 1947, e si concluse nel 1999, con la restituzione di Macao (ultimo dominio coloniale portoghese ed europeo in Asia) alla Cina.\nLa nascita dei nazionalismi indigeni.\nNelle colonie, ossia nei territori occupati o controllati da uno stato straniero, si sviluppa sempre un'opposizione e/o una resistenza nei confronti dei colonizzatori e questo porta normalmente, nel corso del tempo, a reazioni, a volte violente, della popolazione indigena a cui il dominatore risponde spesso con azioni repressive.\nGli anni tra le due guerre mondiali ebbero un ruolo cruciale nel rapporto tra colonizzatori e colonizzati, questo periodo rappresenta infatti, l'apogeo del colonialismo, in quanto in seguito alla Prima guerra mondiale e al conseguente Trattato di Versailles, i possedimenti ottomani e tedeschi vennero ridistribuiti sotto forma di mandati a Gran Bretagna, Francia, Belgio e Sudafrica. Questo ampliamento delle colonie, accompagnato da un sempre maggiore sostegno e scambio economico con esse, a favore delle madripatrie, si consolid\u00f2 con la Crisi del 1929 in quanto fu anche grazie alle attivit\u00e0 estrattive e alle coltivazioni intensive delle colonie, che le potenze coloniali poterono affrontare la crisi. Oltre all'importanza economica, le colonie svolsero un ruolo fondamentale, gi\u00e0 durante la Prima guerra mondiale, in quanto esse diedero un importante sostegno allo sforzo bellico delle madripatrie, che contribu\u00ec alla vittoria alleata. Furono queste le motivazioni che spiegano il particolare attaccamento dei governi e dell'opinione pubblica al mantenimento del sistema coloniale.\nDurante la Grande Guerra, in cambio del contributo allo sforzo bellico, le potenze coloniali avevano fatto, alle colonie, promesse di riforma, che in molti casi non mantennero nel dopoguerra, scatenando una prima ondata di proteste. Da queste nacque in molte localit\u00e0, una prima forma di coscienza nazionalista indigena. Le potenze coloniali giustificavano il loro operato su uno scambio che loro consideravano \u201calla pari\u201d: oltre a mantenere la pace interna ed esterna alle colonie, esse avevano il compito di portare alle popolazioni indigene la civilt\u00e0 e il progresso che stavano alla base della cultura europea; in cambio le colonie contribuivano con lo sfruttamento delle proprie risorse a favore dei bisogni materiali del mondo moderno. Questa reciprocit\u00e0 fu a dir poco parziale. Anche se in molti casi le potenze coloniali si occuparono di creare nelle colonie un sistema sanitario, molte infrastrutture e un sistema di scolarizzazione, \u00e8 altrettanto vero che gli Europei si preoccuparono per lo pi\u00f9 di indirizzare la coltura delle terre verso il loro esclusivo interesse, con un conseguente sfruttamento delle popolazioni locali e un'ampia appropriazione del territorio, la costituzione di entit\u00e0 capitalistiche (banche, societ\u00e0 minerarie e commerciali) e il controllo sulla manodopera indigena.\nTutta questa situazione port\u00f2 innanzitutto a un incremento demografico senza precedenti, causato, appunto, dalla pacificazione e dall'istituzione di sistemi sanitari, ma anche un conseguente impoverimento della popolazione indigena, causata dallo sviluppo delle coltivazioni speculative, a discapito delle colture alimentari e dell'allevamento del bestiame. La crisi del 1929 aggrav\u00f2 ulteriormente la situazione, smentendo l'affermazione delle potenze coloniali di assicurare il progresso e il benessere dei colonizzati. Masse di contadini e minoranze operaie si opposero al potere coloniale, ma furono tuttavia le categorie pi\u00f9 agiate o almeno istruite, a concepire i termini e gli strumenti della \u201c(ri)conquista dell'indipendenza\u201d. Difatti dal progresso economico, dell'istruzione e dell'urbanizzazione nacquero le cosiddette \u201cborghesie indigene\u201d che ruppero progressivamente o brutalmente i legami iniziali con il sistema coloniale per assumere la guida del movimento nazionalista. Avendo avuto accesso all'insegnamento occidentale, queste \u00e9lite locali utilizzarono le armi intellettuali e ideologiche che avevano ricevuto per reclamare la propria indipendenza. Ad eccezione dell'Africa nera, dove la coscienza nazionale tard\u00f2 ad affermarsi, la crisi degli anni Trenta fu decisiva nello sviluppo dei nazionalismi; quest'ultima permise a una generazione di leader istruiti dall'Occidente di ritorcere contro le potenze coloniali i principi democratici che avevano da loro appreso e di aizzare le masse popolari al fine di rivendicare la propria indipendenza.\nI popoli colonizzati, privati della propria storia, della propria cultura, trovarono nel nazionalismo le vie della riappropriazione della loro identit\u00e0, che furono essenzialmente tre:\nDavanti alla nascita dei nazionalismi, le potenze coloniali, si mostrarono intimidite. Tuttavia contemporaneamente erano rassicurate dalla lealt\u00e0 che le colonie avevano dimostrato, nel sostegno bellico alle madripatrie durante il Primo conflitto mondiale e, dalla convinzione che l'opinione pubblica fosse pienamente convinta dei benefici del sistema coloniale. Le potenze coloniali erano convinte della loro missione civilizzatrice e della legittimit\u00e0 del proprio dominio. Le potenze europee si preoccuparono quindi soltanto di denunciare i leader nazionalisti, facendoli passare come un pugno di agitatori e di reprimere le manifestazioni di protesta. Molti furono i mezzi repressivi utilizzati, dall'interdizione (giornali, riunioni, associazioni, partiti...) alle multe, dalla prigione all'esilio. I leader nazionalisti, furono trattati duramente, ma la brutalit\u00e0 delle repressioni ebbe tuttavia i suoi limiti, in quanto aveva per contro di conferire alle vittime l'aura di martiri, e risultava inoltre essere in eccessiva contraddizione con i principi democratici, tanto pubblicizzati dalle madripatrie.\nDopo il 1935, con la ripresa economica, unita ad alcuni gesti di distensione politica, si ebbe un freno alle rivolte nazionaliste, cos\u00ec che le potenze coloniali poterono confrontarsi con un sentimento di sicurezza che venne smentito di l\u00ec a poco. La crisi aveva ormai contribuito alla formazione di basi solide ai nazionalismi, determinando in modo pressoch\u00e9 definitivo i termini di rivendicazione, ma soprattutto, le personalit\u00e0 di spicco e le basi sociali.\nLa Seconda Guerra Mondiale.\nLa Seconda guerra mondiale ebbe un ruolo fondamentale nel processo di decolonizzazione in quanto rappresent\u00f2 la scintilla che port\u00f2 all'indipendenza della maggior parte delle colonie.\nCi\u00f2 che rese la Seconda Guerra Mondiale un evento importante per la decolonizzazione fu innanzitutto il fatto che le potenze coloniali sfruttarono nuovamente risorse umane e materiali delle colonie, al fine di sostenere il proprio sforzo bellico; ci\u00f2 comport\u00f2 in molti casi feroci ribellioni da parte dei coloni, che si videro nuovamente costretti a combattere una guerra non loro, senza avere niente in cambio. Inoltre nella Seconda Guerra Mondiale il conflitto si estese anche nei continenti africano e asiatico, facendo s\u00ec che le colonie diventassero una posta in gioco strategica e politica molto importante, facendone oggetto di campagne di occupazione e di propaganda straniere che costringevano le potenze coloniali a una posizione di difesa. A questo proposito la guerra favor\u00ec l'affermazione dei nazionalismi e la radicalizzazione delle loro rivendicazioni, a cui troppo spesso le madripatrie non seppero offrire altro che risposte vaghe.\nAll'indomani della guerra, nelle colonie, il ritorno allo \u201cstatus quo\u201d era pressoch\u00e9 impossibile; quelle che una volta erano considerate le potenze europee si trovarono indebolite dalla guerra, in preda ai problemi di ricostruzione e dipendenti dagli aiuti americani. Dal nuovo panorama mondiale, configuratosi dopo la guerra, emersero due realt\u00e0 principali: la bipolarit\u00e0 tra Stati Uniti d'America e Unione Sovietica; dove entrambe le potenze erano favorevoli alla fine degli imperi coloniali, la prima per motivi di tradizione storica e la seconda per convinzione ideologica. In secondo luogo, l'avvio di un'internazionalizzazione nel quadro della Carta delle Nazioni Unite; che in modo congiunto o separato alla prima porter\u00e0 alla dissoluzione degli imperi coloniali.\nL'ONU.\nL'ONU svolse un ruolo fondamentale nella storia della decolonizzazione, che pu\u00f2 essere considerato sproporzionato rispetto alle clausole dello Statuto delle Nazioni Unite, adottato a San Francisco il 26 giugno del 1945, i cui principi in materia coloniale erano molto moderati e restrittivi. La Carta del 1945 riconosceva l'esistenza di territori \u201cnon-self-governing\u201d (non autonomi). Gli ex-mandati divennero territori sotto \u201ctutela\u201d (concetto simile a quello del \u201cmandato\u201d) attribuendo ai governi coloniali il carattere di amministratori fiduciari temporanei; la novit\u00e0 stava nel fatto che il Consiglio di tutela dell'ONU aveva il diritto di ispezione, per accertare i progressi compiuti verso l'indipendenza.\nLa Libia e la Somalia italiane furono poste sotto questo statuto, mentre gli ex possedimenti giapponesi e specialmente la Corea rappresentarono un caso a parte. Per quanto riguarda i territori \u201cnon-self-governing\u201d, la Carta delle Nazioni Unite obbligava le potenze coloniali a \u201cpromuovere il progresso delle loro popolazioni\u201d e a tenere aggiornata l'ONU. La Francia, ottenne inoltre che fosse vietato all'ONU \u201cogni intervento negli affari di esclusiva competenza nazionale degli stati\u201d: si trattava del famoso \u201carticolo 2, paragrafo 7\u201d della Carta, di cui la Francia avrebbe fatto largo uso (e che era gi\u00e0 presente nel patto della Societ\u00e0 delle Nazioni).\nIl ruolo dell'ONU nel processo di decolonizzazione fu inizialmente marginale, soprattutto per quanto riguarda la prima ondata di decolonizzazioni; ma dal momento in cui le ex-colonie divennero un numero sempre maggiore all'interno dell'ONU, con una conseguente influenza sempre maggiore nelle decisioni dell'Organizzazione, in quanto da 23 membri afroasiatici del 1955 divennero 46 nel 1960 e 70 (pi\u00f9 della met\u00e0) alla fine del 1971. Le ex-colonie poterono esprimersi, ancor prima di diventare la maggioranza, il 14 dicembre del 1960 quando, con il sostegno dei paesi dell'Est, fu adottata una dichiarazione sulla concessione dell'indipendenza ai popoli e ai paesi coloniali. Questa dichiarazione (\"risoluzione 1514 - XV del 14 dicembre 1960\"), conosciuta come la \"Dichiarazione sulla decolonizzazione\", proclam\u00f2 che il colonialismo doveva essere portato a termine rapidamente e incondizionatamente. La Dichiarazione, che inizialmente era solo una risoluzione dell'Assemblea Generale, divent\u00f2 un Comitato, composto da 17 membri (24, nel 1962). Nacque cos\u00ec il Comitato di decolonizzazione dell'ONU con il compito di monitorare l'attuazione della Dichiarazione e formulare raccomandazioni sulla sua applicazione. Il testo della Dichiarazione, afferma che la sottomissione dei popoli, il loro dominio e il loro sfruttamento costituisce una negazione dei diritti umani fondamentali in contrasto con la Carta delle Nazioni Unite e impedisce la promozione della pace nel mondo e la cooperazione. Il Comitato di decolonizzazione dell'ONU, \u00e8 un organo non previsto dalla Carta delle Nazioni Unite, ma dotato di una struttura permanente, con sottocomitati, una segreteria e missioni con relazioni \u201cad hoc\u201d.\nLe ex colonie si sono \u201cservite\u201d del sistema ONU, creando strutture nuove attente ai loro problemi. Tra le creazioni pi\u00f9 importanti volute dai paesi decolonizzati, oltre al comitato per la decolonizzazione, troviamo infatti l'UNCTAD (congresso delle nazioni unite sul commercio e lo sviluppo), l'UNDP (programma delle nazioni unite per lo sviluppo) e l'UNIDO (l'organizzazione delle nazioni unite per lo sviluppo industriale). I paesi decolonizzati, inoltre, dominarono i dibattiti dell'assemblea generale e il voto delle risoluzioni e si accaparrarono alcuni organi specializzati come l'ILO e l'UNESCO, dai quali, nel 1984, Gran Bretagna e Stati Uniti si sono ritirati, stanchi delle rituali diatribe contro le malefatte dell'imperialismo occidentale.\nLa decolonizzazione del terzo mondo.\nLa decolonizzazione pu\u00f2 essere suddivisa in tre fasi principali: la prima ebbe inizio negli anni Quaranta e vide la decolonizzazione del subcontinente indiano e di gran parte del Sud-Est asiatico; la seconda fase \u00e8 identificabile negli anni Cinquanta, quando l'indipendenza fu conquistata dagli stati dell'Africa settentrionale; la terza e ultima fase ebbe inizio negli anni Sessanta quando la decolonizzazione si verific\u00f2 con particolare rapidit\u00e0 e intensit\u00e0, nell'Africa subsahariana.\nLa prima fase.\nIl primo paese asiatico a raggiungere l'indipendenza nel secondo dopoguerra fu quello delle Filippine, proclamate repubblica nel 1946. Durante la guerra, insieme alla Birmania e all'Indonesia, le Filippine avevano ottenuto da Tokyo la promessa di una piena sovranit\u00e0 e difficilmente la restaurazione della tutela americana avrebbe potuto non tenerne conto, ma Washington vi mantenne basi aeree e navali.\nL'India conquist\u00f2 l'indipendenza il 15 agosto del 1947, con lei anche il Pakistan che and\u00f2 a costituire uno stato a parte dopo un lungo contrasto tra induisti e musulmani che provoc\u00f2 la morte di mezzo milione di persone e milioni di rifugiati. Negli anni tra le due guerre mondiali, Mahatma Gandhi, leader spirituale del paese attraverso le teorie del Satyagraha, cio\u00e8 la disobbedienza civile e la nonviolenza, era riuscito a fare clamorose proteste, come la famosa Marcia del sale, e ad avere l'appoggio popolare degli indiani. L'India durante la seconda guerra mondiale aveva proposto di unirsi agli Alleati in cambio della totale indipendenza, ma non venne totalmente accettata. Le continue proteste iniziarono a dare i frutti e la Gran Bretagna promise l'indipendenza all'India nel 1946 e la concesse nel 1947. Con l'indipendenza dell'India inizi\u00f2 il declino dell'impero Britannico. Gli induisti, capeggiati dal Mahatma Gandhi, lottavano per un'indipendenza che aveva come obiettivo la costituzione di un unico stato a maggioranza induista. La minoranza musulmana, che aveva costituito una propria organizzazione - la Lega Musulmana Panindiana con a capo Jinnah - rivendicava invece la creazione di una nazione separata. La divisione fu accompagnata da esodi di popolazione di proporzioni bibliche e da violenze a carattere religioso che fecero pare due milioni di vittime. Gandhi venne poi assassinato il 30 gennaio 1948 da un fanatico Ind\u00f9.\nDopo l'indipendenza dell'India, il governo britannico si preoccup\u00f2 di rendere indipendenti anche gli stati satelliti; Birmania e Ceylon ebbero accesso all'indipendenza senza particolari problemi rispettivamente il 2 gennaio e il 4 febbraio del 1948, dopo una graduale serie di concessioni. L'Indonesia olandese, dovette invece, affrontare un periodo di guerre e trattative che videro entrare in campo prima la Gran Bretagna, poi gli Stati Uniti e L'ONU, prima di conquistare l'indipendenza nel 1949 sotto il nome di Stati Uniti d'Indonesia, anche se unita temporaneamente alla corona olandese.\nLa seconda fase.\nLa Libia ottenne l'indipendenza nel 1951, dopo una serie di trattative tra l'Italia e l'ONU, che videro l'ascesa di Mohammed Idris, che nel 1949 rivendic\u00f2 l'indipendenza libica sotto la propria sovranit\u00e0. Dopo il consenso dell'ONU nel dicembre 1949 con la risoluzione 289 che stabiliva la proclamazione d'indipendenza entro il 1\u00ba gennaio 1952, la Libia proclam\u00f2 la propria l'indipendenza il 24 dicembre 1951.\nNel 1946 fu la volta di Vietnam, Cambogia e Laos che ottennero un processo graduale di indipendenza (tutti paesi che facevano parte dell'Indocina francese), che conquistarono l'indipendenza, dopo una lunga e sanguinosa guerra che in parte era gi\u00e0 iniziata nel 1941 quando il Giappone invase l'Indocina allora colonia francese. Alla sconfitta del Sol Levante nel 1945, il leader indipendentista vietnamita Ho Chi Min dichiar\u00f2 l'indipendenza del Vietnam, ma i Francesi risposero e inviarono un corpo di spedizione. Nel 1946 venne bombardato il porto di Haipong (bombardamento che fece migliaia di vittime) Cos\u00ec scoppi\u00f2 la Guerra d'Indocina che dur\u00f2 per ben otto anni, la Legione Straniera francese si scontr\u00f2 per lungo tempo con i Vietminh, guerriglieri indipendentisti vietnamiti d'ispirazione comunista. Gli Stati Uniti d'America appoggiarono economicamente la Francia in modo cospicuo. Visto che per\u00f2 i Francesi non riuscivano a domare la guerriglia, decisero di asserragliarsi nel campo di Dien Bien Phu. Vennero per\u00f2 duramente sconfitti nella battaglia di Dien Bien Phu dai Vietnamiti comandati dal generale V\u00f5 Nguy\u00ean Gi\u00e1p. La Francia si ritir\u00f2 dall'Indocina e concesse l'indipendenza al Vietnam, Laos e Cambogia. La successiva Conferenza di Ginevra divise il Vietnam in due parti: al Nord, il governo comunista di Ho Chi Min, e a Sud il paese venne lasciato alla guida dell'Imperatore Bao Dai, poi detronizzato dal capo di governo Ng\u00f4 \u0110\u00ecnh Di\u1ec7m nel 1955. La guerra dopo una prima, breve tregua, sfoci\u00f2 poi nella successiva Guerra del Vietnam.\nI protettorati francesi (Tunisia e Marocco), raggiunsero l'indipendenza in seguito ad una crisi esasperata, in cui la negoziazione ebbe la meglio sul ricorso alla violenza armata. Il Marocco fu di fatto dichiarato indipendente nel 1956;\nPer l'Algeria va fatto, invece, un altro discorso: Colonia francese praticamente dal 1830, i primi movimenti indipendentisti erano gi\u00e0 sorti dopo il Primo Conflitto Mondiale, ma nel 1954 e varie organizzazione ribelli locali decisero di passare alle armi formando il Fronte di Liberazione Popolare. L'insurrezione divamp\u00f2 il 1\u00ba novembre 1954 e dilag\u00f2 in tutto il paese. Il FLN bas\u00f2 le proprie azioni soprattutto sulla guerriglia ed il terrorismo, (seguite spesso da azioni di rappresaglia da parte delle autorit\u00e0 francesi). L'Algeria per i Francesi era una parte integrante del territorio nazionale, perch\u00e9 ci vivevano all'interno circa un milione di cittadini francesi, detti Pied Noirs. Pian piano gran parte dei leader indipendentisti vennero assassinati o catturati dalla polizia, e nel 1957 i Francesi compirono un'azione di polizia ad Algeri per riprenderne il controllo. L'azione pass\u00f2 alla storia come la battaglia d'Algeri. Finita in ottobre, la battaglia fu una relativa vittoria. La resistenza tuttavia continu\u00f2 sulle montagne, e attir\u00f2 soprattutto le simpatie internazionali degli altri paesi islamici e dei sovietici. La crisi di governo in Francia, il richiamo di Charles De Gaulle ed il passaggio dalla IV alla V Repubblica apr\u00ec un nuovo capitolo:\nDe Gaulle propose all'Algeria una pace, rifiutata, e poi riconobbe il diritto dell'Algeria all'autogoverno, provocando la protesta dei coloni locali. Ci\u00f2 venne anche deciso in un referendum in cui i Francesi riconobbero l'Indipendenza dell'Algeria. Un cessate il fuoco venne firmato il 19 marzo del 1962 in cui venne legalizzato l'FNL. Centomila algerini francesi furono costretti a lasciare il paese sotto la minaccia delle armi in maggio. Poi, con un referendum con esito positivo, il 3 luglio l'Algeria venne finalmente dichiarata indipendente. L'Egitto divenne indipendente dal 1952 in seguito della presa del potere da parte dei generali di Neghib e Nasser che rovesciarono il re (anche se dal 1922 aveva gi\u00e0 una monarchia autonoma) mentre la Tunisia fu dichiarata indipendente nel 1957.\nLa Malaysia, diede parecchio da fare alla Gran Bretagna, la quale le concesse l'indipendenza il 31 agosto del 1957. Singapore che ottenne l'autonomia nel 1959, chiese il suo inserimento nella Federazione malese, che non fu affatto entusiasta della richiesta ma, fu grazie alle pressioni inglesi che venne creata la Grande Malesia o Malaysia, formata dalla Malesia e dalle tre ex-colonie di Singapore, nel 1963.\nLa terza fase.\nLa decolonizzazione dell'Africa nera ebbe inizio nel 1957, con l'indipendenza del Costa d'Oro (Ghana), ottenuta sotto la guida di Kwame Nkrumah, il 6 marzo del 1957. Dopo che la popolazione della Costa d'Oro chiese maggiore libert\u00e0 e partecipazione alla vita pubblica, il governo coloniale promulg\u00f2 nuove costituzioni, che spesso non vennero accettate dai Ghanesi, provocando anche da disordini e scioperi. Alla fine, nel 1956 il Parlamento inglese accett\u00f2 le condizioni di Nkrumah (capo del CPP, uno dei maggiori partiti indipendentisti) e si disse disponibile ad accordare un'indipendenza alla Costa d'Oro. Il 7 febbraio 1957, il Ghana Indipendent Act, ratificato dalla regina, diede l'indipendenza al Ghana, il successivo 6 marzo. Questa prima indipendenza diede il primo segnale di emancipazione dell'Africa nera, la cui decolonizzazione fu rapida e pu\u00f2 essere suddivisa in tre fasi distinte:\nI casi irrisolti.\nLa decolonizzazione formalmente dur\u00f2 una trentina d'anni, dall'immediato dopoguerra (1945) all'indipendenza delle colonie portoghesi (1974). Tuttavia durante gli anni '70 e '80 ci furono ancora molte altre dichiarazioni d'indipendenza, che passarono per lo pi\u00f9 inosservate e che non \u00e8 agevole considerare facenti parte del processo di decolonizzazione. In molti casi, infatti, si tratt\u00f2 dei cosiddetti \u201ccoriandoli d'impero\u201d, divenuti microstati, che non avevano una vera e propria indipendenza e che finirono per integrarsi in sistemi pi\u00f9 ampi. Si possono individuare tre zone distinte che videro sviluppare questo fenomeno: i Caraibi, l'Oceano Indiano e il Pacifico meridionale.\nLa riscoperta delle culture caraibiche, con la conseguente rinascita di una coscienza nazionalista, ha portato gli ex possedimenti caraibici olandesi e inglesi a reclamare la propria indipendenza. I possedimenti britannici pi\u00f9 numerosi andavano dall'America centrale (Belize) a quella meridionale (Guyana): la prima divenne indipendente nel 1981 mentre l'altra nel 1966. Gli anni successivi videro diverse indipendenze: Barbados (1966), Bahamas (1973), Grenada (1974), Suriname (1975), Dominica (1978), Saint Lucia (1979), Saint Vincent e Grenadine (1980), Antigua e Barbuda (1981), Saint Kitts e Nevis (1983).\nI possedimenti dell'Oceano Indiano videro l'indipendenza a partire dal 1968, quando furono decolonizzate l'isola di Mauritius e le Maldive; nel 1975 fu la volta dell'arcipelago delle Comore (tranne Mayotte) e nel 1976 delle Seychelles.\nL'Oceania era stata sottoposta alla colonizzazione europea, americana e (fino al 1945) giapponese. Il Regno Unito fece il primo passo rendendo indipendenti le Figi e le Tonga nel 1975, Tuvalu (ex isole Ellice) e le isole Salomone nel 1978, Kiribati (ex isole Gilbert) nel 1979. Nel 1980 venne abolito il co-dominio franco-britannico delle Nuove Ebridi, dando vita allo Stato di Vanuatu. L'Australia rese indipendente l'isola di Nauru nel 1968 e Papua Nuova Guinea nel 1975, la Nuova Zelanda proclam\u00f2 indipendenti le Samoa occidentali nel 1976 e gli Stati Uniti resero indipendenti gli Stati Federati di Micronesia e le Isole Marshall nel 1986 e le isole Palau nel 1994.\nIl processo di decolonizzazione, tuttavia non pu\u00f2 ancora essere ritenuto completato, perch\u00e9 stati come la Francia rinviano ancora oggi la concessione dell'indipendenza completa ai loro restanti possedimenti, e in diversi casi l'indipendenza viene democraticamente rifiutata dagli abitanti dei territori d'oltremare francesi, come \u00e8 accaduto nei referendum del 2018 e del 2020 in Nuova Caledonia, o nel referendum del 2010 in Guyana francese. L'ONU continua a segnalare ancora qualche decina di isole e territori rimasti sotto la sovranit\u00e0 straniera: oltre al caso dei Dipartimenti d'oltremare e dei Territori d'oltremare francesi (DOM-TOM) e a quello dei Caraibi olandesi, il Regno Unito fa ancora sventolare la Union Jack su una quindicina di territori dipendenti, tra cui le isole Falkland (dove dopo la guerra in un referendum il 96% dei votanti scelse di restare nel Regno Unito), Bermuda (dove in un referendum del 1995 il 73,6% dei votanti si espresse per restare nel Regno Unito), Anguilla, Gibilterra, Sant'Elena, le isole della Georgia del Sud, mentre tra i possedimenti statunitensi, oltre a quelli nell'Oceano Pacifico, tra i quali vi sono le isole Hawaii, che nel 1959 vennero annesse cinquantesimo stato dell'Unione, \u00e8 ancora da definire lo stato di Porto Rico, che nel 2012, dopo un referendum approvato dal 61% degli elettori, ha iniziato l'iter per divenire il 51\u00ba stato degli USA.\nLe conseguenze.\nDopo aver conquistato l'indipendenza e dopo aver smaltito l'euforia per averla ritrovata o appena ottenuta, rimaneva in molte ex-colonie la necessit\u00e0 di costruire uno stato, ossia di definire una strategia di sviluppo e di acquisizione di legittimit\u00e0 internazionale. Tutto ci\u00f2 risultava pi\u00f9 facile a tutti quei paesi che avevano gi\u00e0 alle spalle una storia nazionale; tutti gli altri, soprattutto i giovani stati africani, finirono spesso per essere influenzati dall'ex potenza coloniale. Quello che non mancava a nessun paese, per\u00f2, erano i simboli fondatori della sovranit\u00e0: all'indomani dell'indipendenza ogni stato aveva una propria bandiera, un inno nazionale, un motto, delle giornate commemorative e una lingua nazionale (quest'ultima risult\u00f2 essere in molti casi una decisione delicata). Vennero inoltre nella maggior parte dei casi rivisti anche i toponimi, non solo riguardanti i nomi degli stati, ma anche quelli delle citt\u00e0, delle vie e delle piazze; con l'obiettivo di creare una nuova identit\u00e0,differente (almeno in apparenza) da quella di colonia.\nQuesto sfoggio dei simboli di rottura fu attenuato dall'adesione ufficiale ai valori democratici, che aveva implicato la lotta per l'indipendenza. Salvo eccezioni, la pluralit\u00e0 delle opinioni e dei partiti, il suffragio universale e la separazione dei poteri vennero garantiti da costituzioni ispirate dall'ex potenza coloniale: di tipo parlamentare per gli ex possedimenti britannici e, semi-presidenziale per le ex colonie francesi. Sfortunatamente, tranne qualche raro caso (tra cui l'India), i regimi costituzionali generati dalla decolonizzazione ripiegarono sull'autocrazia, senza nessuna garanzia di stabilit\u00e0 politica. Questa situazione fu causata da diversi fattori, alcuni ereditati dall'epoca coloniale, altri legati alle strutture etniche e sociali dei paesi in questione: il sentimento nazionale non era accompagnato da una tradizione statale preesistente, l'arbitrariet\u00e0 dei confini (tracciati dai colonizzatori) port\u00f2 a una debole coesione degli stati multietnici o multi-religiosi, le masse rurali e urbane scarsamente alfabetizzate erano controllate da una borghesia avida di potere.\nTra i nuovi leader, pochi furono quelli che riuscirono ad affrontare nel modo giusto, i problemi imposti dall'indipendenza. Nonostante quelle che potevano essere le buone intenzioni e le loro esperienze di ciascuno dei nuovi leader, essi si trovarono ad affrontare enormi difficolt\u00e0, tra cui quella di creare un sentimento di unit\u00e0 nazionale e assicurare un miglioramento economico del paese. Questi compiti erano spesso al di sopra della loro portata, cos\u00ec che i risultati furono spesso deludenti e al di sotto delle aspettative dei diversi segmenti di popolazione.\nIl risultato di un'indipendenza frettolosa e in molti casi immatura port\u00f2 alla maggior parte dei paesi decolonizzati: disordini, oppressioni, colpi di stato e dittature militari, repressioni di minoranze etniche e religiose; con il conseguente aumento della povert\u00e0 e della disoccupazione urbana. Nei nuovi stati le economie risultarono deludenti, con la conseguente rovina delle infrastrutture. Ci furono ovviamente delle eccezioni come l'India, dove un certo livello di democrazia (ma non certamente l'economia) venne attuata, mentre Singapore, Taiwan, Hong Kong e inizialmente anche Corea del Nord furono la prova di economie che funzionavano in modo eccellente a discapito per\u00f2, della politica.\nI problemi economici nelle ex colonie, erano spesso dovuti alla precedente trasformazione della loro economia, quando ancora colonie, la madrepatria impose loro la produzione di materie prime (agricole o minerarie) ad essa necessarie a discapito dei prodotti di prima necessit\u00e0. All'indomani della decolonizzazione il risultato fu che la crescita economica veniva anteposta allo sviluppo economico e nell'intento di generare nuove risorse finanziarie per lo stato, s'incoraggiava l'aumento della produzione \u201ccoloniale\u201d, anzich\u00e9 la diversificazione economica o, cosa ancora pi\u00f9 urgente, la garanzia di raccolti sufficienti a soddisfare le esigenze del consumo interno. L'esportazione dei loro prodotti a basso costo e l'importazione dei prodotti di prima necessit\u00e0 a prezzi molto alti, fece s\u00ec che il debito pubblico di questi paesi lievitasse, e diventassero sempre pi\u00f9 dipendenti dal resto del mondo.\nTra le varie ipotesi per spiegare il mancato miglioramento dei risultati economici dopo l'indipendenza c'\u00e8 il neocolonialismo che vede il capitale straniero che viene utilizzato per lo sfruttamento, anzich\u00e9 per il progresso, delle parti meno sviluppate del mondo."}
{"id": "92620", "revid": "2730", "url": "https://it.wikipedia.org/wiki?curid=92620", "title": "John Adams", "text": "Padre fondatore degli Stati Uniti d'America, fu il primo presidente a vivere alla Casa Bianca.\nBiografia.\nPrimi anni.\nAdams nacque a Braintree, nel Massachusetts, il 30 ottobre 1735, da una famiglia di coloni inglesi benestanti. Infatti suo padre, John Adams senior, era un piantatore la cui famiglia era originaria del Devonshire e si vantava di possedere da oltre un secolo terre e case nel New England. Dopo la laurea in legge, ottenuta ad Harvard nel 1755, Adams divenne prima maestro di scuola e poi, ottenuta l'abilitazione giuridica nel 1758, intraprese la carriera forense e si mise in luce come ottimo oratore ed abile avvocato.\nDurante gli anni della guerra franco-indiana, Adams and\u00f2 sviluppando la teoria secondo la quale anche le tredici colonie inglesi in America avrebbero potuto divenire una nazione unita e potente, sganciata politicamente dalla madrepatria. Per questo motivo, Adams fu un fervente sostenitore delle prerogative delle colonie contro le imposizioni della corona inglese: ad esempio, nel 1765 prese posizione contro l'attuazione dello \"Stamp Act\", che imponeva un'imposta sul bollo che veniva impresso su documenti, giornali e fatture commerciali, suscitando nelle colonie una vivace protesta. Anche Adams support\u00f2 le argomentazioni presentate dai \"Whigs\" del Massachusetts contro la tassazione senza rappresentanza parlamentare, venendo scelto come uno dei rappresentanti della citt\u00e0 di Boston per perorare questa tesi (divenuta poi il cavallo di battaglia dei rivoluzionari americani) di fronte al governatore e al consiglio coloniale.\nNegli anni che precedettero la Guerra d'indipendenza americana, Adams si avvicin\u00f2 alla politica e pubblic\u00f2 alcuni saggi sui tipi di organizzazione sociale e politica delle comunit\u00e0 di coloni nel Nuovo Mondo, come \"Novanglus or history of the dispute with America\", pubblicato nel 1764 in cui si riassumeva questa tesi: ossia che le colonie non avevano mai riconosciuto l'autorit\u00e0 del Parlamento di Londra, anzi avevano pi\u00f9 volte protestato contro di esso per la mancanza di rappresentanza parlamentare da parte delle colonie americane. Esse avevano solo fatto delle concessioni, ma non per i loro affari interni, bens\u00ec sulle relazioni con la madrepatria, come gli \"Acts of Trade\" (leggi sul commercio), che erano stati accettati dalle colonie come dei veri e propri trattati di commercio, da considerarsi come volontaria cessione di poteri da parte di esse, che consentiva al Parlamento inglese di intervenire sulle relazioni commerciali con i coloni, non nei loro affari interni. Questa posizione fu sostenuta da Adams per tutta la durata della rivoluzione americana come bandiera ideologica dei rivoltosi.\nIl ruolo durante la Rivoluzione americana.\nIn virt\u00f9 delle sue accese idee di autonomia delle colonie, Adams nel 1774 e nel 1775 fu il delegato del Massachusetts al primo e al secondo Congresso continentale tenutosi a Filadelfia: qui fu uno dei pi\u00f9 accesi sostenitori della secessione e dell'indipendenza delle colonie dall'Inghilterra e tra i promotori dell'affidamento del comando in capo del neo-costituito esercito rivoluzionario al virginiano George Washington, che aveva grande esperienza militare per via della sua partecipazione alle guerre franco-indiane. Adams fece inoltre parte del comitato di redazione che prepar\u00f2 la Dichiarazione di indipendenza degli Stati Uniti d'America, proclamata il 4 luglio 1776.\nContrario ad un'alleanza politica e militare con la Francia e desideroso piuttosto del mantenimento di uno \"status quo\" della futura nazione americana con le potenze europee, nel 1778 Adams raggiunse Benjamin Franklin in Europa, in qualit\u00e0 di rappresentante diplomatico a Parigi, al posto di Silos Deane, giungendo nella capitale francese quando il trattato di alleanza franco-statunitense era stato gi\u00e0 firmato, il 6 febbraio di quell'anno. Rientrato in America, fu subito rimandato in Europa nel settembre del 1779 come ambasciatore a Londra, dove pareva possibile un'intesa tra i ribelli e il governo inglese. Fallite le trattative, Adams nel luglio del 1780 fu a L'Aia, dove negozi\u00f2 con successo il prestito olandese alle colonie americane e stipul\u00f2 un trattato di amicizia e commercio che, nella sua ottica, doveva allargare l'impegno diplomatico americano per contrastare l'influenza francese. Proprio per dar vita ad una politica estera statunitense indipendente, come diplomatico a Parigi tra il 1782 e il 1783 insieme a Franklin, negoziarono il trattato di Parigi del 3 settembre 1783, che mise fine alla guerra con la Gran Bretagna con il riconoscimento dell'indipendenza delle tredici colonie. Durante i negoziati, Adams sostenne la tesi dell'isolamento in seno alla delegazione statunitense, volendo condurre direttamente le trattative con i plenipotenziari inglesi senza consultare il governo francese, secondo le istruzioni del Congresso continentale.\nVicepresidente degli Stati Uniti.\nConclusa la pace e cessate le ostilit\u00e0, nel 1785 Adams fu nominato ambasciatore a Londra, dove scrisse un'opera politica, \"Defense of constitution of the government of United States\", pubblicato nel 1788, dove espose le sue concezioni politiche.\nAll'inizio del 1789, rientrato negli Stati Uniti dopo quattro anni di attivit\u00e0 diplomatica, fu eletto come primo vicepresidente del Paese, con George Washington come presidente eletto. Giunto a New York prima di Washington, Adams giur\u00f2 come vicepresidente il 21 aprile 1789, nove giorni prima del giuramento di Washington stesso.\nIl periodo della sua vicepresidenza, durata otto anni, fu oscuro e tormentato, a partire dai non facili rapporti con Washington, a causa sia del suo carattere che delle sue teorie politiche, che lo portarono ad aderire, nel 1792, al Partito Federalista, fondato da Alexander Hamilton, segretario al tesoro della prima amministrazione statunitense, che sostenevano la creazione di un governo centrale forte e di una politica economica protezionistica che favorisse l'industria e il commercio. In netta contrapposizione con questa visione politica c'era Thomas Jefferson, primo Segretario di Stato di Washington, uno degli autori della Dichiarazione d'indipendenza, il cui partito, il Partito Democratico-Repubblicano propugnava l'autonomia dei singoli Stati rispetto al governo federale e un'economia basata sulla piccola propriet\u00e0 fondiaria. I contrasti in seno all'amministrazione federale spinsero nel 1793 Jefferson a dimettersi, mentre Adams, pur riconfermato alla vicepresidenza anche durante il secondo mandato di Washington, nell'ultimo periodo fu quasi del tutto emarginato dal presidente.\nLa presidenza.\nDopo il rifiuto di Washington a ricoprire un terzo mandato, nel novembre del 1796 Adams fu il candidato del suo partito per le elezioni presidenziali, sfidando il rivale Jefferson. All'epoca il sistema elettorale statunitense prevedeva che il candidato che raccoglieva il maggior numero di voti diveniva presidente, mentre il secondo arrivato sarebbe divenuto vicepresidente; ci\u00f2 favoriva l'elezione di politici di schieramenti diversi. Adams riusc\u00ec a vincere con 71 voti, mentre il suo candidato alla vicepresidenza, Thomas Pinckney, ottenne 59 voti, venendo superato per\u00f2 da Jefferson per soli nove voti di differenza; di contro l'aspirante vicepresidente di Jefferson, Aaron Burr, si ferm\u00f2 al quarto posto con 30 voti.\nFu cos\u00ec che il 4 marzo 1797 Adams succedette a Washington nella carica di presidente degli Stati Uniti d'America, mentre il suo rivale Jefferson divenne il suo vicepresidente. Gli anni della presidenza furono i pi\u00f9 duri e i pi\u00f9 difficili per il politico statunitense: il suo mandato fu infatti tormentato dai contrasti con le pi\u00f9 eminenti personalit\u00e0 politiche del tempo (Washington, Jefferson, Hamilton), alimentati dalle tendenze autoritarie del nuovo presidente.\nCi\u00f2 divenne manifesto quando sorse la minaccia di un'imminente guerra con la Francia e la conseguente polemica che accompagn\u00f2 l'approvazione degli \"Alien and Sedition Acts\", elementi dominanti gli anni della sua amministrazione. La crisi diplomatica con la Francia rivoluzionaria scoppi\u00f2 gi\u00e0 nel maggio del 1796, quando il governo francese, dominato dal Direttorio, irritato dagli accordi commerciali tra Stati Uniti e Inghilterra e a corto di mezzi per proseguire le guerre in Europa, eman\u00f2 un'ordinanza che permetteva alla Marina militare francese di requisire i mercantili statunitensi. Nel luglio del 1797 Adams decise l'invio a Parigi di una delegazione diplomatica per risolvere il contenzioso franco-statunitense, composta da Charles Cotesworth Pinckney, John Marshall ed Elbridge Gerry; i tre diplomatici statunitensi tentarono di incontrarsi con il ministro degli Esteri francese Talleyrand, ma invece furono avvicinati dai canali informativi del Ministero degli Esteri, rappresentati da tre agenti del ministro, Jean Hottinguer, Pierre Bellamy e Lucien Hauteval, denominati rispettivamente con le lettere X, Y e Z, i quali chiesero tangenti per Talleyrand e un prestito per la Francia prima di intavolare qualsiasi trattativa diplomatica. Sebbene queste pratiche fossero abituali nella diplomazia europea, i tre delegati statunitensi ne rimasero scandalizzati e abbandonarono il Paese europeo senza avviare colloqui formali per risolvere la disputa. Questo incidente internazionale, noto come affare XYZ, aggrav\u00f2 al massimo la tensione tra i due Stati, tanto che negli Stati Uniti provoc\u00f2 un risentimento anti-francese talmente forte da portare ad una quasi-guerra tra il 1798 e il 1800. I federalisti approfittarono allora della rabbia nazionale per un rafforzamento militare della Nazione (fu in questo periodo che venne creata la United States Navy) e attaccarono il partito di Jefferson per le sue posizioni filo-francesi (sotto la sua presidenza Jefferson ottenne il dominio sulla Louisiana francese).\nFu proprio in questo clima di ostilit\u00e0 che Adams, tra il giugno e il luglio del 1798, riusc\u00ec a far approvare dal Congresso un pacchetto di quattro leggi (note come \"Alien and Sedition Acts\"), largamente impopolari che limitavano fortemente i diritti degli stranieri presenti negli Stati Uniti: limitazione delle richieste di cittadinanza da parte dei forestieri; facolt\u00e0 del presidente di dichiarare nemico, in caso di guerra, il cittadino della nazionalit\u00e0 coinvolta presente sul territorio statunitense; espulsione dei cittadini stranieri ritenuti pericolosi; persecuzione penale per chiunque avesse denigrato pubblicamente e a mezzo stampa il presidente, il governo o il Congresso. I democratico-repubblicani attaccarono violentemente il pacchetto di leggi federali, ritenendole anticostituzionali, anche perch\u00e9 gli arrestati per offese contro il governo erano della loro fazione politica.\nFrattanto, la tensione con la Francia era arrivata ad un punto cos\u00ec alto che Adams confer\u00ec nuovamente a Washington, che si era ritirato a vita privata in Virginia, il comando supremo delle forze armate, nella prospettiva di una guerra tra i due Paesi. Questa fu scongiurata infine nel 1799, quando Adams autorizz\u00f2 la ripresa dei negoziati con Parigi, dove il Direttorio era stato rovesciato dal generale Napoleone con il Colpo di Stato del 18 brumaio. I negoziati sfociarono infine nella convenzione del 1800 (detta anche trattato di Mortefontaine), che pose fine alle ostilit\u00e0 e venne ratificato dal Senato nel dicembre 1801.\nAltre importanti decisioni prese durante l'amministrazione Adams furono l'incoraggiamento alla colonizzazione del West, lo spostamento della capitale statunitense nella nuova citt\u00e0 di Washington, cos\u00ec chiamata in onore del primo presidente e creata su un distretto federale con leggi proprie e la nota vicenda dei \"midnight judges\" (ossia la nomina, a poche ore dallo scadere del suo mandato, di molti giudici federali), sfociata nel 1803 nella celebre sentenza del caso \"Marbury contro Madison\", scritta dal presidente della Corte suprema Federale John Marshall (ex segretario di Stato dello stesso Adams).\nL'approvazione delle leggi autoritarie che restringevano i diritti degli stranieri e le tendenze autoritarie del presidente provocarono molta impopolarit\u00e0 ad Adams, determinando la sua sconfitta e quella del Partito federalista nelle elezioni del 1800, vinte da Jefferson, che divenne il terzo presidente degli Stati Uniti.\nUltimi anni.\nAdams si ritir\u00f2 a Quincy, nel Massachusetts. Alla fine riprese la sua amicizia con Jefferson avviando una corrispondenza che dur\u00f2 14 anni. Adams e sua moglie Abigail, che mor\u00ec nel 1818, hanno creato una famiglia che ha contribuito alla vita politica e intellettuale americana per pi\u00f9 di 150 anni. Si dedic\u00f2 all'educazione del figlio John Quincy Adams, che divenne nel 1825 il sesto presidente degli Stati Uniti d'America. \nMor\u00ec il 4 luglio 1826, a 90 anni, il giorno stesso del cinquantenario della Dichiarazione d'indipendenza. Lo stesso giorno mor\u00ec anche il suo amico e avversario Thomas Jefferson. John Adams venne sepolto presso la United First Parish Church di Quincy, nel Massachusetts."}
{"id": "92621", "revid": "767487", "url": "https://it.wikipedia.org/wiki?curid=92621", "title": "Charlot nel parco", "text": "Charlot nel parco (\"In the Park\"), \u00e8 un film interpretato e diretto da Charlie Chaplin; fu proiettato la prima volta il 18 marzo 1915.\nPoco prima di passare dalla Keystone alla nuova casa di produzione, Chaplin, durante le infruttuose trattative per il rinnovo del suo contratto, ebbe a dire al produttore Mack Sennett, che sosteneva essere l'artefice del successo di Chaplin, che a lui (Chaplin) sarebbe bastato non altri che s\u00e9 stesso, un parco ed una bella ragazza per fare un film.\nQuesta farsa, tra le prime girate con la Essanay ne \u00e8 una conferma, per quanto di mediocre levatura. Vero \u00e8 che Chaplin rimase alquanto deluso dai nuovi studios e, individuato un parco simile a quello di Westlake, dove furono ambientate parecchie delle sue prime comiche con Sennett, probabilmente scelse la natura quale migliore ambientazione.\nTrama.\nUna coppia appisolata su una panchina del parco, una graziosa governante che scorrazza un infante in carrozzina, un lestofante e un venditore di salsicce.\nA chi per primo dedicher\u00e0 le proprie attenzioni Charlot? Alla graziosa governante, naturalmente, per attirare l'attenzione della quale si produce in moine e giochi di abilit\u00e0 col cappello e impossessatosi della borsetta di propriet\u00e0 della donna appisolata, sottrattale in precedenza dal lestofante al quale Charlot a sua volta la sottrae, la regala alla governante che per ringraziamento lo abbraccia baciandolo, scatenando Charlot in una danza gioiosa e leggiadra, salvo essere bruscamente interrotto dalla robusta pedata inflittagli dal fidanzato della bella nel frattempo raggiuntala.\nUn lestofante minaccia di rapinare il venditore di salsicce, ma Charlot interviene costringendolo alla fuga, imitandolo istantaneamente dopo avere fulmineamente realizzato le intenzioni del primo. Col bottino di salsicce si aggira compiaciuto per i viali del parco quando incappa nel damerino della prima coppia appisolata sulla panchina che, abbandonato dalla compagna che lo ritiene responsabile della sottrazione avvenutale della borsetta causa la mancata sorveglianza di questi, decide di porre fine alla propria esistenza togliendosi la vita e chiede aiuto a Charlot pregandolo di sferrargli una poderosa pedata che lo scagli nel lago. Riposte le salsicce, Charlot si premura, con attenzione meticolosa e professionale, di posizionare nel miglior modo possibile l'aspirante suicida prima di dispensargli il contributo richiestogli.\nNel lago finiranno anche un poliziotto e quanti disgraziatamente verranno a trovarsi nel raggio d'azione dello scatenato Charlot.\nProduzione.\nIl film fu prodotto dalla Essanay Film Manufacturing Company. Venne girato a San Francisco, in California.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 18 marzo 1915."}
{"id": "92624", "revid": "228587", "url": "https://it.wikipedia.org/wiki?curid=92624", "title": "Teletype Wide-area eXchange", "text": "Il TWX (Teletype Wide-area eXchange) fu un sistema di telecomunicazione sviluppato negli anni trenta dai laboratori Bell negli Stati Uniti, come alternativa al servizio Telex che nello stesso periodo si stava diffondendo a partire dalla Germania.\nIl TWX utilizzava inizialmente telescriventi in grado di trasmettere a 75 bit/secondo in codice Baudot e con selezione ad impulsi.\nSuccessivamente fu sviluppata una seconda generazione di telescriventi con tastiera a quattro righe, chiamato \"Bell 101\", anticipatore del \"Bell 103\" che impieg\u00f2 per primo il concetto di \"divisione di tempo\" in informatica. Il modello 101 fu innovativo anche perch\u00e9 poteva operare su normali linee telefoniche.\nIl codice esteso del TWX comprendeva caratteri di controllo che permettevano un funzionamento simile alle macchine da scrivere, con i rientri di paragrafo, avanzamento del foglio e altre funzioni non disponibili nel codice Baudot. Il codice TWX utilizzava comunque solamente 93 di 128 possibili caratteri.\nLa ditta \"Teletype corporation\", fondata da E. E. Kleinschmidt, produceva il terminale pi\u00f9 economico adattabile al sistema TWX. La Bell acquisto l'azienda per assicurarsi la fornitura del \"modello 33\".\nQuesto stesso modello fu impiegato come terminale per computer, in quanto disponeva di un set completo di caratteri.\nIl codice ASCII attualmente usato deriva dal codice TWX, definito come standard \"CCITT International Alphabet 5\".\nAlcuni studi hanno fatto notare che in diversi caratteri del codice ASCII sono rintracciabili le origini dal codice Baudot e della telegrafia manuale.\nLa licenza della tecnologia Bell ne limitava l'uso alla telefonia internazionale in teleselezione. La societ\u00e0 \"Western Union Telegraph\" acquis\u00ec nel 1939 il monopolio sulla telegrafia negli Stati uniti, acquisendo il controllo della ITT. Questo limit\u00f2 lo sviluppo del telex negli Stati uniti e provoc\u00f2 un riassetto nelle compagnie di telecomunicazione minori, che port\u00f2 ad avere le seguenti presenze, chiamate \"International Record Carriers\" nel settore della telegrafia internazionale:\nGli utenti del sistema Bell dovevano scegliere quale operatore utilizzare e aggiungere all'indirizzo le opportune cifre identificative.\nGli operatori eseguivano poi le conversioni tra lo standard TWX e quello della Western Union Telegraph."}
{"id": "92628", "revid": "697352", "url": "https://it.wikipedia.org/wiki?curid=92628", "title": "Belisario (disambigua)", "text": ""}
{"id": "92630", "revid": "124330175", "url": "https://it.wikipedia.org/wiki?curid=92630", "title": "Gianluca Comotto", "text": "Carriera.\nGiocatore.\nGli esordi.\nCresce calcisticamente nelle giovanili dell'Ivrea, con la quale esordisce nel Campionato Nazionale Dilettanti giocando 1 partita nel 1994-1995; l'annata seguente disputa 22 incontri segnando 1 rete. A fine anno si trasferisce alla Biellese con la quale colleziona 30 presenze, vincendo prima il torneo e poi lo Scudetto Dilettanti battendo in finale l'Astrea di Roma. Al termine della stagione viene ingaggiato dal Torino.\nTorino e Vicenza.\nCon il club granata debutta tra i professionisti in Serie B, nella stagione 1997-98, giocando 4 partite e segnando 1 gol. Nel 1998-99 gioca 8 incontri in campionato, mentre con la squadra Primavera nel 1998 vince il Torneo di Viareggio, battendo per 2-0 i brasiliani dell'Irineu, e la Coppa Italia di categoria.\nNel 1999-00 gioca nel collezionando 22 presenze e contribuendo alla promozione in Serie A della squadra veneta. La stagione successiva esordisce in Serie A il 1\u00ba ottobre 2000, nella trasferta del Meazza contro il Milan (2-0); nel prosieguo del torneo mette assieme 25 partite condite da 3 reti.\nTorna al Torino, neopromosso in Serie A, nel 2001-2002, dove gioca 27 incontri segnando 2 reti; nel 2002-2003 totalizza 20 presenze, coi granata che a fine anno retrocedono nuovamente in cadetteria.\nFiorentina, Reggina e Ascoli.\nNel 2003-04 inizia la stagione nelle file della Fiorentina, sempre in Serie B, giocando 15 partite; a gennaio passa alla tornando cos\u00ec in massima serie, disputando 14 incontri. A fine campionato \u00e8 di nuovo al Torino, ancora in B, con cui colleziona 37 presenze segnando 1 gol, e con cui festeggia la promozione in A.\nSvincolato nella stagione 2005-06 per i problemi societari del club sabaudo, sottoscrive un contratto triennale con la Roma che nella stessa sessione di mercato lo cede in prestito all', in Serie A. Con la squadra marchigiana \u00e8 autore di un buon campionato giocando 31 partite e mettendo a segno 2 reti. L'annata successiva, dopo essere rientrato alla Roma, viene ceduto in compropriet\u00e0 ancora una volta al club granata per 700.000 euro.\nI ritorni a Torino e Firenze.\nNella sfida contro l'Empoli del 3 dicembre 2006, giorno del centenario del Torino, regala la vittoria alla squadra piemontese (per 1-0) con un gol da fuori area all'88\u00ba minuto; termina la stagione con 35 presenze e 3 reti. L'ottima annata disputata in maglia granata gli vale il riscatto completo della compropriet\u00e0, per 1,5 milioni di euro, da parte della societ\u00e0 torinese. Diventa capitano nella stagione 2007-2008 (fascia poi toltagli in favore di Rosina, dopo la richiesta di essere ceduto a gennaio alla Fiorentina). Dopo la gara con l'Udinese, gli viene rilevata una distorsione al ginocchio destro con interessamento ai legamenti, che di fatto decreta la fine anticipata del suo campionato: gioca 23 partite segnando 1 rete, e nonostante l'infortunio disputa un buon torneo.\nIl 5 luglio 2008 viene acquistato dalla Fiorentina per 4,5 milioni di euro, grazie anche alla volont\u00e0 del giocatore di vestire la maglia viola. L'adattamento al nuovo club \u00e8 subito difficile a causa di un brutto infortunio che porta la societ\u00e0 a escluderlo dalla lista per la Champions League. L'esordio in campionato con il sodalizio toscano avviene il 21 settembre 2008, nella partita casalinga col (1-0); fa poi il suo debutto in Champions nella partita d'andata dei preliminari contro lo Sporting Lisbona, giocata il 18 agosto 2009 allo stadio Jos\u00e9 Alvalade.\nCesena e Perugia.\nIl 9 luglio 2011 firma un contratto biennale con il ; durante la sua esperienza professionale in Romagna completa gli studi universitari, laureandosi in scienze economiche. Rimane tra le file romagnole anche dopo la retrocessione in Serie B, siglando la sua prima rete in maglia bianconera il 1\u00ba ottobre 2012 nella sfida vinta per 2-0 contro il Varese.\nL'8 luglio 2013 viene ufficializzato il suo passaggio al Perugia, in Prima Divisione, diventando al contempo il nuovo capitano della squadra biancorossa. Con gli umbri vince subito il campionato, conquistando l'approdo in Serie B e, a fine torneo, anche la Supercoppa di Prima Divisione. Il 3 febbraio 2016 annuncia il suo ritiro dal calcio giocato.\nDirigente.\nIl 3 febbraio 2016 entra a far parte dello staff dirigenziale del nel ruolo di \"club manager\". Nel novembre dello stesso anno ottiene l'abilitazione a direttore sportivo. Nel settembre 2017 diventa capo \"scouting\" della . Il 20 agosto 2020 fa ritorno al Perugia in veste di direttore generale della societ\u00e0 umbra."}
{"id": "92632", "revid": "486946", "url": "https://it.wikipedia.org/wiki?curid=92632", "title": "Onde (fisica)", "text": ""}
{"id": "92637", "revid": "123678047", "url": "https://it.wikipedia.org/wiki?curid=92637", "title": "Aamulehti", "text": "Aamulehti \u00e8 un quotidiano finlandese pubblicato a Tampere. Ha la seconda posizione nella classifica delle vendite fra tutti i giornali di quella nazione. Oggi Aamulehti \u00e8 propriet\u00e0 di Alma Media, grosso gruppo di informazione finlandese.\nUn altro grosso quotidiano d'informazione generale in Finlandia \u00e8 l'Helsingin Sanomat."}
{"id": "92639", "revid": "767487", "url": "https://it.wikipedia.org/wiki?curid=92639", "title": "Twelve Bens", "text": "I Twelve Bens o Twelve Pins (gaelico irlandese: \"Na Beana Beola\", \"le dodici cime\") sono un complesso montagnoso di dodici celebri e pittoresche cime situate nel Connemara, in Irlanda.\nLa loro altezza \u00e8 poco pi\u00f9 che collinare (massimo 730 metri), ma nel territorio dove sono situate svettano accanto alle vicine Maumturks, concedendo agli appassionati di trekking splendide vedute con non eccessiva fatica: a volte addirittura i pi\u00f9 esperti riescono nell'impresa di tutte e dodici le vette in un giorno.\nI nomi delle cime sono:"}
{"id": "92641", "revid": "767487", "url": "https://it.wikipedia.org/wiki?curid=92641", "title": "Yang Banhou", "text": "Seconda generazione della famiglia Yang, al quale ci si riferisce generalmente come \"secondo figlio\". Fin dall'infanzia insieme al fratello Yang Jianhou segu\u00ec il padre Yang Luchan nello studio del taijiquan. Era specializzato nel combattimento e specialmente nell'uso del bastone. Yang Banhou segu\u00ec suo padre a Pechino per insegnare e sfidare il famoso maestro Xiong Xian Liu (detto Meng Jiao). Visto che sfid\u00f2 numerosi altri eminenti rappresentanti di arti marziali a Pechino, la fama del taijiquan stile Yang aument\u00f2.\nYang Banhou rivisit\u00f2 la forma antica del padre e cre\u00f2 la forma media. Ebbe molti allievi, tra i quali Wu Yuxiang (Hao), fondatore dello stile Wu/Hao, e Wu Quanyu, fondatore dello stile Wu.\nYang Banhou ebbe una figlia e un figlio, detto Shao Peng. Shao Peng studi\u00f2 con Yang Chengfu e poi apr\u00ec una scuola in Guangxi."}
{"id": "92642", "revid": "104485", "url": "https://it.wikipedia.org/wiki?curid=92642", "title": "Epicentro", "text": "Per epicentro (dal Greco: \"\u03b5\u03c0\u03af\u03ba\u03b5\u03bd\u03c4\u03c1\u03bf\u03bd\") si intende quel punto della superficie terrestre posto esattamente sopra l'ipocentro (che \u00e8 il punto nel quale ha avuto origine il terremoto al di sotto della crosta terrestre) ed il luogo dove il terremoto produce generalmente effetti di intensit\u00e0 maggiore.\nDescrizione.\nLe onde sismiche si propagano sfericamente dall'ipocentro. A causa del nucleo esterno, fluido, che assorbe le onde S e rifrange le onde P, molti punti sulla superficie della Terra opposta all'epicentro non risentono dell'influenza del terremoto.\nDopo un terremoto, i sismologi sono in grado di localizzare l'epicentro utilizzando diversi sismogrammi. Il metodo che usualmente si utilizza per la localizzazione dell'epicentro \u00e8 basato sulla rilevazione del ritardo temporale dell'arrivo delle onde S da quelle P pi\u00f9 veloci, essendo nota anche la differenza di velocit\u00e0 tra i due tipi di onde nel mezzo terrestre interessato dalla propagazione delle onde sismiche: triangolando i dati ottenuti da almeno tre stazioni sismometriche si determina la localizzazione dell'epicentro.\nIl termine \u00abepicentro\u00bb \u00e8 utilizzato anche per descrivere il centro di altri eventi catastrofici, come il punto di impatto di un meteorite o di una cometa. Non \u00e8 raro nei media l'utilizzo scorretto del termine \"epicentro\" laddove sarebbe corretto \"ipocentro\"."}
{"id": "92643", "revid": "6923", "url": "https://it.wikipedia.org/wiki?curid=92643", "title": "Alma Media", "text": "Alma Media \u00e8 una delle pi\u00f9 grandi compagnie mediatiche della Finlandia. Il principale azionista \u00e8 l'impresa svedese Bonnier.\nI media pi\u00f9 noti sono \"Aamulehti\", \"Iltalehti\", \"Kauppalehti\", \"Talousel\u00e4m\u00e4\", Monster.fi ed Etuovi.com. Alma Media impiega circa 1.800 persone.\nI ricavi del gruppo nel 2019 sono stati pari a circa 250,2 milioni di Euro."}
{"id": "92644", "revid": "2178", "url": "https://it.wikipedia.org/wiki?curid=92644", "title": "Twelve Pins", "text": ""}
{"id": "92646", "revid": "1573940", "url": "https://it.wikipedia.org/wiki?curid=92646", "title": "Yang Jianhou", "text": "Seconda generazione della famiglia Yang, fu chiamato \"terzo figlio\" fino a tarda et\u00e0, quando fu chiamato semplicemente \"il vecchio\". Cominci\u00f2 a studiare taijiquan con suo padre Yang Luchan in tenera et\u00e0.\nYang Jianhou prese la forma antica di suo padre e la rivisit\u00f2 nella forma media. Inoltre padroneggiava sciabola, lancia, spada e altre armi. La sua abilit\u00e0 con la spada era riconosciuta in quanto combinava leggerezza e durezza.\nHa avuto tre figli: Yang Zhaoxiong, detto Yang Shaohou, Yang Zhaoyuan, morto giovane, e Yang Zhaoqing, detto Yang Chengfu."}
{"id": "92647", "revid": "6923", "url": "https://it.wikipedia.org/wiki?curid=92647", "title": "Eurovision Song Contest 1958", "text": "La terza edizione del Gran Premio Eurovisione della Canzone si tenne a Hilversum (Paesi Bassi), capitale comunicativa del paese, il 12 marzo 1958.\nLa canzone olandese \"Net Als Toen\" cantata da Corry Brokken port\u00f2 la prima vittoria per i Paesi Bassi a Francoforte sul Meno l'anno precedente e la TV olandese fu orgogliosa di ospitare l'edizione del 1958. \u00c8 stata la prima volta che il paese vincitore dell'edizione precedente ha ospitato la competizione. Per l'occasione, lo studio fu decorato con migliaia di tulipani.\nL'edizione \u00e8 stata vinta dalla canzone francese \"Dors, Mon Amour\" cantata da Andr\u00e9 Claveau.\nStoria.\nDal 1958, il \u201cGran Premio dell'Eurovisione\u201d divent\u00f2 un evento annuale.\nQuell'anno il Regno Unito non partecip\u00f2 al concorso (fu il primo ritiro in assoluto nella storia del concorso) e questo permise alla Svezia di fare il suo debutto con una grandissima stella svedese, Alice Babs. Alcune delle canzoni eseguite divennero popolari all'interno dei loro paesi e nelle classifiche di altri, come la canzone presentata dalla Francia, \"Dors mon amour\" eseguita da Andr\u00e9 Claveau, il vincitore del \u201cGran Premio\u201d, e \"Nel blu dipinto di blu\" eseguita da Domenico Modugno, meglio conosciuta come Volare che, nonostante arriv\u00f2 terza, divenne una hit mondiale e senza tempo. La stessa pu\u00f2 essere considerata come una delle canzoni pi\u00f9 di successo nella storia della competizione. Domenico raggiunse perfino la posizione nr 1 nella classifica americana Billboard e fu premiato con 3 premi Grammy.\nStruttura di voto.\nDieci membri della giuria per ogni paese partecipante che danno un punto alla canzone preferita.\nOrchestra.\nDiretta dai maestri: Paul Burkhard (Svizzera), Willy Fantel (Austria), Kai Mortensen (Danimarca), Franck Pourcel (Francia), Alberto Semprini (Italia) e Dolf Van Der Linden (Paesi Bassi, Lussemburgo, Svezia, Belgio e Germania)."}
{"id": "92648", "revid": "2225", "url": "https://it.wikipedia.org/wiki?curid=92648", "title": "Luchan Yang", "text": ""}
{"id": "92649", "revid": "6842", "url": "https://it.wikipedia.org/wiki?curid=92649", "title": "EIDE", "text": ""}
{"id": "92650", "revid": "124123", "url": "https://it.wikipedia.org/wiki?curid=92650", "title": "Yang Shaohou", "text": "Studi\u00f2 il taijiquan con suo padre Yang Jianhou e suo zio Yang Banhou fin da tenera et\u00e0.\nLa maggior parte delle sue conoscenze derivano da Yang Banhou. Di forte indole, non sopportava l'ingiustizia sofferta dagli altri. Da giovane impar\u00f2 la forma media stabilita da suo padre, ma pi\u00f9 tardi svilupp\u00f2 una forma cosiddetta piccola, che era alta con piccoli movimenti ora lenti ora improvvisi. Il suo rilasciare l'energia \"(fajin)\" era forte e schioccante, accompagnato da suoni improvvisi. Yang Shaohou ebbe un figlio chiamato Yang Zhensheng, che poi studi\u00f2 con Yang Chengfu."}
