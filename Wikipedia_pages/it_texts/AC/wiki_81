{"id": "131716", "revid": "123717175", "url": "https://it.wikipedia.org/wiki?curid=131716", "title": "Storia della Sardegna giudicale", "text": "I Giudicati sardi furono entit\u00e0 statuali indipendenti che ebbero potere in Sardegna fra il IX ed il XV secolo. La loro organizzazione amministrativa si differenziava dalla forma feudale vigente nell'Europa medievale in quanto pi\u00f9 prossima alle esperienze tipiche dei territori dell'Impero bizantino, con istituti giuridici romano-bizantini. Furono Stati sovrani dotati di \"summa potestas\" (capacit\u00e0 di stipulare trattati internazionali) e governati da Re chiamati Giudici, in sardo \"judikes\". Nel contesto internazionale del Medioevo si contraddistinguevano per la modernit\u00e0 della loro organizzazione rispetto ai coevi regni europei di tradizione barbarico-feudale, trattandosi di stati non patrimoniali (non di propriet\u00e0 del sovrano) ma \"superindividuali\", cio\u00e8 del popolo che esprimeva la sovranit\u00e0 con forme partecipative come le \"Coronas de curatorias,\" le quali a loro volta eleggevano i propri rappresentanti alla massima assise parlamentare, chiamata \"Corona de Logu\".\nI Giudicati conobbero l'influsso dell'architettura romanica e successivamente di quella gotica catalana, e culturalmente mutarono in modo sostanziale - nel corso dei secoli - oscillando tra un sistema di tipo feudale ed un sistema giuridico che contemplava il progressivo affrancamento delle popolazioni rurali.\nIl Re o Giudice governava sulla base di un patto col popolo, il cosiddetto \"bannus-consensus\", venuto meno il quale il sovrano poteva essere detronizzato ed anche legittimamente ucciso dal popolo medesimo (secondo il \"diritto alla rivolta\" di origine bizantina), senza che questo incidesse sulla trasmissione ereditaria del titolo all'interno della dinastia regnante.\nCause storiche dell'avvento dei Giudicati.\nLa Sardegna fu sino all'VIII secolo una provincia dell'Impero bizantino, riconquistata ai Vandali nel 535 da Giustiniano e Belisario.\nGli Arabi in poco pi\u00f9 di ottanta anni conquistarono un vasto impero e gli Abbasidi di Baghdad svilupparono loro flotte e condussero un'imponente operazione di conquista delle isole pi\u00f9 vicine a Bisanzio.\nIn questo contesto dal 703 al 733 la Sardegna sub\u00ec una serie di incessanti attacchi che tendevano a distruggere la potenza navale bizantina, mentre gli Omayyadi di Damasco, consapevoli dell'invincibilit\u00e0 araba in terraferma, condussero un'espansione di terra lungo le rive meridionali del Mar Mediterraneo.\nLe incursioni arabe.\nDal 705, con l'avanzata dell'Islam verso l'Europa iniziarono le scorrerie dei corsari musulmani provenienti dal Nordafrica e dalla Spagna. Le incursioni improvvise non trovarono efficace opposizione nell'esercito bizantino. Cessate le scorrerie improvvise, dopo una stasi di dieci anni, Arabi e Berberi islamizzati si riorganizzarono e tornarono questa volta con un pi\u00f9 ampio schieramento di forze cercando di occupare la parte meridionale della Sardegna.\nFu a seguito di queste offensive che il re longobardo Liutprando invi\u00f2 alcuni messi a Cagliari - tra il 721 e il 725 - per trattare l'acquisto delle spoglie di Sant'Agostino custodite in citt\u00e0 e preservarle da possibili profanazioni. Andata a buon fine la trattativa i Longobardi portarono le spoglie in salvo a Pavia, custodendole nell'Arca di San Pietro in Ciel d'Oro. A Cagliari restarono le vesti del santo.\nLe fortificazioni sarde resistettero a diversi attacchi, tanto che in una missiva dell'851 papa Leone IV chieder\u00e0 aiuto allo \"Judex Provinciae\" (giudice della provincia) della Sardegna per la difesa di Roma, ma con la caduta nell'VIII secolo dell'Esarcato d'Africa con sede a Cartagine, e soprattutto con l'affermarsi della presenza araba in Sicilia (827) la Sardegna rest\u00f2 scollegata da Bisanzio e dovette necessariamente rendersi economicamente e militarmente autonoma. Non potendo contare sull'aiuto imperiale per difendersi dagli attacchi, gli amministratori locali, gradualmente, organizzarono le difese e presero coscienza di agire di fatto pi\u00f9 per proprio conto che per conto di soggetti esterni.\nA poco a poco il distante potere imperiale scomparve. Si ritiene che i funzionari imperiali derivanti dall'antico istituto dioclezianeo del \"vicarius\", altrimenti detto \"lociservator\" (luogotenente, letteralmente), di grado assimilabile al \"praeses\" (sorta di prefetto imperiale) si trovarono ad essere, probabilmente, capi di governo prima - e poi - per riconoscimento e legittimazione diffusa, avrebbero assunto il nome e il potere di \"Iudex\", affermando cos\u00ec una sovranit\u00e0 indipendente ed ereditaria.\nUn indizio dell'autonomia da Bisanzio lo si evince dalla notizia della missione condotta in autonomia dai sardi presso Ludovico il Pio (814 - 840), successore di Carlo Magno, in vista di una coalizione anti araba con i Franchi i quali, all'epoca, detenevano la Corsica. I legati stabilirono rapporti di buon vicinato e collaborazione difensiva tra le due isole. Quando nell'828 il conte Bonifacio, governatore franco della Corsica, pass\u00f2 per la Sardegna al fine di colpire le coste del Nordafrica oramai arabo con una spedizione militare, defin\u00ec la Sardegna \"Insula amicorum\". La Sardegna fu allora decisiva perch\u00e9 divenne tra mondo latino e Islam.\nLa nascita dei quattro Giudicati.\nLa quasi totale assenza di fonti storiografiche non consente di avere certezza sul passaggio dall'autorit\u00e0 bizantina centrale alla nascita dei quattro giudicati autonomi. Restano larghe zone d'ombra. A fronte dell'unica fonte incontrovertibile costituita dalla epistola inviata da Papa Gregorio VII il 14 ottobre 1073 ai quattro Giudici (Orzocco, Torchitorio, Mariano, Costantino) che, citando i loro \"antiqui parentes\" palesa il radicamento storico delle generazioni giudicali, per quanto riguarda le nebulose fasi tra il IX e l'XI secolo si ritiene che vi sia stata una evoluzione graduale avvenuta in un contesto di rapporti sempre pi\u00f9 rarefatti con Bisanzio a fronte di nuovi rapporti ed equilibri con altre entit\u00e0 statuali influenti nel bacino occidentale del Mediterraneo. Le fonti pi\u00f9 importanti in merito sono le epistole papali del IX secolo:\nDa questo sistema di informazioni si possono trarre alcuni ragionevoli spunti di riflessione: Bisanzio lasci\u00f2 al governo di Sardegna, Corsica e Baleari un arconte con sede a Cagliari. La figura dell'arconte unificava i poteri civili del \"praeses\" con quelli militari del \"Dux\". Nel 1990 \u00e8 stato rinvenuto a Tharros (l'antica capitale arborense precedente alla fondazione di Oristano) un sigillo recante l'iscrizione in lingua greca \"Zerchis \u00e0rchon Arbor\" (Zerchis arconte d'Arborea), e questo significa forse che la figura dell'arconte venne moltiplicata per favorire il controllo e la risposta difensiva nei diversi territori soggetti alle incursioni moresche.\nNel corso del IX - X secolo le figure imperiali presenti in altri distretti dell'Impero bizantino assunsero una natura dinastica e familiare come avvenne ad esempio a Venezia e Napoli. Si assistette quindi ad un processo di radicamento al potere di una stessa famiglia nei diversi giudicati, i \"Lacon-Gunale\" (affiancata da altre famiglie aristocratiche). Ci\u00f2 lo si evince dall'appartenenza sin dalle origini di tutti i quattro giudici sardi, di cui si ha notizia, a questo ceppo originario e dalla pratica dei matrimoni tra consanguinei che denota la loro volont\u00e0 di mantenere la \"purezza\" e la forza dei diritti di successione.\nLe diverse tesi sulle casate regnanti.\nSono state elaborate al riguardo alcune tesi sulle origini della casata dei \"Lacon Gunale\":\nPotrebbe essere comunque probabile anche una tesi \"mista\" che, compenetrando le tre precedenti, evidenzierebbe il rafforzamento di una dinastia di ceppo bizantino lasciata al potere dall'Impero, che si apparent\u00f2 e leg\u00f2 alle principali famiglie latifondiste sarde le quali esercitavano una discreta influenza sul governo giudicale tramite lo strumento consiliare della \"Corona de Logu\". Ci\u00f2 forse in un processo di distacco dall'autorit\u00e0 centrale cagliaritana di qualche gruppo aristocratico che, probabilmente, riusc\u00ec a ottenere una legittimazione imperiale franco durante l'isolamento e gli attacchi saraceni del IX-X secolo.\nIn particolare \u00e8 di estremo interesse il fatto che avvenne nel 1065 con Gonario-Comita giudice di Torres e Arborea (\"de ambos logos\"), della famiglia Lacon-Gunale, non si sa se a seguito di acquisizione matrimoniale o per un unico regno originario. Gli successe suo figlio Orgodori. Un altro successore, Barisone I, ebbe due eredi, Andrea Tanca e Mariano I, che divisero il regno tra Torres e Arborea, dando origine a due casate distinte (e forse alla nascita formale del Giudicato di Arborea), quella dei Lacon-Gunale giudici di Torres e quella dei Lacon-Zori giudici di Arborea. In Arborea si succedettero in particolare le dinastie dei Lacon-Serra prima e dei Serra-Bas dopo, a seguito dell'apparentamento con la casata catalana Bas-Cervera nel 1157. Questo fatto potrebbe confermare che dal primo regno sardo con sede a Cagliari, gemm\u00f2 quello di Torres (forse per investitura carolingia nel IX secolo) e, successivamente, quello di Arborea per gemmazione familiare. Per la Gallura si rinnova l'ipotesi di gemmazione dal ceppo familiare Lacon-Gunale cagliaritano, tuttavia non va ignorato il nome del primo giudice storicamente documentato nel 1050, Manfredi, che lascerebbe presumere un controllo diretto dei Pisani subentrato a quello autoctono a seguito dello scontro vittorioso con i pirati saraceni.\nUna questione ancora irrisolta riguarda la Barbagia. I confini geografici dei quattro giudicati nella Sardegna centrale convergono verso le zone interne e, in particolare, la Barbagia viene divisa in quattro \"partes\". Ci\u00f2 non \u00e8 di facile comprensione ma forse denota la volont\u00e0 di suddividere la gestione problematica delle libere popolazioni pastorali (conservative e poco urbanizzate) della Sardegna interna (autonoma da Bisanzio fino al VII secolo) o, in alternativa, se fosse valida la deduzione sull'origine autoctona delle dinastie giudicali precedentemente citata, questa zona sarebbe quella che darebbe in parte origine alle casate giudicali ed ai quattro regni.\nL'aristocrazia fondiaria e lo stato dei cittadini giudicali.\nLa Sardegna medievale era una terra dove vigeva il sistema delle signorie fondiarie accompagnate da un sistema di fondi demaniali dati in libera concessione ai cittadini delle \"ville\" del giudicato. La popolazione servile - i \"servos\" - residente presso le tenute agricole padronali chiamate \"domus\", prestava la propria opera al \"donnu\" (signore del distretto rurale) per 4 giorni lavorativi su 6 (tolta \"sa Dominica\"). Gli altri 2 giorni erano destinati al sostentamento della propria famiglia e, spesso, all'accumulazione di beni per l'acquisizione del proprio affrancamento dalla condizione servile per entrare nella classe dei \"livertados\" (liberi), che costituivano circa 1/3 della popolazione, stimata sui 300.000 abitanti o poco meno.\nLe dure condizioni servili imponevano che le persone non si potessero spostare dalla curatoria di residenza e che il signore stabilisse anche i matrimoni all'interno del proprio territorio, finendo per campare i diritti di servit\u00f9 verso la prole.\nLe stesse condizioni vigevano presso i monasteri che basavano le proprie entrate anche sul lavoro dei servi esattamente come avveniva per i signori dell'aristocrazia fondiaria. Le cessioni immobiliari delle aziende agricole e dei borghi rurali, trasferivano anche la propriet\u00e0 delle genti asservite. Lo stato e le condizioni della popolazione rurale cambi\u00f2 moltissimo nel corso di cinque secoli passando da una sorta di servit\u00f9 della gleba alla quasi completa libert\u00e0 di tutti i cittadini nel periodo di Eleonora d'Arborea (e ci\u00f2 forse spiega l'appoggio popolare dei Sardi alla giudicessa per il timore che il successo dei Catalani avrebbe, come poi successe realmente, imposto un ritorno alle condizioni servili di tipo feudale).\nIn Sardegna si diffuse un ceto di cavalieri - piccoli proprietari terrieri - detti \"Lieros de Cavallu\", che prestavano servizio militare verso il giudicato, sul solco forse della tradizionale figura bizantina dei \"Kaballarioi\": cavalieri sovente esentati da tributi e dotati di un fondo rurale di propriet\u00e0 per il sostentamento. Ma sin dalle origini pi\u00f9 remote dei giudicati si afferm\u00f2 una classe di famiglie latifondiste imparentate con i giudici chiamata dei \"Donnos majorales\" che, probabilmente, costituirono l'insieme dei membri che affiancavano il giudice nel controllo dei giudicati con le \"Coronas de Logu\", soggetti di autorit\u00e0 giurisdizionale ed attribuzione della legittimazione al governo dei Giudici. Cos\u00ec avvenne, tra le altre, per le famiglie Lacon, Gunale, De Thori, Athen, Serra, Kerki, Gitil, Carbia.\nL'aristocrazia fondiaria assisteva inoltre il giudice nella predisposizione dell'esercito: i documenti citano oltre ai \"Lieros de cavallu\" anche le figure dei \"Buiachesos\" e dei \"Maiores de ianna\", le guardie giudicali derivanti in tutta probabilit\u00e0 da quegli \"eskoubitores\", guardie imperiali bizantine, che includevano contingenti di Sardi presso il palazzo imperiale di Costantino VII Porfirogenito.\n\"Su Collectu\" e il \"Bannus Consensus\".\nLa cerimonia di investitura detta \"su collectu\" era estremamente solenne. Nell'assemblea i maggiorenti che vi partecipavano si disponevano in circolo (\"Corona de Logu\") e al centro si collocava colui che aveva il compito di presiederla. La \"Corona\" circoscriveva e definiva le attribuzioni e l'ambito del potere del Giudice, ovvero la sua attivit\u00e0 di governo, quella giuridica e quella militare.\nIn un'epistola del 1216 al Papa, la Giudicessa (\"juyghissa\") reggente Benedetta descrive la \"confirmatio\" del popolo, in cui lo \"Iudex\" diventa tale \"per boluntade de Donnu Deu\" ed \u00e8 rappresentata materialmente dalla consegna del \"baculum regale \"(lo scettro), \"quod est signum confirmationis in regnum\". La Giudicessa comunicava inoltre di aver dovuto giurare di \"regnum non alienare, neque minuere, et castellum alicui aliquo titulo non donare neque pactum aut societatem aliquam cum gente extranea inire aliqua tenus aut facere sine consensu eorundem\". Si evince quindi che il Giudice aveva una sovranit\u00e0 formalmente limitata dal rispetto del \"Consensus\" e che nulla poteva disporre senza l'approvazione della Corona de Logu. Il Giudice era pertanto il garante degli equilibri collettivi fondati sul diritto ed il capo dello Stato con l'esercizio dei tre poteri sovrani sul territorio: \"rennare-potestare-imperare\".\nLo \"Iudex\" che si fosse macchiato del superamento di tale ordine condiviso, avrebbe tradito il fondamento stesso del proprio potere e, perso il \"consensus\", avrebbe potuto essere destituito e legittimamente giustiziato (come qualche volta storicamente \u00e8 provato che avvenne).\nOrganizzazione giudicale centrale.\nFondendo tradizioni autoctone (usi e istituti di incerta e teorizzata derivazione nuragica) ed istituti giuridici romano-bizantini, i quattro giudicati si discostavano dai contemporanei regni medievali in quanto non sottoposti ad un regime privatistico, secondo la tradizione barbarico-feudale europea. I Giudicati erano retti da una particolare forma di monarchia, mista tra quella ereditaria e quella elettiva, per cui i monarchi venivano generalmente scelti nella famiglia del defunto Giudice secondo le proprie regole di successione, ma la loro scelta veniva formalmente effettuata dalla Corona de Logu, il Parlamento giudicale.\nLe caratteristiche principali dei regni giudicali erano, come gi\u00e0 detto, la loro natura superpersonale e la loro organizzazione amministrativa. Lo \"Iudex sive rex\" nell'espletamento del suo regno giudicale era infatti assistito da una complessa organizzazione burocratica: una centrale e una periferica. Vi era, innanzitutto, una perfetta distinzione tra i beni privati dello \"Iudex\" e quelli statuali pubblici:\nL'attribuzione di un fondo demaniale ad un privato cittadino, mercanti o istituzioni religiose, era detta \"secatura de rennu\" (cio\u00e8 stralcio dalla \"res\" statuale). In tal senso si pu\u00f2 affermare che il sistema feudale in senso privatistico non fu presente nella Sardegna medievale ma si afferm\u00f2 solo nella seconda met\u00e0 del Quattrocento, ad opera della corona catalana prima, e spagnola dopo.\nLa Corona de Logu e il consiglio centrale.\nL'amministrazione centrale e l'intera societ\u00e0 giudicale facevano naturalmente perno sostanziale sul Giudice, tuttavia il sovrano non aveva il possesso del territorio n\u00e9 era il depositario della sovranit\u00e0 in quanto questa era formalmente della \"Corona de Logu\", un Consiglio di maggiorenti (rappresentanti dei distretti amministrativi detti Curatorie) e alti prelati, che nominava il sovrano e gli attribuiva la somma potest\u00e0, mantenendo tuttavia il potere di ratificare gli atti e gli accordi che riguardassero l'intero regno (\"su Logu\").\nDurante \"su Collectu\" (il collegio) si riunivano nella capitale un rappresentante di ciascuna Curatoria, i membri dell'alto clero, i castellani, due rappresentanti della capitale eletti da \"jurados\" delegati dalla \"Coronas de Curadoria\" (precedentemente riunita nella principale villa distrettuale), quindi lo \"Judex sive rex\" era incoronato con un sistema misto elettivo-ereditario seguendo la linea diretta maschile e, solo in via alternativa, quella femminile.\nCome detto il giudice governava sulla base di un patto col popolo (il \"bannus-consensus\"), venuto meno il quale il sovrano poteva essere detronizzato ed anche, nei casi di gravi atti di tirannide e di sopruso, legittimamente giustiziato dal popolo medesimo, senza che questo incidesse sulla trasmissione ereditaria del titolo all'interno della dinastia regnante: \u00e8 storicamente attestato che ci\u00f2 sia avvenuto nei Giudicati di Arborea e di Torres.\nI Giudici.\nNei sigilli in piombo facenti parte delle pergamene giudicali era scritto il nome del giudice seguito dal titolo di \"Rex\", tuttavia il Giudice non era un sovrano assoluto di tipo feudale, almeno nella forma: egli non poteva dichiarare guerra, firmare trattati di pace o disporre del patrimonio del Giudicato senza l'assenso della Corona de Logu, tuttavia essendo questa composta prevalentemente dalle aristocrazie ad esso imparentate e, quindi, accomunate dagli stessi interessi di tipo fondiario, di fatto i giudici si qualificavano come \"Rex\" con autorit\u00e0 pubblica.\nLa successione al trono era di tipo dinastico (di diritto) ma vi era la possibilit\u00e0 di \"reggenze di fatto\", con prevalenza del criterio elettivo ad opera della Corona De Logu. Quando era ancora in vita il Giudice veniva indicato il suo erede designato onde evitare scontri e problemi sulla successione.\nI Giudici si distinsero per le rilevanti ricchezze patrimoniali di famiglia derivanti dalle grandi propriet\u00e0 terriere direttamente gestite: le \"Donnicallie\", derivanti in tutta probabilit\u00e0 dall'istituto delle \"dominicalie\". Ci\u00f2 conferma che la nascita del potere dei giudici e delle aristocrazie ad essi imparentate avvenne su base fondiaria. Il giudice inoltre rese assai solido il proprio potere con la concessione della gestione di alcuni fondi demaniali ai funzionari e ai militari pi\u00f9 fedeli. Interessante anche il fatto che i giudici non avessero inizialmente una sede fissa in quanto le corti giudicali erano itineranti nei vari territori curatoriali (lasciando capire l'importanza del territorio rappresentato dalla Corona de Logu) anche se avevano comunque sedi di residenza privilegiata:\nInoltre vi era l'esigenza di avere altri luoghi distanti dal mare soggetto alle ostili incursioni saracene.\nLa Cancelleria giudicale.\nNel governo del territorio, sempre a livello centrale, il Giudice era assistito da una \"Camera Scribaniae\" (\"Cancelleria Giudicale\"). L'autorit\u00e0 sovrana era infatti formalizzata con la stesura di atti ufficiali detti \"Carta bullata\", scritti dal Cancelliere statale, in genere un vescovo o comunque un alto esponente del clero, coadiuvato da altri funzionari denominati \"majores\" (tra i quali il pi\u00f9 importante era il \"majore de camera\").\nIl sistema di gestione della cancelleria giudicale innestava elementi indigeni e latini in un sistema avente matrice greco bizantina. Vi erano comunque differenze tra i giudicati dovute alle differenti vicissitudini politiche e commerciali dei giudicati. Cos\u00ec ad esempio:\nLe milizie giudicali.\nI giudicati sardi fondavano la propria forza militare su un esercito regolare e su truppe composte da soldati, liberi cittadini, soggetti a rotazione periodica e, in caso di emergenza, all'arruolamento forzoso dei servi del regno.\nIl corpo scelto era costituito dai cosiddetti \"Bujakesos\", cio\u00e8 i \"guardiani del giudicato\", cavalieri scelti e di professione che prestavano il servizio regolare sotto il comando del \"Majore de janna\", il comandante addetto alla sicurezza del sovrano. Corpi di bujakesos operavano in missione anche a livello di singola curatoria con funzione di vigilanza, scorta, controllo, e supporto alle truppe locali dette \"Iskolka\", poste al servizio del \"Curatore\". \nIl servizio come bujakesos era prestato a turno anche da liberi cavalieri (\"lieros de caballu\") possidenti terrieri. La cosiddetta \"Kita de bujakesos\" richiama infatti la rotazione settimanale dei cavalieri (kita in sardo significa ancora oggi \"settimana\"), al servizio della guardiania giudicale e della vigilanza dei confini del regno, anche per la tutela dei propri interessi e propriet\u00e0.\nQuesto sistema consentiva ai giudici di risparmiare sulle spese militari e di mantenere l'addestramento di un buon numero di cittadini, sotto l'abile guida dei bujakesos di professione.\nL'armamento principale, oltre alla spada, la cotta di maglia, lo scudo e l'elmo col nasale, era il temuto \"birrudu\", arma sia da lancio che da taglio, discendente dall'antico \"verutum\", il giavellotto romano. Nella variante locale essa era dotata di lama ricurva e, nell'altra estremit\u00e0, di un pesante puntale metallico capace di forare armature e scudi in caso di corpo a corpo.\nLe milizie di terra e i fanti (\"Birrudos\") utilizzavano questa stessa arma in una versione pi\u00f9 corta, ancor pi\u00f9 adatta alla mischia. Oltre all'uso di comuni lance e scudi un'altra arma caratteristica era la \"leppa\", sciabola con manico d'osso e lama ricurva, lunga tra i 50 e i 70\u00a0cm, ancora in uso, in una versione pi\u00f9 contenuta, fino alla fine del XIX secolo ed oggi nella versione compatta a serra-manico.\nIn Sardegna veniva prodotto inoltre un ottimo arco lungo, in legno di tasso e si diffuse nel tempo anche l'uso della balestra, utilizzata dai cosiddetti \"Balisteris\".\nDurante i conflitti era abituale coscrivere forzosamente cittadini e servi maschi, dotandoli di archi, leppe o di un tipo di giavellotto pesante e rudimentale detto \"Virga Sardesca\". Si formavano cos\u00ec contingenti di \"Lantzeris\" o, se muniti di cavallo, di \"Caddigatores\" (cavalleria leggera).\nIn caso di conflitti di particolare rilevanza i giudici fecero sovente ricorso a contingenti di mercenari, come ad esempio i temuti balestrieri genovesi.\nOrganizzazione giudicale locale.\nLe Curatorie.\nSecondo tanti giuristi le curatorie sono il vero gioiello dell'organizzazione giudicale. La Sardegna giudicale aveva infatti un territorio (\"su logu\") suddiviso in \"Curadorias\", cio\u00e8 in distretti amministrativi di varia estensione, formati da centri urbani e ville rurali, dipendenti da un capoluogo dove aveva sede il \"Curadore\". Questi, coadiuvato soprattutto in materia giudiziaria da \"Jurados\" e da un consiglio detto \"Corona de Curadoria\", rappresentava localmente l'autorit\u00e0 giudicale e curava il patrimonio pubblico della Corona. Frutto di una lunga e precedente costruzione storica, quello delle \"Coronas\" fu un governo assembleare che si ipotizza facesse rivivere lo spirito del parlamento del villaggio nuragico, composto dalle persone maggiorenti e presieduto dal capo del cantone per discutere questioni riguardanti la comunit\u00e0 (o le comunit\u00e0 se erano confederate), e per amministrare la giustizia. Secondo lo studioso della storia sarda Giovanni Lilliu - fu quello uno degli aspetti pi\u00f9 interessanti della civilt\u00e0 nuragica. Questo sistema di governo assembleare sopravvisse all'interno dell'isola e si ritrov\u00f2, dopo duemila anni, nello spirito delle Coronas giudicali con le curatorie - si pensa - che ricalcavano la grandezza e la forma di quelli che in epoca nuragica furono i cantoni.\nIl Curatore era di nomina regia o comunque approvato dal \"judike\". Egli aveva un mandato a tempo determinato con autorit\u00e0 sull'esazione fiscale, sull'azione giudiziaria penale e civile, sugli organi di polizia, \"Iskolka\", e sull'arruolamento dell'esercito. La sua attivit\u00e0 era comunque incentrata sul controllo ed il potenziamento della gestione rurale, fonte della ricchezza giudicale. Non erano ammesse dal Giudice inadempienze ed inerzie nella conduzione della Curatoria in quanto l'ordinamento giudicale riteneva il curatore responsabile in modo diretto del progresso o dei ritardi della Curatoria, soprattutto in tema di sicurezza e prevenzione degli incendi.\nI confini di questi distretti venivano definiti per far s\u00ec che la popolazione residente in ogni curatoria fosse approssimativamente uguale; di conseguenza i confini erano fluidi e dipendevano dai diversi tassi locali di crescita demografica: pertanto le Curatorie erano probabilmente delle unit\u00e0 censuarie. Le curatorie erano inoltre \"distretti elettorali\": gli uomini liberi di ogni curatoria si riunivano periodicamente in assemblea al fine di eleggere il proprio rappresentante presso la \"Corona de Logu\". Questo sistema amministrativo era radicato ed estremamente efficace per la gestione del territorio e venne meno con l'imposizione del sistema feudale da parte degli Aragonesi, nel corso del XIV e soprattutto del XV secolo.\nIl \"Majore de bidda\".\nIl Curatore nominava per ciascun villaggio facente parte della Curatoria un \"majore de bidda\" o \"villa\" (l'equivalente odierno di un sindaco) con competenze amministrative e di investigazione giudiziaria, con responsabilit\u00e0 diretta sul buon fine delle azioni di gestione del territorio.\nI centri abitati e l'insediamento rurale.\nNell'XI e nel XII secolo in Sardegna si assistette ad un aumento della popolazione (che successivamente croll\u00f2 nel XIV secolo). Alcuni centri abitati come Sassari, favorita dal declino di Turris, crebbero per popolazione e importanza proprio a partire dalla prima met\u00e0 del XII secolo. La Sardegna giudicale era caratterizzata da un insediamento urbano costituito da \"Ville\" (\"biddas\"), i centri abitati pi\u00f9 importanti (capoluogo di Curatoria e non) e da un insediamento rurale sparso, fatto di piccoli borghetti rurali, caratterizzati da autosufficienza e scambi commerciali spesso basati sul Baratto. Queste erano le principali tipologie insediative e rurali:\n\"Domus\" e \"Domestia\" erano spesso di propriet\u00e0 privata di singoli \"Donnu\" (\"Domnus\"). I villaggi erano in origine 800 e pi\u00f9 nell'intera isola poi ridottisi, dopo il XIV secolo a seguito della peste, della guerra sardo-catalana o dell'assorbimento urbano legato alla crescita dei centri principali, a 360 circa nel secolo successivo.\n\"Su Fundamentu\".\nDel territorio della \"villa\", chiamato \"Fundamentu\" (i fondi rurali), solo la parte pi\u00f9 vicina al villaggio veniva recintata e coltivata da singoli proprietari. Il resto del territorio era propriet\u00e0 di tutta la collettivit\u00e0 (una sorta di demanio) ed era diviso in due parti che venivano destinate ad anni alterni alla semina (era la parte chiamata \"biddatzone\") e a pascolo (chiamato \"paberile\").\nMa il \"Fundamentu\" dato in concessione dal giudicato, \u00e8 un concetto sofisticato per i tempi in quanto indica non solo il fondo fisico ma anche una dotazione rurale definita dal giusto sostentamento e dai bisogni dei cittadini residenti nella villa o nel borgo.\nAnche la parte pi\u00f9 lontana e periferica dello stesso villaggio era demaniale. Questa gestione comune dei beni di interesse diffuso e la difesa collettiva del territorio pu\u00f2 far ipotizzare un probabile influsso del substrato culturale nuragico, precedente alla romanizzazione dell'isola, ma ancora viva in alcune usanze e tradizioni comuni.\nLa monetazione giudicale.\nNon esistono prove concrete su un'autonoma monetazione giudicale. Nei quattro regni sardi circolava soprattutto la moneta aragonese, ma in Gallura e nel Logudoro anche quella pisana e genovese.\nIl Giudicato d'Arborea ebbe una vita pi\u00f9 lunga degli altri e gli ultimi tre sovrani - Mariano IV, Ugone III ed Eleonora - estesero i confini a quasi tutta l'isola. \u00c8 insolito il fatto che non avessero pensato di costituire una propria zecca, come in tutti gli Stati europei, anche quelli piccoli.\nNegli anni ottanta sono state individuate, presso un privato collezionista, quattro monete assai consunte, dove alcuni vedono\nlo stemma arborense: non esiste comunque prova documentale che siano state coniate da una zecca giudicale.\nL'unica effettiva e concreta coniazione che ci ricorda il Giudicato d'Arborea la mise in atto l'ultimo giudice Guglielmo III di Narbona (1407-20) nel 1410, presso la zecca di Sassari. Guglielmo era nipote di Beatrice d'Arborea, sorella di Ugone III ed Eleonora. Si trattava di \"minuti e patacchine\" in mistura d'argento che riportavano l'albero sradicato d'Arborea sul verso e la croce patente intersecante sul recto.\nI regni giudicali.\nSecondo le analisi pi\u00f9 recenti gli \"Iudex\" dovevano coordinare la difesa territoriale in una Sardegna le cui comunit\u00e0 esprimevano un concreto bisogno di protezione dalle incursioni nemiche, le quali, essendo frequenti lungo tutte le coste, sarebbero di fatto il fattore determinante per la nascita di quattro distretti militari in luogo di quello unico lasciato dall'Impero, con sede a Cagliari.\nI quattro Giudicati di Calaris, Arborea, Torres e Gallura divennero veri e propri Stati medievali costituiti da quattro fondamentali elementi: nazione, territorio, vincolo giuridico, sovranit\u00e0. Stati dotati di \"summa potestas\" nazionale e internazionale, \"non recognoscentes superiorem\". I Giudicati si caratterizzarono fin dall'inizio come \"Stati super individuali\" in quanto la sovranit\u00e0 dello \"Iudex\" sovrano, bench\u00e9 ereditaria, non sorgeva da una legittimazione superiore (ad es.: diritto divino) ma dall'approvazione delle comunit\u00e0 aristocratiche giudicali: erano i \"donnos\" fondiari che attribuivano l'imperio allo \"Iudex sive rex\", tramite la \"Corona de Logu\" (il Consiglio che rappresentava \"totu su logu\" cio\u00e8 l'approvazione di tutti i cittadini dello Stato) e, solo a seguito di un giuramento - il \"bannus-consensus\" - espresso durante l'assemblea solenne di incoronazione. La Corona de Logu sceglieva inoltre il successore qualora, alla morte del giudice senza eredi designati, vi fossero diverse opzioni dinastiche sussistenti in alternativa nella stessa famiglia al potere.\nCi\u00f2 che determinava l'attribuzione del \"Consensus\" erano prevalentemente due mandati vincolanti per lo \"Iudex\":\nOgnuno dei quattro Stati aveva confini incastellati a protezione degli interessi politici e commerciali, oltre ad avere proprie leggi, propria amministrazione e propri emblemi. Le poche fonti storiche tra 800 e 1050 non consentono, come visto, di effettuare affermazioni certe sullo sviluppo e l'organizzazione originaria di questi regni autoctoni, si sa invece che si affacciarono al nuovo millennio con una struttura territoriale e amministrativa gi\u00e0 abbastanza definita e con un sistema giuridico completo e riconosciuto sul territorio.\nAl sovrano spettava il supremo potere ed aveva la prerogativa di nominare i suoi amministratori locali (\"Majores de villa\"), cos\u00ec da creare una rete di funzionari a lui fedeli nel Giudicato. Tutti e quattro furono retti da Giudici inizialmente appartenenti alla potente famiglia dei Lacon-Gunale la quale, secondo l'opinione di alcuni storici del Medioevo sardo come Francesco Cesare Casula, potrebbe essere stata la legittima titolare nell'ultimo periodo di dominazione bizantina della Sardegna, prima dell'abbandono dell'isola a s\u00e9 stessa, con l'ufficio di \"Iudex Provinciae\" nei territori che poi sarebbero corrisposti alle ripartizioni Giudicali. L'origine storica dei regni sardi medievali risiederebbe, quindi, nell'evoluzione delle antiche circoscrizioni bizantine in entit\u00e0 sovrane autonome.\nIl Giudicato di Cagliari.\nIl Giudicato di Cagliari o \"Calari\", che si estendeva sul territorio corrispondente a quello delle odierne province sarde di Cagliari, di Carbonia-Iglesias e d'Ogliastra, aveva come capitale Santa Igia, le cui rovine attualmente si trovano sotto i quartieri occidentali di Cagliari. Fu conosciuto anche con la denominazione di \"Pluminos\", si pensa perch\u00e9 attraversato da diversi fiumi (Flumini Mannu, Cixerri e Flumendosa).\nEra il Giudicato che aveva nel suo territorio i Campidani di Cagliari, terre fertili e produttive, ma anche parte del massiccio del Gennargentu e il Sarrabus oltre ad altre ricchezze come le attivit\u00e0 minerarie dell'Iglesiente. Si estendeva per 8226\u00a0km\u00b2 confinando prevalentemente con il regno di Arborea ma anche con gli altri due giudicati.\nEbbe buoni rapporti con Pisa, fino all'improvviso mutamento politico che port\u00f2 la repubblica marinara toscana, alleandosi coi restanti Giudicati sardi, ad attaccare e conquistarlo (1258), ponendo fine alla sua storia autonoma. Il suo territorio venne spartito dal Regno di Arborea al centro e a nord, dal Regno di Gallura a est, dalla famiglia Della Gherardesca a sud-ovest, mentre il circondario di Cagliari and\u00f2 alla Repubblica di Pisa, che era gi\u00e0 in possesso della rocca di Castel di Castro dal 1216.\nSi conoscono almeno dieci generazioni di sovrani che salirono sul suo trono, appartenenti a sei casate: Lacon-Gunale; Lacon-Gunale di Torres; Lacon-Serra; Lacon-Massa-Serra; Massa.\nIl Giudicato di Torres.\nNel nord dell'isola si trovava il Giudicato di Torres, con capitale inizialmente Turris (odierna Porto Torres), poi Ardara e infine Sassari. Il giudicato si estendeva sul territorio corrispondente all'odierna provincia di Sassari ed alle parti pi\u00f9 settentrionali delle attuali province di Oristano e Nuoro.\nQuesto regno giudicale, di tradizione (e forse investitura) vicina a quella carolingia negli usi diplomatici e di cancelleria, promosse pi\u00f9 di altri l'insediamento degli ordini monastici in particolare nel periodo del giudice Gonario II di Torres - XII secolo - e si scontr\u00f2 spesso con pisani e genovesi contrapposti dalle mire commerciali sul Logudoro. La sua autonomia statuale venne meno allorch\u00e9 la sua ultima regina, Adelasia, venne abbandonata dal legittimo consorte (Enzo di Sardegna, figlio di Federico II di Svevia) e lasci\u00f2 il regno nelle mani rapaci dei suoi vassalli (1259). Il giudicato venne cos\u00ec suddiviso tra le potenti famiglie dei Doria e dei Malaspina, ma perse importanti territori anche a favore del confinante giudicato di Arborea, mentre l'ultima capitale Sassari divenne una \"Repubblica\" pazionata (confederata) con Genova, diventando il primo libero Comune dell'isola.\nA testimonianza del suo passato si trovano ad Ardara i resti del castello del giudice e l'antica cappella palatina dei Giudici turritani santa Maria del Regno che ospita un grandioso retablo con sfondo dorato.\nIl Giudicato di Gallura.\nA nord est dell'isola era situato il Giudicato di Gallura, il minore per superficie, abitanti e risorse.\nGovernato da un ramo della famiglia Lacon-Gunale fino al 1207, quando la giovane giudicessa Elena di Gallura (1203-18) spos\u00f2 il pisano\nLamberto Visconti (1207-25). A questi, sopravvissuto alla consorte, succedette il figlio Ubaldo Visconti (1225-38), che non ebbe figli da Adelasia di Torres. Gli subentr\u00f2, allora, il cugino Giovanni Visconti (1238-75) che lascer\u00e0 il piccolo regno al primogenito Nino Visconti, ultimo giudice (1276-96), amico di Dante che lo ricord\u00f2 nella sua opera.\nLa Gallura verr\u00e0 spartita tra i pisani. Sempre nell'ultima parte del Duecento si erano estinti il Giudicato di Torres con la morte senza eredi della giudicessa Adelasia e quello di Cagliari: anche questi regni saranno divisi tra le famiglie dominanti.\nRimarr\u00e0 solo il Giudicato di Arborea che sopravviver\u00e0 fino al 1420 con periodi di grande espansione e poi di declino.\nIl Giudicato di Gallura si estendeva sul territorio corrispondente all'odierna zona est della provincia di Sassari, (regione storica della Gallura) nonch\u00e9 sulla parte settentrionale dell'attuale provincia di Nuoro (regione storica delle Baronie).\nLa sua \"capitale\" era ubicata a Civita, ricostruita sui ruderi dell'antica citt\u00e0 romana di Olbia, il cui nome compare per la prima volta nel 1113, anche se la corte giudicale, si ipotizza, itinerasse spesso tra i maggiori centri delle curatorie del regno, in particolare a Luogosanto nei castelli di Balaiana e Baldu, ma la cosa non \u00e8 assodata.\nIl Giudicato di Arborea.\nIl pi\u00f9 longevo dei quattro regni fu il giudicato di Arborea, con capitale Tharros e, dal 1076, Oristano. Si estendeva inizialmente sul territorio corrispondente all'odierna provincia di Oristano (eccetto le zone pi\u00f9 settentrionali), a quella del Medio Campidano e a gran parte della Barbagia, arrivando fino a Punta La Marmora; a partire dal 1250 il Giudicato inglob\u00f2 sempre maggiori porzioni degli altri giudicati, ormai estinti, conquistando la Planargia, il Goceano, il Nuorese, l'Iglesiente, il Campidano di Cagliari, fino al quasi totale controllo sull'isola.\nProsper\u00f2 sino all'inizio del XV secolo, allorch\u00e9 avall\u00f2 le pretese sulla Sardegna del regno di Aragona, a cui il papa Bonifacio VIII aveva concesso, con una \"licentia invadendi\", la patente di conquista sull'isola. Gli Arborea, gi\u00e0 legati familiarmente agli aragonesi, si allearono con essi diventandone vassalli, partecipando dal 1324 in poi alle battaglie che scacciarono le repubbliche marinare dall'isola e permisero la nascita del Regno di Sardegna. Dopo le terribili epidemie di peste nera che decimarono la popolazione, il Giudicato entr\u00f2 nelle ostilit\u00e0 alleandosi ai Doria che ancora resistevano agli aragonesi (la citt\u00e0 da loro fondata di Castelsardo cadde solo nel 1448) e combattendo per decenni i catalano-aragonesi, arrivando gi\u00e0 dal 1354 a controllare quasi l'intera isola. La guerra fra mediazioni, trattati di pace e tentativi di assimilazioni dinastiche divise i due regni e si prolung\u00f2 fino al 1420, quando l'ultimo re di Arborea, Guglielmo III di Narbona, cedette quel che rimaneva dell'antico regno alla Corona aragonese per 100.000 fiorini d'oro. Il Giudicato fu retto nel tempo degli \"Arborea\", il nome con il quale si facevano chiamare le dinastie dei Lacon - Gunale, dei Lacon - Serra, dei Bas - Serra, dei Cappai de Baux, e alla quale apparteneva la celebre regina Eleonora d'Arborea, che govern\u00f2 come reggente in nome dei figli dal 1383 al 1402, data in cui presumibilmente mor\u00ec di peste. Ma un'altra figura avveduta e raffinata fu suo padre, Mariano IV di Arborea, che govern\u00f2 in modo illuminato per diversi decenni.\nLa cultura giudicale.\nI Giudicati segnarono l'affermazione di un sistema culturale che presentava diverse peculiarit\u00e0 rispetto ad altri stati medievali coevi. I Giudici tuttavia non furono sovrani isolati e lontani dalle dinamiche internazionali. Furono infatti inseriti nelle dinamiche storiche medievali come le Crociate, l'avvento del monachesimo, la lotta tra impero e papato, tra guelfi e ghibellini, i traffici commerciali mediterranei.\nSia l'architettura che la cultura romanica prima, e quella di influsso catalano dopo, assunsero una caratterizzazione legata alla rielaborazione culturale locale, che si espresse anche nel campo del diritto, con l'equiparazione dei cittadini di fronte alla legge, sottratti al libero arbitrio dei signori locali, come invece era tipico di tanti altri sistemi di derivazione barbarico-medioevale.\nIl Diritto e la Carta de Logu.\nLe \"Cartas de Logu\" sono raccolte di norme penali, pubbliche, civili e fondiarie di grande importanza in vigore nei diversi Giudicati. Della Carta Caralitana si sono purtroppo conservate solo poche parti.\nLa Carta de Logu del Giudicato di Arborea segna, verso la fine del Trecento, la nascita di uno Stato di diritto ad opera di Mariano IV prima e di sua figlia Eleonora dopo, la quale ha esteso la portata delle norme per adattarle ad una realt\u00e0 mutata nelle condizioni sociali. La Carta \u00e8 scritta in sardo (del ceppo logudorese) e da ci\u00f2 si evince l'intento giudicale di renderla nota effettivamente ai cittadini in modo da renderli consapevoli sui comportamenti leciti e su quelli non leciti, con i conseguenti risvolti penali. Si definisce quindi una situazione di certezza del Diritto.\nLa Carta sopravvisse, sia pure con qualche difficolt\u00e0, al periodo giudicale e rimase in vigore in epoca spagnola e sabauda fino all'emanazione del Codice di Carlo Felice dell'aprile del 1827. Dallo studio della Carta si evince una grande attenzione della Giudichessa verso la tutela della sicurezza delle campagne e delle produzioni agricole, compreso l'allevamento dei cavalli e la produzione del cuoio, anche a scapito della pastorizia. Ci\u00f2 denota una grande attenzione verso la base produttiva che sosteneva gli sforzi degli eserciti nella lotta per l'indipendenza della Sardegna.\nPer lo studio del periodo giudicale fra l'XI e il XIII secolo rivestono grande importanza anche i \"Condaghi\". Termine di origine bizantina (\"kontakion\" - bastone su cui verrivano arrotolate delle schede cucite l'una sull'altra) che definisce il registro su cui venivano trascritte le pergamene degli atti di donazione ai monasteri o ad altri enti ecclesiastici. In essi venivano riportate con dovizia di dettagli le somme di denaro, i servi, le ancelle, le terre coltivate, le vigne, le aree boschive (\"i saltos\"), i pascoli e il bestiame donati dalla nobilt\u00e0 locale. Dai \"Condaghes\" \u00e8 stato possibile ricostruire gran parte delle dinamiche giudicali a noi note oltre ad essere le pi\u00f9 antiche testimonianze del sardo volgare antico.\nLe lingue dei Giudicati.\nDopo l'abbandono del greco bizantino, nei Giudicati oltre all'uso del latino medievale si svilupp\u00f2 il sardo che divent\u00f2 la lingua ufficiale nazionale nelle sue varianti, venendo impiegato anche nella redazione dei documenti giuridici e amministrativi, come i condaghes, gli statuti comunali e le leggi dei Regni quali ad esempio la Carta de Logu. Il sardo veniva considerato e impiegato come \"lingua colta\" anche dalle popolazioni dell'isola parlanti altre lingue, come nel caso del sassarese. Altri documenti della stessa epoca, come il Breve di Villa di Chiesa, iniziarono a essere redatti in toscano, mentre a partire dal 1324 si assistette a una forte penetrazione prima del catalano e poi dello spagnolo, che esercitarono una forte influenza linguistica sulle e diventarono lingue ufficiali fino alla met\u00e0 del XVIII secolo.\nIl cristianesimo.\nIl cristianesimo si diffuse in buona parte dell'isola gi\u00e0 dai primi secoli, esclusa la parte pi\u00f9 impervia della Barbagia, fino alla fine del VI secolo quando alcuni inviati di papa Gregorio I raggiunsero un accordo con Ospitone capo dei barbaricini che garant\u00ec la conversione del suo popolo al cristianesimo. Essendo la Sardegna nella sfera politica dell'Impero bizantino, essa svilupp\u00f2 un Cristianesimo di matrice orientale grazie all'opera di evangelizzazione dei monaci basiliani e di altri religiosi orientali (da cui derivano alcune feste popolari ancora oggi assai vissute, come quelle che esaltano, ad esempio, la memoria dell'imperatore Costantino, santo per la chiesa orientale).\nLa Chiesa sarda non fu comunque mai una istituzione autocefala come spesso capita di leggere, cio\u00e8 indipendente sia dalla Curia romana che da quella bizantina, ma la Chiesa cattolica nella figura di diversi pontefici aveva voce nell'ordinazione dei vescovi isolani i quali, per\u00f2, continuavano a seguire culti e riti greci e, spesso, diatribe teologiche orientali. La Chiesa in Sardegna rest\u00f2 sempre sotto la giurisdizione patriarcale romana e non vi sono prove di autocefalia o di una sua seppur lontana dipendenza dal patriarcato di Costantinopoli. Anzi, nell'XI secolo, dopo lo scisma del 1054, gli \"Judikes\", in accordo con papa Alessandro II, iniziarono una politica a favore dello sviluppo della liturgia e del monachesimo occidentale nell'isola, con la finalit\u00e0 di una maggiore diffusione della cultura e della spiritualit\u00e0 romana ma anche delle nuove tecniche di coltivazione delle terre cui i monaci erano esperti. L'immigrazione monastica nell'isola fu alimentata con la donazione di fondi, servi e chiese fatte costruire dall'aristocrazia locale. Tuttavia permanevano forti legami con la liturgia orientale, infatti papa Gregorio VII chiese espressamente che i sacerdoti tagliassero la barba per assumere un aspetto meno orientale e che adottassero la liturgia latina. Nel 1092 una bolla papale condann\u00f2 espressamente eventuali pretese di autonomia e autocefalia di vescovi o autorit\u00e0 ecclesiastiche sarde, anzi, per un pi\u00f9 obiettivo controllo pastorale le diocesi sarde furono poste sotto la primazia dell'arcivescovo di Pisa.\nIl primo atto di donazione a noi noto fu fatto compilare nel 1064 da Barisone I di Torres allorch\u00e9 don\u00f2 ai monaci benedettini di Montecassino, una vasta area del suo territorio con chiese (compresa la chiesa bizantina di Mesumundu), secondo alcuni da identificare con una chiesa non distante da Tergu. Da allora in poi per diversi secoli arrivarono nell'isola rappresentanti di numerosi ordini religiosi fra i quali: i monaci dell'abbazia di Montecassino, i camaldolesi, i vallombrosani, i vittorini di Marsiglia, i cistercensi di san Bernardo. A seguito di questo fenomeno, tramite il notevole impegno finanziario dell'aristocrazia locale ed all'apporto di maestranze lombarde, pisane e francesi furono fondate numerose chiese, si ebbe cos\u00ec lo sviluppo dell'architettura romanica che, nell'isola, assunse dei caratteri originali e molto interessanti. Si rafforzarono le professioni dei \"mastros de pedra e de muru\" (scalpellini e muratori) locali e, dal condaghe di Santa Maria di Bonarcado, si apprende che spesso erano gli stessi monaci che avevano il compito di edificare.\nL'avvento del monachesimo benedettino.\nLa fondazione di monasteri e abbazie benedettine, camaldolesi e vittorine nei territori giudicali fu favorita da papa Gregorio VII e voluta dai giudici sardi che capirono l'importanza di introdurre le \"nuove\" metodiche agricole come la rotazione delle colture e le bonifiche in una Sardegna con uno sviluppo agricolo non ancora sufficiente a supportare una crescita demografica utile alle finalit\u00e0 politiche giudicali. I monasteri benedettini vennero costruiti in luoghi isolati (secondo la regola di San Benedetto) e vicini a corsi d'acqua, in un'ottica di colonizzazione di territori deserti come del resto avvenne in tutta Europa. I monaci ed i servi che ivi arrivarono in donazione dalla nobilt\u00e0 locale, disboscarono e conquistarono spazi fertili, coltivarono orti, costruirono mulini, officine artigiane, ecc.\nI monasteri diventarono soggetti economici importanti anche grazie alle decime fiscali. Tuttavia l'avvento dei Cistercensi, ramo pi\u00f9 severo dell'ambiente dei Benedettini, pose in tutta evidenza il contrasto tra decime, lavori servili e donazioni, con i pi\u00f9 autentici principi cristiani. Questi monaci crearono le pi\u00f9 avanzate aziende agricole del tempo, la grangia, ed impiegarono persone libere facenti parte della comunit\u00e0, dette \"conversi\". Fu soprattutto Gonario II di Torres che, capendo l'importanza dei Cistercensi per lo sviluppo economico e, non meno, per la cristianizzazione pi\u00f9 autentica, favor\u00ec il loro insediamento nel proprio giudicato.\nInterventi di Pisa, Genova, Papato e Impero.\nAll'inizio dell'XI secolo ripresero gli attacchi degli Arabi di al-Andalus che nel 1015, condotti da Muj\u0101hid al-\u02bf\u0100mir\u012b (detto nelle fonti occidentali Museto o Mugetto), signore di D\u00e9nia, nelle Baleari, sconfissero la resistenza sarda e, secondo alcuni storici, conquistarono Cagliari, anche se dalle fonti pisane si evince che Muj\u0101hid sbarc\u00f2 presumibilmente in territorio del Giudicato di Torres, nella Sardegna nord-occidentale, cio\u00e8 in una parte dell'isola raramente sotto attacco, e non ebbe perci\u00f2 difficolt\u00e0 a saccheggiare gli sguarniti centri costieri. Sollecitate dal papa preoccupato anche per le incursioni lungo le coste tirreniche continentali, le repubbliche marinare di Pisa e Genova si allearono ma solo nel 1044 (ma per alcuni nel 1035), dopo aver pi\u00f9 volte inviato occulti ricognitori e preparato il tutto con decisiva accuratezza, toscani, liguri e sardi uniti sferrarono un mortale attacco congiunto a Bona, la roccaforte dove si era rifugiato il pirata, sconfiggendo l'esercito di Muj\u0101hid e preservando l'isola come parte della cristianit\u00e0. La Sardegna liberata dalle incursioni moresche vide per\u00f2 lo sviluppo dell'interesse commerciale e politico delle due Repubbliche marinare le quali iniziarono ad interferire nei vari governi giudicali. L'ingerenza politica pisana sui re giudici di Gallura e di Calari dur\u00f2 dall'XI al XIV secolo, trasformandosi lentamente prima in protettorato, poi in dominazione. Lo scontro tra Genova e Pisa per la Sardegna e la Corsica venne influenzato dalle politiche papali e dal posizionamento delle due citt\u00e0 tra le fazioni guelfe e ghibelline con frequenti cambi di fronte. Il Giudicato di Arborea e di Torres coltivarono una politica di alleanza con Pisa e Genova a seconda delle convenienze politico militari ma fu solo quello di Arborea a riuscire a mantenere una concreta autonomia.\nGi\u00e0 dal 1167 papa Alessandro III rivendicava esplicitamente una giurisdizione sulla Sardegna e, scrivendo all'arcivescovo di Genova, rivelava una forte preoccupazione per il tentativo pisano di sottrarre la Sardegna al \"dominio et iurisdictioni Sancti Petri\". Ma tra il 1150 e il 1250 anche il Sacro Romano Impero si interess\u00f2 alla Sardegna con Federico Barbarossa prima e Federico II dopo, il quale fece sposare nel 1238 Adelasia di Torres, vedova senza eredi di Ubaldo Visconti con il tredicenne figlio naturale Enzo di Hohenstaufen, nominandolo subito dopo \"Rex Sardiniae\". A partire dalla seconda met\u00e0 del Duecento i tre giudicati di Torres, Gallura e Calari terminarono la loro esistenza autonoma grazie alle manovre diplomatiche e matrimoniali di Genova e Pisa sul territorio, sui commerci, sulle curie vescovili e sulle cancellerie giudicali.\nIl Giudicato di Torres termin\u00f2 di fatto con la gestione diretta di buona parte dei territori ad opera delle famiglie Doria e Malaspina. La Gallura and\u00f2 alla famiglia Visconti di Pisa. A Cagliari si insediarono i marchesi di Massa prima e i Visconti dopo. Queste famiglie riuscirono a sfruttare il meccanismo della reggenza femminile dei giudicati e, a seguito di un'oculata politica matrimoniale, riuscirono anche a far eleggere giudice un membro della propria famiglia ad opera della \"Corona de Logu\".\n In questo contesto la Chiesa riusc\u00ec a interferire pesantemente con la nomina di vescovi genovesi o pisani che spesso facevano l'interesse delle due Repubbliche Marinare quando chiamati a svolgere la funzione di Legati Pontifici. Il Giudicato di Arborea, che mantenne oltre il 1250 il legame di vassallaggio con il papato, dovette opporsi allo strapotere di Pisa con le proprie forze e riusc\u00ec a conservare l'indipendenza. Nel corso del XIV secolo strapp\u00f2 gradualmente la Sardegna ai potenti signori di origine genovese e pisana prima ed agli aragonesi dopo, arrivando all'unificazione dell'Isola nel 1391 ad esclusione della citt\u00e0 di Alghero e della rocca di Castello a Cagliari.\nFu infatti papa Bonifacio VIII che, creando nel 1297 il Regno di Sardegna e Corsica e infeudandolo alla Corona d'Aragona, aveva dato una \"licentia invadendi\" che avvi\u00f2 uno stato di belligeranza quasi centenario, dovuto al fatto che tale investitura, legata alla volont\u00e0 del Papa di ricevere censi annuali dai sovrani catalani, si scontrava con la presenza effettiva e militare del Giudicato di Arborea il quale viveva una fase di ascesa economica, politica e di piena sovranit\u00e0.\nLa Corona d'Aragona, forte dell'infeudazione pontificia, avvi\u00f2 la campagna militare solo 26 anni dopo, quando nel 1323-24 con l'aiuto dei loro parenti, alleati e vassalli degli Arborea riusc\u00ec a concretizzare grazie alla vittoria nella battaglia di Lucocisterna la nascita del Regno di Sardegna. Dopo le terribili epidemie di peste nera che decimarono la popolazione, mentre i Doria ancora resistevano agli aragonesi (la citt\u00e0 da loro fondata di Castelsardo cadde solo nel 1448) gli Arborea ruppero l'alleanza schierandosi con questi ultimi, e combattendo per decenni i catalano-aragonesi arrivarono gi\u00e0 dal 1354 a controllare quasi l'intera isola. La Corona d'Aragona dovette lottare per quasi 90 anni, con tutte le proprie energie e perdendo sul campo molti dei migliori rampolli delle famiglie catalane a causa di cocenti sconfitte militari, prima di domare, grazie anche a frequenti epidemia di peste, una guerra che fra mediazioni, trattati di pace e tentativi di assimilazioni dinastiche divise i due regni e si prolung\u00f2 fino al 1420, quando l'ultimo re di Arborea, Guglielmo III di Narbona, cedette quel che rimaneva dell'antico regno alla Corona aragonese per 100.000 fiorini d'oro.\nTermin\u00f2 cos\u00ec il dominio di quelli che i re aragonesi consideravano solo vassalli-ribelli, ma che erano una delle casate pi\u00f9 antiche d'Europa, forti di oltre cinquecento anni di sovranit\u00e0 legittima. Ancora verso la fine del XV secolo un discendente dei giudici, Leonardo Alagon, tent\u00f2 di difendere i propri diritti sul Marchesato di Oristano contro il vicer\u00e9 Nicola Carroz, anch'esso discendente degli Arborea, scatenando una vasta ribellione fra i sardi che si concluse nel 1478 con la sconfitta, la morte di circa diecimila uomini, e la definitiva pacificazione del Regno sotto la Corona d'Aragona. \nLa conquista e l'introduzione del sistema feudale portarono all'arresto del processo di rinnovamento economico e culturale che Pisa e Genova, e la Chiesa stessa con i suoi ordini monastici, avevano portato avanti, con l'isola che si avviava verso un chiaro progresso sociale, gettando invece le basi per una condizione di sottosviluppo che l'isola paga ancora oggi."}
{"id": "131717", "revid": "1543377", "url": "https://it.wikipedia.org/wiki?curid=131717", "title": "Forza (Guerre stellari)", "text": "La Forza, nell'universo fantascientifico di \"Guerre stellari\", \u00e8 un campo di energia mistico generato da tutti gli esseri viventi che pervade l'universo e tutto ci\u00f2 che esso contiene. Essa dona a coloro che sono in grado di percepirla e di sfruttarla dei poteri sovrumani, che spaziano dalla telecinesi, alla precognizione, alla percezione extrasensoriale. Tra i gruppi sensibili alla Forza figurano i Jedi, un ordine filosofico-religioso che si dedica al suo studio per proteggere la galassia, e i Sith, che sfruttano il suo lato oscuro per scopi malvagi e per accrescere il loro potere. La Forza \u00e8 menzionata o compare in quasi tutti i prodotti della serie di \"Guerre stellari\" e riveste un ruolo centrale in molte delle sue opere e linee narrative.\nNelle intenzioni del creatore George Lucas la Forza rappresenterebbe una \"summa\" delle fedi e religioni mondiali, inserita per apportare un aspetto pi\u00f9 spirituale nella serie; in quanto tale, essa \u00e8 stata paragonata a diverse religioni realmente esistenti. \nLa Forza, in particolare nella formulazione \u00abChe la Forza sia con te\u00bb, ha avuto un forte impatto sulla moderna cultura di massa e si \u00e8 radicata nell'uso del parlato.\nCreazione e sviluppo.\nIdeazione e trilogia originale.\nGeorge Lucas ide\u00f2 la Forza come elemento mitologico-religioso per il film \"Guerre stellari\", dal momento che l'autore e regista si sentiva da sempre attirato da questo genere di tematiche. Con essa egli intendeva sviluppare la trama e i personaggi del film, e, in un'opera rivolta prevalentemente ai giovani, \u00abrisvegliare una sorta di spiritualit\u00e0\u00bb nei pi\u00f9 piccoli, suggerendo che esistono un dio, il bene e il male, senza promuovere nessun sistema religioso in particolare. A tal proposito Lucas disse che c'\u00e8 una scelta consapevole da fare tra bene e male, e che \"il mondo funziona meglio se sei dalla parte del bene\". L'autore svilupp\u00f2 la Forza come un'allusione ai diversi credo e religioni del mondo, riducendo questa molteplicit\u00e0 a un'idea comune di una forza o una divinit\u00e0 centrale su cui si poggia tutta la loro fede; giunse cos\u00ec a un concetto religioso aconfessionale, \u00abdistillato dall'essenza che accomuna tutte le religioni\u00bb. Grande influsso su di lui ebbero le credenze e le filosofie dell'Asia orientale, e il concetto di energia vitale sintetizzato dal \"ki\". Queste nozioni erano infatti state assimilate dalla spiritualit\u00e0 New Age, che era molto diffusa nella California degli anni settanta, dove Lucas viveva quando scrisse le prime idee per \"Guerre stellari\".\nLucas adott\u00f2 il termine \"Forza\" per richiamare il suo uso da parte di Roman Kroitor nel film del 1963 \"21-87\", nel quale Kroitor afferma: \u00abmolti avvertono nella contemplazione della natura e nell'interazione con altre forme di vita un qualche tipo di forza, o un qualcosa dietro questa apparente maschera che vediamo di fronte a noi, e lo chiamano dio\u00bb. Sebbene Lucas intendesse omaggiare specificamente la frase di Kroitor, il regista ammise che questo sentimento \u00e8 universale e che \u00abfrasi simili sono state usate estensivamente da molte persone distinte negli ultimi anni\u00bb.\nNella sua prima sceneggiatura di \"Guerre stellari\", datata 1974, Lucas faceva riferimento a una non meglio precisata \"Force of the Others\" (\"Forza degli Altri\"), usata semplicemente come forma di buon augurio. Nella seconda sceneggiatura il concetto venne considerevolmente espanso e la Forza degli Altri divenne una sorta di energia in grado di conferire poteri sovrumani. Lucas fu influenzato in questo da elementi simili gi\u00e0 apparsi in opere fumettistiche e fantascientifiche, come la Fonte del fumetto \"Nuovi Dei\" di Jack Kirby o la serie di romanzi \"Lensman\" di E. E. Smith. Nella riscrittura introdusse inoltre i due lati della Forza, quello chiaro, chiamato \"Ashla\", e quello oscuro, \"Bogan\", che avevano ora un ruolo centrale nella storia. In questa bozza la Forza si materializzava attraverso un oggetto tangibile, il cristallo kiber, che poteva intensificare i poteri Ashla o Bogan. A detta di J. W. Rinzler l'introduzione di un lato malvagio e del cristallo kiber sono da ricondurre al cinema di Alfred Hitchcock, in cui il valore di un eroe si misura nel grado di malvagit\u00e0 che deve superare e in cui figurano dei MacGuffin, ovvero degli oggetti che movimentano la trama ma che sono in ultima analisi di scarso interesse per lo spettatore.\nLa Forza assunse la sua forma definitiva solo a partire dalla quarta stesura della sceneggiatura, del 1976, che la presentava non pi\u00f9 come \"Forza degli Altri\" ma solo come \"Forza\", ne forniva una breve spiegazione pi\u00f9 mistica di quanto concepito fino allora, faceva riferimento al suo seducente \"lato oscuro\" ed eliminava ogni riferimento al cristallo kiber. Lucas si era infatti convinto ad abbandonare del tutto una rappresentazione della Forza in forma tangibile e a raffigurarla semplicemente come una sorta di aura o campo energetico. In questo venne consigliato anche dal produttore Gary Kurtz, il quale aveva svolto degli studi di religione comparata all'universit\u00e0 e non era soddisfatto della connessione della Forza con il cristallo kiber e dei concetti di Ashla e Bogan cos\u00ec come erano stati concepiti inizialmente. Inoltre Lucas si rese conto che, per fare in modo che ognuno scorgerci significati differenti e dare la propria interpretazione della Forza, aveva bisogno di rendere l'idea quanto pi\u00f9 generale possibile, senza fornire troppi dettagli: \"pi\u00f9 dettagli aggiungevo, pi\u00f9 questi svilivano il concetto che stavo cercando di presentare. La vera essenza era occuparsi della Forza ma non essere troppo specifico al riguardo\". La Forza prese quindi la forma di un concetto mistico-filosofico molto vago, che mantenne per tutta la trilogia originale. Nella prima definizione fornita da Obi-Wan Kenobi a Luke Skywalker in \"Guerre stellari\":\nTrilogia prequel.\nCon la trilogia prequel il concetto di Forza venne notevolmente espanso, in concomitanza con una rappresentazione pi\u00f9 dettagliata dei suoi principali utilizzatori: l'ordine Jedi e i Sith. Riprendendo dei concetti sviluppati nelle prime sceneggiature di \"Guerre stellari\", Lucas torn\u00f2 a riproporne una rappresentazione pi\u00f9 fumettistica, dando maggior risalto ai superpoteri che essa conferisce piuttosto che al suo aspetto mistico. Dave Filoni, allora direttore di Lucasfilm Animation, ha riconosciuto alla trilogia prequel di aver sviluppato il concetto della Forza e di avergli conferito pi\u00f9 profondit\u00e0, esplorando a fondo l'idea dell'equilibrio tra il lato chiaro, o luminoso, e oscuro.\nIl film \"\" del 1999 impresse una svolta pi\u00f9 razionale e scientifica alla definizione di Forza, introducendo il concetto di midi-chlorian, organismi microscopici che vivono simbioticamente nelle cellule dei viventi e fungono da tramite tra gli esseri viventi e la Forza. In questo modo era reso chiaro che non tutti possono sviluppare una padronanza della Forza solo con l'allenamento, ma \u00e8 necessario possedere un numero sopra la media di midi-chlorian per essere sensibili alla Forza. Questo concetto era stato ideato da Lucas fin dal 1977, quando stava gettando le basi per l'Universo espanso dopo l'uscita del primo film, e venne incluso nella \"Minaccia fantasma\" come parte dell'addestramento di Anakin Skywalker nella comprensione della Forza. Nella formulazione dell'autore i midi-chlorian sono basati sui mitocondri, piccoli organelli che hanno un ruolo chiave nelle funzioni cellulari:\nI midi-chlorian assunsero un ruolo centrale nella storia di Anakin Skywalker. Nel film \"La minaccia fantasma\" si afferma che Anakin \u00e8 stato concepito da Shmi Skywalker senza un padre, fatto che il consiglio Jedi interpreta come un segno che il giovane sia il \"prescelto\" che porter\u00e0 equilibrio nella Forza. Il romanzo ' fornisce un chiarimento a riguardo, attribuendo a Qui-Gon Jinn la spiegazione che Anakin possa essere stato concepito dai midi-chlorian, ovvero dalla Forza stessa e senza influenza umana. Il concetto venne ripreso nelle sceneggiature iniziali della \"Vendetta dei Sith\", in cui Palpatine rivelava ad Anakin di aver egli stesso influenzato i midi-chlorian per farlo nascere, definendosi quasi suo padre: \u00abHo aspettato tutti questi anni per vederti compiere il tuo destino... Sono io il responsabile del tuo concepimento. Io ho usato il potere della Forza per predisporre i midi-chlorian a iniziare la divisione cellulare che ti ha dato origine\u00bb. La frase fu rimossa nella sceneggiatura finale, ma tale suggestione venne in seguito ripresa nell'ultimo numero del fumetto ' del 2016.\nTrilogia sequel.\nQuando era ancora in possesso dei diritti sulla serie, Lucas aveva elaborato delle idee per una trilogia sequel di \"Guerre stellari\", che poi non realizz\u00f2. Uno dei \"concept\" da lui sviluppati ruotava intorno all'esplorazione di un mondo microbico abitato da creature chiamate Whills, esseri che \u00abcontrollano l'universo\u00bb, \u00abtraggono energia dalla Forza\u00bb e che, in linea generale, possono essere considerati essi stessi la Forza. Dopo la cessione della Lucasfilm alla Disney nel 2012 e l'annuncio che la compagnia avrebbe prodotto nuovi film della serie, Lucas ammise che la sua preoccupazione principale per il futuro del franchise era che la Forza venisse \u00abridotta a un mucchio di astrusit\u00e0 incomprensibili\u00bb.\nNella scrittura del \"Risveglio della Forza\", J. J. Abrams rispett\u00f2 l'effetto, introdotto da Lucas, che i midi-chlorian hanno su alcuni personaggi nell'uso della Forza, nonostante abbia manifestato di essere rimasto affascinato, quand'era bambino, dalla spiegazione offerta da Obi-Wan Kenobi che ogni personaggio possa utilizzare la Forza e che questa abbia un'origine pi\u00f9 mistica che scientifica. Mantenne inoltre la dicotomia della Forza, affermando, in particolare, che il fatto che alcuni personaggi siano sedotti dal lato oscuro aiuta a creare conflitto all'interno della storia. Per \"Gli ultimi Jedi\" Rian Johnson sent\u00ec il bisogno di mostrare nuovi poteri della Forza, ottenendo il beneplacito di Pablo Hidalgo del Lucasfilm Story Group, che si occupa di mantenere coerente tutto il materiale della saga: \u00abse la storia lo richiedeva e se aveva l'impressione di avventurarsi in un nuovo territorio senza contraddire gli usi e le potenzialit\u00e0 della Forza\u00bb allora riceveva la sua approvazione. Tra le novit\u00e0 introdotte, decise di mostrare la Principessa Leila che usa inconsciamente la Forza per la prima volta; una comunicazione a distanza con una connessione psichica tra Rey e Kylo Ren; e la proiezione astrale di Luke Skywalker, che gli permette di interagire con l'ambiente circostante in forma tangibile molto pi\u00f9 di quanto non avessero fatto i fantasmi di Forza fino allora.\nDescrizione.\nNella galassia di \"Guerre stellari\", la Forza \u00e8 un campo di energia mistica generato da tutti gli esseri viventi che pervade l'universo e tutto ci\u00f2 che esso contiene. La sua origine non \u00e8 mai stata chiarita, sebbene generazioni di individui abbiano dedicato la loro vita al suo studio. Tra le diverse specie della galassia la Forza \u00e8 conosciuta sotto svariati nomi, e differenti sono le definizioni e le tecniche di apprendimento che vengono tramandate, sebbene tutte le tradizioni concordino sul fatto che essa sia indissolubilmente connessa alla vita.\nLa Forza viene solitamente identificata nei suoi due aspetti principali: il lato chiaro e il lato oscuro. Il lato chiaro della Forza \u00e8 esemplificato dagli ideali di bont\u00e0, benevolenza e altruismo. Un seguace della luce cerca di vivere in armonia con il mondo attorno a s\u00e9, usando saggezza, logica e distacco invece di rabbia e giudizi affrettati. Per raggiungere armonia con il lato chiaro della Forza i suoi adepti praticano la meditazione e nutrono emozioni come l'amore, la compassione e il coraggio, che rinforzano il lato chiaro e forniscono una maggiore comprensione di s\u00e9. Il gruppo maggiore di praticanti del lato chiaro sono i Jedi, che cercano di mantenere la pace e la giustizia nella galassia. Il lato oscuro \u00e8 invece dominato da emozioni negative come violenza, rabbia, odio e sofferenza, e causa nei suoi praticanti una sete insaziabile di vendetta, di potere e di egoismo. Il lato oscuro pu\u00f2 essere studiato a patto di non dare eccessivamente peso ai propri sentimenti e di non farsi trasportare, poich\u00e9 si verrebbe consumati da esso. Tra i praticanti del lato oscuro figurano i Sith, che lo sfruttano per accrescere il loro potere e ottenere il predominio sull'universo. La Forza \u00e8 utilizzata anche da altri gruppi e individui che non sono n\u00e9 Jedi, n\u00e9 Sith. Alcuni di questi praticanti o frange minoritarie dei loro rispettivi gruppi sostengono interpretazioni diverse della Forza, basate su un superamento della dicotomia lato chiaro-lato oscuro.\nLa Forza pu\u00f2 essere percepita dagli esseri viventi tramite dei microrganismi senzienti simbionti delle cellule chiamati midi-chlorian. Pi\u00f9 alto \u00e8 il livello di midi-chlorian in una persona, maggiore sar\u00e0 la sua attitudine a percepirla. Una predisposizione naturale alla Forza \u00e8 un requisito per tutti coloro che intendono addentrarsi nello studio e nella pratica, ma solo con l'addestramento e la disciplina si possono perfezionare le proprie capacit\u00e0.\nLa Forza gioca un ruolo importante in diverse opere e archi narrativi di \"Guerre stellari\". L'addestramento di Luke Skywalker nell'uso della Forza per diventare un Jedi e sconfiggere l'Impero Galattico costituisce il focus della trilogia originale. Con l'uscita della trilogia prequel, poi, Lucas reinterpret\u00f2 la trama principale dell'esalogia, spostando l'attenzione sull'iniziazione di Anakin Skywalker alla Forza, la sua corruzione ad opera del lato oscuro, che lo rende il Sith Dart Fener, e infine la sua redenzione tramite il figlio Luke e il suo ritorno al lato chiaro. Il passaggio di Ben Solo al lato oscuro e l'addestramento Jedi di Rey sono invece centrali nella trilogia sequel. Nelle serie animate, l'ultimo arco narrativo della di \"\" mostra il viaggio di Yoda in cerca di risposte a domande pi\u00f9 profonde sulla Forza, mentre \"Star Wars Rebels\" segue l'addestramento Jedi di Ezra Bridger per opera di Kanan Jarrus.\nMolto utilizzata nella serie \u00e8 la frase \u00abChe la Forza sia con te\u00bb (\u00ab\"May the Force be with you\"\u00bb), pronunciata per la prima volta da Ian Solo in \"Guerre stellari\" e usata come segno di buon augurio specialmente fra coloro che credono nel lato chiaro della Forza o in generale per intendere \"buona fortuna\". L'espressione rimanda alla formulazione cristiana \u00bb\"Dominus vobiscum\"\u00bb (\u00abIl Signore sia con voi\u00bb).\nPoteri e utilizzi.\nSfruttando il potere della Forza, gli utilizzatori possono incrementare le loro facolt\u00e0 fisiche e mentali, migliorando ad esempio la propria resistenza, velocit\u00e0 e precisione, e anche ottenere abilit\u00e0 paranormali, tra cui psicocinesi, telepatia, levitazione, percezione extrasensoriale e guarigione. La psicocinesi si manifesta nella facolt\u00e0 di muovere oggetti col potere della mente, e viene utilizzata anche per colpire e atterrare avversari in combattimento. Dart Fener la usa spesso anche per soffocare individui con il potere del lato oscuro, al fine di intimidirli o ucciderli. In \"Guerre stellari\" Luke Skywalker affida i suoi sensi alla Forza invece che al computer di bordo dell'astronave per scagliare il difficile colpo che distrugge il reattore della Morte Nera.\nPrerogativa dei Sith sono i fulmini di Forza, potenti scariche di energia scagliate dalle mani e utilizzate per paralizzare, torturare e indebolire i nemici, come fa Palpatine nel \"Ritorno dello Jedi\", \"La vendetta dei Sith\" e \"L'ascesa di Skywalker\" e il Conte Dooku nell\"Attacco dei cloni\". Utilizzatori pi\u00f9 esperti dimostrano di poter assorbire, dissipare o deflettere questi fulmini ricorrendo alle mani, come fa Yoda nell\"Attacco dei cloni\" e \"La vendetta dei Sith\", o alla spada laser, come fa Mace Windu nella \"Vendetta dei Sith\". \u00c8 possibile anche curare tramite l'uso della Forza, trasferendo la propria energia vitale al soggetto da guarire: nell\"'Ascesa di Skywalker\" questo potere viene usato da Rey per guarire le ferite di un esemplare di serpente gigante vexis e di Kylo Ren, e poi da Ben Solo, che si sacrifica per riportare in vita Rey dopo lo scontro con Palpatine.\nPoich\u00e9 la Forza collega tutti gli esseri viventi, individui sensibili a essa possono sondare i sentimenti e le emozioni di altre persone, decifrare le interferenze della Forza per scorgere il futuro, o percepire in essa l'eco di un disastro, di un evento traumatico o di un pericolo imminente. In \"Guerre stellari\", ad esempio, Obi-Wan avverte \u00abuna perturbazione nella Forza, come se milioni di voci gridassero terrorizzate e a un tratto si fossero zittite\u00bb quando il pianeta Alderaan viene distrutto; mentre nell\"'Impero colpisce ancora\" Palpatine sente un disturbo nella Forza in cui legge che Luke Skywalker pu\u00f2 rappresentare una minaccia per i suoi piani. Gli utilizzatori della Forza sono in grado di influenzare la mente di individui ingenui e dalla scarsa forza di volont\u00e0 tramite il cosiddetto trucco mentale, in modo da farli obbedire ai loro ordini. Obi-Wan Kenobi ad esempio usa quest'abilit\u00e0 in \"Guerre stellari\" per convincere uno stormtrooper che C-3PO e R2-D2 non sono i droidi che stanno cercando; mentre nel \"Risveglio della Forza\" Rey persuade cos\u00ec un soldato imperiale a liberarla.\nAlcuni personaggi \u00abche hanno una profonda conoscenza della Forza e dei suoi meccanismi, una grande saggezza e sono in pace con se stessi al momento della morte\u00bb possono diventare un tutt'uno con la Forza. Questi individui sono in grado di preservare la propria identit\u00e0 dopo la morte e interagire con i vivi sotto forma di fantasmi di Forza. Nella serie i primi a fare uso di tale tecnica sono Obi-Wan, Yoda e Anakin Skywalker, i quali si manifestano a Luke nell\"'Impero colpisce ancora\" e \"Il ritorno dello Jedi\". Nella trilogia prequel si scopre che Qui-Gon Jinn \u00e8 stato il primo Jedi a riscoprire la tecnica e ad applicarla dopo la sua morte nella \"Minaccia fantasma\" per rimanere in vita sotto forma di spirito. In questo stato appare a Yoda e a Obi-Wan prima degli eventi di \"Una nuova speranza\" e insegna loro il metodo per eseguirla.\nUniverso espanso.\nNell'Universo espanso di \"Guerre stellari\" la Forza mantiene molte delle caratteristiche stabilite nelle opere canoniche, e ne aggiunge di nuove. Pur preservando la distinzione tra lato chiaro e lato oscuro, vengono introdotte altre dottrine che sovvertono questa dicotomia e che vedono invece la Forza come unica. Il ventaglio dei poteri conferiti dalla Forza \u00e8 inoltre allargato notevolmente, rendendo possibile ricorrere a essa per uccidere con il solo sguardo, teletrasportarsi o viaggiare nel tempo. Altre tecniche introdotte sono: l'art of the small, praticato da Vergere in \"The New Jedi Order\", che consiste nel ridurre la propria presenza nella Forza fino a renderla microscopica, cos\u00ec da risultare praticamente invisibili a individui sensibili alla Forza o operare a livello molecolare; la meditazione da battaglia, una tecnica telepatica che consente di coordinare in modo efficiente le proprie truppe e aumentarne il morale, riducendo al tempo stesso la forza di volont\u00e0 del nemico, praticata da Nomi Sunrider nelle \"Cronache dei Jedi\" e da Bastila Shan in \"\"; o la bomba mentale, ovvero una massa di energia oscura generata da un gruppo di praticanti del lato oscuro, in grado di spazzare via ogni forma di vita su un intero pianeta, usata da Darth Bane per eliminare la Confraternita di Kaan e i Jedi in \"Star Wars - Darth Bane - Il sentiero della distruzione\".\nLa Forza gioca un ruolo importante in varie opere e linee narrative dell'Universo espanso. Agli albori della galassia, i rakata sono la prima specie senziente a sviluppare tecnologie sfruttando la Forza e a creare cos\u00ec la possibilit\u00e0 di viaggi iperspaziali. La corruzione ad opera del lato oscuro \u00e8 presente nelle parabole di Exar Kun e Ulic Qel-Droma nelle \"Cronache dei Jedi\" e di Jacen Solo diventato il Sith Darth Caedus in \"Legacy of the Force\". Con gli yuuzhan vong in \"The New Jedi Order\", viene inoltre introdotta la sola specie conosciuta a vivere senza connessione con la Forza.\nIn svariati videogiochi di \"Guerre stellari\", come le serie ' e ' o i titoli ', ', ' e ', il giocatore pu\u00f2 controllare personaggi in grado di ricorrere alla Forza. Questa meccanica di gioco \u00e8 limitata da una barra che indica il quantitativo di Forza a disposizione; essa si svuota progressivamente quando il giocatore ricorre ai suoi poteri e ha poi bisogno di un tempo di ricarica per tornare a riempirsi, se \u00e8 vuota il giocatore non pu\u00f2 usare la Forza. Inoltre, in \"Jedi Knight: Dark Forces II\", \"Knights of the Old Republic\", ' e ' le azioni compiute o le risposte scelte dal giocatore influenzano il suo allineamento rispetto alla Forza, in questo modo comportandosi bene si tender\u00e0 al lato chiaro, mentre scelte egoistiche e violente condurranno al lato oscuro. L'allineamento del giocatore ha ripercussioni sulle sue abilit\u00e0 in battaglia, sul suo aspetto e sullo svolgimento stesso della trama.\nAccoglienza.\nNella trilogia originale la Forza era presentata come un concetto mistico-filosofico molto vago, connotazione che non piacque a una fetta consistente della critica. John Simon del \"New York\" scrisse nel 1977 in una recensione negativa di \"Guerre stellari\": \u00abE poi c'\u00e8 quella cosa angosciante chiamata Forza, che \u00e8... il tributo di Lucas a qualcosa oltre la scienza: l'immaginazione, l'anima, dio nell'uomo... Appare in varie fogge contraddittorie e infine insensate, un omaggio superficiale e sbrigativo alla metafisica. Avrei preferito che Lucas avesse avuto il coraggio delle sue convinzioni materialistiche, invece di impelagarsi in un pappone di forza spirituale che la trama principale del film ignora cos\u00ec allegramente\u00bb. Sempre a proposito del primo film, anche Roger Ebert si sarebbe augurato una filosofia pi\u00f9 stimolante e impegnativa a supporto della Forza, includendo magari \u00abelementi di nonviolenza o spunti di riflessione sulla sopravvivenza intergalattica\u00bb. Nel 1980 in una recensione dell\"'Impero colpisce ancora\" per il \"Washington Post\", Judith Martin descrisse la Forza come un \u00abmiscuglio di tendenze e culti contemporanei senza capo n\u00e9 coda\u00bb.\nGli estimatori e gran parte dei fan accolsero invece favorevolmente il messaggio spirituale esemplificato dalla Forza e contenuto nelle pellicole. A tal proposito Christ Taylor scrisse: \u00abLa Forza \u00e8 un concetto cos\u00ec basilare da risultare affascinante per tutti: una religione per un'epoca secolare che risulta cos\u00ec adatta ai nostri tempi proprio perch\u00e9 \u00e8 cos\u00ec scevra di dettagli. A ognuno \u00e8 data la possibilit\u00e0 di aggiungere la propria interpretazione\u00bb.\nL'introduzione dell'elemento dei midi-chlorian nella \"Minaccia fantasma\" fu particolarmente controversa, perch\u00e9 a detta di molti la Forza perse cos\u00ec parte della sua aura spirituale, mistica e mitologica per diventare pi\u00f9 scientifica e quantificabile. L'effetto risult\u00f2 amplificato per quegli spettatori che erano cresciuti vedendo la trilogia originale, nella quale sembrava possibile per chiunque potersi connettere alla Forza semplicemente tramite dedizione, allenamento e concentrazione, mentre la trilogia prequel la rendeva una cosa pi\u00f9 circoscritta ed elitaria. Lo stesso regista J. J. Abrams, che nella scrittura del \"Risveglio della Forza\" si mantenne alle direttive di Lucas sui midi-chlorian, afferm\u00f2: \"[...] il presupposto che ogni personaggio debba aver ereditato un certo numero di midi-chlorian o debba far parte di una dinastia, non \u00e8 che non credo che faccia parte del canone, dico solo che quando ero undicenne non era quello per cui pulsava il mio cuore. E cos\u00ec rispetto e mi attengo al canone, ma dico anche che la Forza mi era sempre sembrata pi\u00f9 aperta a tutti e pi\u00f9 forte di cos\u00ec\". In ambito cinematografico il termine \"midi-chlorian\" divent\u00f2 addirittura una metafora con il significato di spiegare troppo un concetto.\nAlcuni critici tuttavia furono pi\u00f9 benevoli nei confronti dei midi-chlorian. Lo storico cinematografico Daniel Dinello, il direttore di Lucasfilm Animation Dave Filoni e l'esperto di religione John D. Caputo, ad esempio, argomentarono che l'introduzione di questi corpuscoli contribu\u00ec a dare forma fisica a un concetto mefafisico come la Forza e a creare un collegamento tra corpo ed energia spirituale, tra scienza e religione. Chris Bell del \"Daily Telegraph\" afferm\u00f2 inoltre che \u00abi midi-chlorian apportarono profondit\u00e0 al franchise e generarono interesse e coinvolgimento tra i fan e gli autori dell'Universo espanso\u00bb.\nCon l'acquisizione della Lucasfilm da parte della Disney, la critica ha notato che il mito della Forza \u00e8 stato sviluppato in nuove direzioni. In \"Rogue One\" se ne sottolinea il messaggio di speranza nella lotta contro l'Impero Galattico. Negli \"Ultimi Jedi\", invece, la rappresentazione della Forza da parte di Rian Johnson \u00e8 stata giudicata pi\u00f9 sfumata, vasta nelle sue possibilit\u00e0 e democratica rispetto alla versione iniziale di Lucas.\nAnalisi e interpretazioni.\nAbilit\u00e0 paranormali sono un elemento ricorrente nelle opere di fantascienza e ispirarono Lucas nella creazione della Forza. Essa \u00e8 stata paragonata al ruolo che svolge la magia nel genere fantasy. I film di \"Guerre stellari\" mostrano infatti che personaggi che non conoscono la Forza la associano a forme di occultismo e di magia, come quando in \"Guerre stellari\" un ufficiale imperiale allude alle \u00abteorie da stregone\u00bb di Dart Fener, o Ian Solo la liquida scetticamente come un insieme di \u00abtrucchi e [...] idiozie\u00bb. Per Ignatiy Vishnevetsky di \"The A.V. Club\", negli \"Ultimi Jedi\" la Forza viene rappresentata \u00abpi\u00f9 come una stregoneria delle favole e della letteratura cavalleresca di quanto non lo fosse fino ad allora\u00bb.\nLa Forza \u00e8 stata interpretata soprattutto in chiave religiosa e spirituale. A causa della sua natura molto vaga, infatti, ogni credo e religione ci ha letto significati diversi e l'ha interpretata in riferimento alle proprie credenze. Il professore di scienza delle religioni della Memorial University of Newfoundland Jennifer Porter l'ha definita \u00abuna metafora della divinit\u00e0 che risveglia e ispira [nelle persone] una dedizione maggiore al divino presente nel loro credo tradizionale\u00bb. Molti vi hanno letto riferimenti alle filosofie orientali, come al \"prana\" induista, o al \"tao\", allo \"zen\" e al \"ki\" cinesi. Secondo una chiave di lettura cristiana, la Forza \u00e8 stata accostata allo Spirito Santo, a Ges\u00f9 e a Dio, e il suo messaggio inteso come un incoraggiamento a dare un senso pi\u00f9 alto alla propria esistenza. Anche la distinzione tra lato chiaro e lato oscuro \u00e8 stato oggetto di interpretazioni. Nell'esposizione \"The Magic of Myth\" questa ripartizione \u00e8 stata paragonata allo zoroastrismo, che sostiene che \u00abil bene il male, cos\u00ec come la luce e le tenebre, sono realt\u00e0 opposte\u00bb. Altri critici vi hanno individuato similitudini con i concetti di \"yin\" e \"yang\" presenti nel taoismo o con il tema del contrasto tra natura e tecnologia. Un'interpretazione pi\u00f9 spirituale \u00e8 stata fornita da Clayton Keenan, il quale sostiene che la Forza \u00ab\u00e8 rappresentata come qualcosa di soprannaturale all'interno di questo universo, ma non \u00e8 la stessa cosa di un dio personale in cui credono i cristiani, gli ebrei o i musulmani. \u00c8 una forza impersonale che per certi versi \u00e8 questa energia neutrale, impersonale, che \u00e8 ovunque e che pu\u00f2 essere usata per fare il bene o il male\u00bb.\nNegli anni sono state avanzate anche possibili spiegazioni scientifiche all'esistenza e al funzionamento della Forza, su cui per\u00f2 la maggior parte degli scienziati \u00e8 scettica. In \"The Science of Star Wars\" l'astrofisica Jeanne Cavelos afferma che spiegare la Forza \u00e8 particolarmente problematico in quanto nella serie si presta agli utilizzi pi\u00f9 disparati; una spiegazione scientifica del fenomeno richiederebbe nuove scoperte nel campo della fisica, ad esempio di campi o particelle ancora sconosciuti, o una quinta forza oltre alle quattro interazioni fondamentali attualmente classificate.\nEredit\u00e0 culturale.\nLa Forza ha avuto un forte impatto sulla moderna cultura pop: la citazione \u00abChe la Forza sia con te\u00bb (\u00ab\"May the Force be with you\"\u00bb) si \u00e8 radicata nell'uso quotidiano ed \u00e8 diventata parte integrante del lessico della popolazione, mentre i concetti di \"Forza\" e \"lato oscuro\" sono stati inclusi nellOxford English Dictionary\". La battuta \u00abChe la Forza sia con te\u00bb \u00e8 stata inserita all'ottavo posto nella lista delle cento migliori citazioni cinematografiche di sempre stilata dall'American Film Institute. Essa \u00e8 parodiata nel film \"Balle spaziali\" di Mel Brooks, dove viene ripetuta pi\u00f9 volte la frase \u00abChe lo Sforzo sia con voi\u00bb (\u00ab\"May the Schwartz be with you\"\u00bb). Il 4 maggio \u00e8 divenuto, per i fan della saga, lo Star Wars Day, a causa dell'assonanza in lingua inglese che la data (\"May, the Fourth\") possiede con l'espressione \"May the Force\".\nIn risposta alla popolarit\u00e0 di \"Guerre stellari\", l'amico di lunga data di Lucas Francis Ford Coppola ha proposto addirittura di dare avvio a una religione basata sui precetti della Forza. I due non hanno poi dato seguito alla cosa, tuttavia nei primi anni duemila si \u00e8 sviluppato il Jedismo, una filosofia di vita ispirata alla rappresentazione dei Jedi nella saga di \"Guerre stellari\" che incoraggia i suoi partecipanti a pregare e a rendere grazie alla Forza.\nNel 2008 Joel Achenbach del \"National Geographic Magazine\" ha paragonato il ruolo del bosone di Higgs come vettore del campo di Higgs al modo in cui i Jedi sono portatori della Forza. I midi-chlorian hanno ispirato il nome scientifico di un genere di batteri, i \"Midichloria\", che sono simbionti dei mitocondri delle zecche \"Ixodes ricinus\".\nIl termine \u00e8 stato adottato anche in campo politico. Nel 1985 il presidente statunitense Ronald Reagan ha usato l'espressione \u00ab\"the Force is with us\"\u00bb (\u00abla Forza \u00e8 con noi\u00bb) per riferirsi al suo programma Strategic Defense Initiative di difesa contro attacchi di missili balistici con testate nucleari sovietici. Varie pubblicazioni , tra cui \"The New Republic\", \"The Atlantic\" e \"Townhall\", hanno paragonato le azioni o i discorsi di figure politiche statunitensi al \u00abtrucco mentale\u00bb, usato per persuadere e minare la percezione e la forza di volont\u00e0 della platea."}
{"id": "131719", "revid": "228587", "url": "https://it.wikipedia.org/wiki?curid=131719", "title": "Gamut", "text": "Il gamut \u00e8 l'intera gamma di colori che pu\u00f2 essere prodotta da un modello di colore. Indica anche l'insieme dei colori che una periferica \u00e8 in grado di produrre, riprodurre o catturare ed \u00e8 un sottoinsieme dei colori visibili.\nDescrizione.\nIl termine inglese \u00e8 derivato dal termine latino \"gamma ut\" che indicava (nel Medioevo e Rinascimento) la nota pi\u00f9 grave della scala musicale, e per estensione la scala nel suo complesso.\nPoich\u00e9 per descrivere i colori esistono diversi modelli, detti modelli di colore, come ad esempio i modelli RGB, CMYK, Hue Saturation Brightness (HSB), Hue Saturation Lightness (HLS), CIE L*a*b*, YIQ, con gamut di un modello di colore si intende l'insieme di tutti i colori descrivibili da quel particolare modello di colore. Quando un colore non pu\u00f2 essere descritto da un certo modello di colore, si dice che, rispetto a quel modello di colore, \u00e8 fuori gamma (o fuori gamut: \"out of gamut\" in inglese).\nSistemi di visualizzazione.\nDi seguito un elenco dei sistemi di rappresentazione del colore in ordine decrescente di gamut."}
{"id": "131722", "revid": "110157", "url": "https://it.wikipedia.org/wiki?curid=131722", "title": "Software crisis", "text": "Software crisis (\"crisi del software\") \u00e8 un termine usato ai primordi dell'ingegneria del software per descrivere l'impatto della rapida crescita della potenza degli elaboratori e la complessit\u00e0 dei problemi che dovevano essere affrontati. Le parole chiave della software crisis erano complessit\u00e0, attese e cambiamento.\nDescrizione.\nI requisiti, continuamente in conflitto tra loro, impedivano lo sviluppo del software. Per esempio, mentre gli utenti domandavano un largo numero di funzionalit\u00e0, i committenti, generalmente, chiedevano di minimizzare i costi dello sviluppo ed i tempi.\nIl concetto di software crisis emerse alla fine degli anni '60. Un vecchio uso del termine era in ACM Turing Award Lecture, \"The Humble Programmer\" (EWD340), di Edsger Dijkstra del 1972 pubblicato in Communications of the ACM. \nDijkstra affermava: \nLe cause della software crisis erano collegate alla complessit\u00e0 dei processi software ed alla relativa immaturit\u00e0 dell'ingegneria del software. La crisi si manifestava in diversi modi:\nLa crisi del software condusse, quindi, alla nascita dell'Ingegneria del software ed ai primi modelli di sviluppo, come il modello a cascata.\nPer superare la crisi, infatti, si dovettero introdurre:"}
{"id": "131732", "revid": "4506", "url": "https://it.wikipedia.org/wiki?curid=131732", "title": "Crisi del software", "text": ""}
{"id": "131735", "revid": "122932284", "url": "https://it.wikipedia.org/wiki?curid=131735", "title": "Communications of the ACM", "text": "Communications of the ACM (CACM) \u00e8 una delle maggiori riviste mensili dell'Association for Computing Machinery. CACM \u00e8 inviata a tutti i membri dell'ACM. Ha iniziato le pubblicazioni nel 1957. Gli articoli sono rivolti a lettori con un solido background nelle aree dell'informatica. L'obiettivo \u00e8 sul materiale pratico e ACM pubblica anche una variet\u00e0 di diverse altre riviste."}
{"id": "131737", "revid": "838137", "url": "https://it.wikipedia.org/wiki?curid=131737", "title": "Clan", "text": "Clan, anticamente clano, \u00e8 un termine utilizzato nelle scienze demo-etno-antropologiche per indicare uno o pi\u00f9 gruppi di persone unite da parentela, che \u00e8 definita dalla discendenza percepita da un antenato comune.\nOrigine del termine.\n\"Clan\" \u00e8 un termine di origine gaelica (\"clann\") che significa letteralmente \"figli\" oppure \"famiglia\", e identifica genericamente un'aggregazione di persone unite da gradi di parentela o di affinit\u00e0, oppure di comunanza di interessi. Talvolta viene usato il sostantivo \"lignaggio\", che indica un insieme di persone che discendono da un unico antenato.\nStoria.\nIn diverse culture e situazioni, la parola \"clan\" si \u00e8 dimostrata talvolta avere lo stesso significato di altri gruppi basati sulla parentela, come trib\u00f9 e banda. Spesso il fattore distintivo \u00e8 che un clan costituisce una parte pi\u00f9 piccola di una societ\u00e0 pi\u00f9 grande come una trib\u00f9, un \"chiefdom\", o uno stato. Ne sono esempi le \"gens\" dell'antica Roma, i clan scozzesi, cinesi, e giapponesi, che esistono come gruppi di parentela entro le rispettive societ\u00e0. Si noti, tuttavia, che anche le trib\u00f9 e le bande possono essere componenti di societ\u00e0 pi\u00f9 grandi. Per esempio, le trib\u00f9 arabe sono piccoli gruppi all'interno delle cosiddette \"stirpi\" che costituivano la societ\u00e0 araba preislamica, e le bande Ojibwa sono parti pi\u00f9 piccole della trib\u00f9 Ojibwa.\nCaratteristiche e struttura.\nSebbene l'effettiva genealogia possa essere sconosciuta, i membri di un clan nondimeno riconoscono un membro fondatore o capostipite. Mentre i legami basati sulla parentela possano essere di natura puramente simbolica, alcuni clan condividono un antenato comune \"convenuto\", che \u00e8 un simbolo dell'unit\u00e0 del clan. Quando questo antenato non \u00e8 umano, ci si riferisce ad esso come a un \"totem animalesco\" o \"animale totemico\". Generalmente parlando, l'affinit\u00e0 differisce dalla relazione biologica, dato che comprende anche l'adozione, il matrimonio e legami genealogici fittizi.\nAlcuni clan sono patrilineari, nel senso che i loro membri sono imparentati secondo la linea maschile. Altri sono matrilineari, nel senso che i loro membri sono imparentati secondo la linea femminile. Altri ancora sono bilaterali, in quanto consistono di tutti i discendenti del capostipite secondo linee sia maschili che femminili; i clan della Scozia ne sono un esempio. Il fatto che un clan sia patrilineare, matrilineare, o bilaterale dipende dalle regole di parentela e dalle norme della societ\u00e0 a cui appartengono.\nLa maggior parte dei clan \u00e8 esogamo, nel senso che i suoi membri non possono sposarsi l'un l'altro ma nelle culture animistiche e islamiche, il \"matrimonio preferenziale\" \u00e8 quasi sempre considerato quello fra cugini, appartenenti al medesimo clan. Alcuni clan hanno un capo ufficiale come un \"chieftain\", una matriarca o un patriarca.\nA parte queste diverse tradizioni di parentela, ulteriore confusione concettuale emerge dagli usi colloquiali del termine. Nei paesi post sovietici, per esempio, \u00e8 molto comune parlare di clan riferendosi a reti informali all'interno della sfera economica e politica. Questo uso riflette l'assunto che i loro membri abbiano verso gli altri membri relazioni particolarmente strette e di sostegno reciproco, prossime alla solidariet\u00e0 tra parenti."}
{"id": "131740", "revid": "1551966", "url": "https://it.wikipedia.org/wiki?curid=131740", "title": "Edsger Dijkstra", "text": "Biografia.\nNascita.\nEdsger Wybe Dijkstra nacque a Rotterdam l'11 maggio del 1930. Suo padre, Douwe Wybe Dijkstra, fu un professore di chimica alle scuole superiori e serv\u00ec come presidente della Dutch Chemical Society. Sua madre, Brecthje Cornelia Klujiver (o Kluyver), fu una brillante matematica, da cui lo stesso Edsger afferma di aver imparato la capacit\u00e0 di trovare soluzioni eleganti.\nDal ginnasio all'universit\u00e0.\nDurante l'ultimo anno di Ginnasio frequentato a Rotterdam, Dijkstra aveva deciso di studiare legge all'universit\u00e0. La sua ambizione era di rappresentare i Paesi Bassi alle Nazioni Unite. Per via degli ottimi risultati conseguiti nelle discipline scientifiche all'esame finale del 1948, sia i professori che i parenti gli suggerirono di assecondare tale propensione. L'anno seguente, pertanto, Dijkstra and\u00f2 all'Universit\u00e0 di Leida a studiare matematica e fisica per i primi anni e fisica teorica negli ultimi. Questi anni universitari sono stati, a detta di Dijkstra, il periodo migliore della sua vita, malgrado fosse in difficolt\u00e0 economiche, lavorasse molto duramente e dormisse poco.\nNel 1951, mentre era ancora all'Universit\u00e0 di Leida a studiare, il padre che era abbonato a Nature, trov\u00f2 un annuncio per un corso di tre settimane sulla programmazione dei computer che si sarebbe svolto all'Universit\u00e0 di Cambridge in Inghilterra nel settembre dello stesso anno. Edsger colse l'occasione e per questo venne anche invitato da Adrian van Wijngaarden, il Direttore del dipartimento di informatica del \"Centrum Wiskunde &amp; Informatica (CWI)\", ad Amsterdam. A seguito di questo incontro ricever\u00e0 un lavoro a tempo pieno al CWI, come primo olandese con le competenze da \"programmatore\". Nel 1956 Dijkstra consegu\u00ec la laurea in fisica. Finiti gli studi, decide di spostarsi da Leida, dove ha soggiornato dal 1949 al 1956, a Amsterdam per lavorare a tempo pieno al CWI.\nDai primi contributi al premio Turing.\nHa lavorato come ricercatore per la Burroughs Corporation agli inizi degli anni '70. Nel 1972 ha ricevuto il Premio Turing.\nHa lavorato all'Eindhoven University of Technology nei Paesi Bassi e in seguito tenne la cattedra di informatica all'Universit\u00e0 del Texas di Austin.\nGli ultimi anni.\nNel 1999, a quasi settanta anni, Dijkstra si ritira dall'insegnamento. In occasione del suo settantesimo compleanno, il dipartimento di informatica organizza un simposio che si \u00e8 tenuto nel maggio del 2000. Nel febbraio del 2002 Edsger Wybe Dijkstra ritorna nel suo Paese d'origine, i Paesi Bassi.\nAttivit\u00e0.\nI suoi pi\u00f9 importanti contributi all'informatica sono stati il cosiddetto \"algoritmo di Dijkstra\" e il concetto informatico di \"semaforo\".\n\u00c8 anche noto per la pessima opinione espressa a proposito dell'uso dell'istruzione GOTO nella programmazione, culminata nel celebre articolo del 1968 \"Go To Statement Considered Harmful\", considerato come uno dei passi fondamentali verso il rifiuto generalizzato dell'istruzione GOTO nei linguaggi di programmazione e della sua sostituzione con pi\u00f9 funzionali strutture di controllo come il ciclo while. Il celebre titolo dell'articolo non \u00e8 di Dijkstra, ma di Niklaus Wirth, allora curatore di Communications of the ACM. Dijkstra era noto per essere un fan dell'ALGOL 60, e lavor\u00f2 nel gruppo che realizz\u00f2 il primo compilatore per questo linguaggio. Dijkstra e Jaap Zonneveld, che collabor\u00f2 alla realizzazione del compilatore, si accordarono sul fatto di non radersi fino alla conclusione del progetto. Alla fine Zonneveld si tagli\u00f2 la lunga barba, mentre Dijkstra prefer\u00ec mantenerla fino alla fine dei suoi giorni.\nSin dal 1970, l'interesse principale di Dijkstra fu la verifica formale (formal verification). A quel tempo l'opinione prevalente era che bisognasse scrivere prima il programma e solo in seguito fornire una dimostrazione matematica di correttezza formale. Dijkstra obiett\u00f2 che le dimostrazioni cos\u00ec prodotte erano lunghe ed illeggibili, e che non fornivano nessuna informazione sul modo in cui il programma era stato sviluppato. Il metodo alternativo proposto da Dijkstra fu il cosiddetto \"program derivation\", consistente nello sviluppare in modo parallelo il programma e la dimostrazione. Secondo le parole di Dijkstra: \"develop proof and program hand in hand\". Partendo da una descrizione matematica di quello che il programma dovrebbe fare, si applicano le opportune trasformazioni matematiche in modo da trasformare la descrizione matematica iniziale in un programma eseguibile. Il programma risultante viene definito come: \"correct by construction\" (\"corretto per costruzione\").\nSi occup\u00f2 anche di sistemi operativi, sviluppando il concetto di semaforo, implementandolo nel sistema operativo THE, e formulando il famoso problema di sincronizzazione detto \"problema dei cinque filosofi a cena\".\nGran parte del lavoro successivo di Dijkstra riguarda i modi per snellire le argomentazioni matematiche. In una intervista del 2001 dichiar\u00f2 un desiderio di \"eleganza\", dove l'approccio corretto consiste nell'elaborare i pensieri mentalmente, senza tentare di comunicarli finch\u00e9 non sono completi. L'analogia che fece era in contrasto con l'approccio compositivo di Mozart e Beethoven.\nDijkstra era noto per le sue opinioni schiette riguardo alla programmazione, e per la sua abitudine di comporre attentamente dei manoscritti con la sua penna stilografica. Molti dei suoi appunti sono stati scansionati e sono disponibili online."}
{"id": "131742", "revid": "1381093", "url": "https://it.wikipedia.org/wiki?curid=131742", "title": "Honda in Formula 1", "text": "Il costruttore giapponese Honda ha partecipato al Campionato mondiale di Formula 1 a pi\u00f9 riprese, sia come costruttore che come fornitore di motori; la Honda Racing F1 Team \u00e8 stata la scuderia ufficiale.\nL'impegno nell'automobilismo del costruttore giapponese ha preso il via gi\u00e0 nel 1964, pochi anni dopo l'ingresso stesso nella produzione di serie e direttamente dalla Formula 1 in cui ha gareggiato sino al 1968. Il ritorno \u00e8 avvenuto nella stagione 2006 con una scuderia a proprio nome (\"Honda Racing F1 Team\") dopo l'acquisto completo della British American Racing di cui era partner tecnologico. I maggiori risultati la Honda li ha ottenuti per\u00f2 come fornitore di motori, in Formula 1 a pi\u00f9 riprese tra il 1983 e il 2021, e nella Indy Racing League di cui \u00e8 stata dal 2006 al 2011 fornitore unico. La scuderia, in vendita per problemi finanziari dal 4 dicembre 2008, \u00e8 stata ceduta a Ross Brawn, \"manager\" fino alla stagione 2008 della stessa. L'annuncio ufficiale della cessione \u00e8 stato fatto il 6 marzo 2009. Brawn ha ribattezzato la scuderia con il nome Brawn GP.\nStoria.\nEsordio e primo ritiro.\nMentre passarono una decina d'anni tra l'inizio della produzione motociclistica e l'entrata della Honda nel mondo delle competizioni, ne passarono solo quattro dalla produzione della prima autovettura all'entrata nel mondo della Formula 1. Nel 1964 sorprese tutto l'ambiente delle corse con la presentazione di un suo team completamente nipponico, a parte il pilota, unica squadra, assieme alla Ferrari, ad avere una macchina interamente progettata in casa, sia per telaio che per motore. Non dovette attendere molto nemmeno per la sua prima vittoria nella massima formula; nel 1965, infatti, Richie Ginther si aggiudic\u00f2 il Gran Premio del Messico. L'attivit\u00e0 sportiva si differenzia, puntando anche alla Formula 2, di cui vinse nel 1967 tutte le corse del campionato con il team di Jack Brabham. Il primo stop dall'attivit\u00e0 sportiva su quattro ruote, avvenne nel 1968 e la decisione definitiva matur\u00f2 dopo la morte del pilota Jo Schlesser al volante della Honda nel Gran Premio di Francia. Quasi sicuramente, per\u00f2, la scelta fu dovuta anche al periodo di crisi che la societ\u00e0 passava sul mercato degli Stati Uniti d'America.\nAttivit\u00e0 da motorista.\nIl primo periodo (1983-1992).\nIl ritorno della casa nel mondo della Formula 1 \u00e8 datato 1983, non pi\u00f9 come produttore di una macchina completa, bens\u00ec come fornitore di motori da competizione, inizialmente ad una scuderia minore, la Spirit, in seguito alle scuderie Lotus, McLaren, Tyrrell e Williams. Con questi potenti propulsori i team anglosassoni riuscirono a vincere ben 6 titoli mondiali costruttori e 5 titoli per i piloti prima che la casa nipponica decidesse un nuovo arresto della sua partecipazione attiva; motori Honda preparati dalla Mugen avrebbero comunque equipaggiato diversi team tra anni '90 e 2000 (per un totale di 4 vittorie). \nIl ritorno negli anni 2000 (2000-2005).\nIl successivo ritorno alle gare della casa ufficiale avvenne nel 2000 con una nuova fornitura motoristica, questa volta alla scuderia British American Racing (poi rilevata nel 2006), con la quale riusc\u00ec ad ottenere il secondo posto nel campionato costruttori nel 2004. Per due stagioni, la Honda forn\u00ec propulsori ufficiali anche alla Jordan (precedentemente equipaggiata con i motori Honda preparati dalla Mugen), senza per\u00f2 ottenere risultati apprezzabili.\nRitorno come costruttore.\nL'acquisizione della BAR (2006-2007).\nLa Honda ha via via aumentato il proprio ruolo nelle operazioni della BAR sino ad acquisire una partecipazione azionaria all'inizio del 2005 attraverso la creazione della societ\u00e0 di controllo BARH Limited, di propriet\u00e0 55% British American Tobacco e 45% Honda. Il 4 ottobre 2005 \u00e8 stata poi diffusa la notizia dell'acquisizione del resto della societ\u00e0 in seguito all'imposizione di nuove regole internazionali che impediscono la sponsorizzazione da parte di marchi del tabacco e cos\u00ec la scuderia \u00e8 rimasta sotto il controllo esclusivo del costruttore giapponese, che l'ha ribattezzata per la stagione 2006. La Honda sigl\u00f2, poi, un ultimo accordo con la British American Tobacco all'inizio del 2006 il quale prevedeva che la scuderia avrebbe mantenuto la stessa livrea estetica dell'anno precedente per sponsorizzare il marchio di sigarette Lucky Strike, di propriet\u00e0 della BAT, sino al Gran Premio del Brasile 2006. Infatti corse per tutta la stagione con il nome di Lucky Strike Honda Racing F1 Team. Se anche gran parte della struttura e del personale \u00e8 stato ereditato dalla BAR, la Honda ha ricollegato immediatamente la storia della squadra alla prima esperienza degli anni '60 riprendendo la numerazione tradizionale delle vetture. Il nuovo motore V8 da 2,4 litri \u00e8 stato sviluppato dalla Honda in prima persona e per la stagione 2006 viene fornito anche al \"team\" esordiente Super Aguri F1 da pi\u00f9 parti visto come una \"seconda squadra\" della Honda.\nL'impegno della Honda sembra essere quello di vincere il primo Gran Premio di Formula 1 sotto la nuova gestione (obiettivo mai riuscito alla BAR), ma nonostante l'impegno economico la stagione 2006 si rivela estremamente avara di risultati per i piloti Jenson Button e Rubens Barrichello. La mancanza di competitivit\u00e0 ha portato a met\u00e0 stagione alla sostituzione del responsabile tecnico Geoff Willis, presente nel \"team\" dal 2002, con il giapponese Sh\u016bhei Nakamoto, proveniente dalla Honda Racing Development. Nonostante ci\u00f2, il primo (e unico) successo arriva proprio nel 2006, grazie a Button che vince un caotico Gran Premio d'Ungheria. La scuderia termina la stagione 2006 al 4\u00ba posto con 86 punti, un bottino piuttosto amaro dati gli enormi investimenti durante tutto l'anno. La stagione 2007 si rivela poi ancora pi\u00f9 disastrosa per la scuderia anglo-nipponica, spesso battuta dalla piccola Super Aguri (equipaggiata con le vetture Honda del 2006), con un deludente ottavo posto finale, marcando solo sei punti. \nLa cessione del team a Ross Brawn (2009).\nNel 2008 la Honda continua a faticare, pur con un piccolo miglioramento rispetto alla stagione precedente. Button chiude 6\u00ba in Spagna, mentre Barrichello giunge 6\u00ba a Monaco, 7\u00ba in Canada e riesce a ottenere l'unico podio della stagione a Silverstone, giungendo 3\u00ba. A fine campionato la squadra conquista soli 14 punti e rimane in fondo alla classifica costruttori. Il 4 dicembre 2008 l'amministratore delegato della Honda Racing F1 Team Takeo Fukui ha annunciato il ritiro di Honda dal mondo della Formula 1 e dalla massima serie automobilistica. La casa madre della scuderia Honda, poi, ha messo in vendita il suo 100% di propriet\u00e0 della BARH Limited, la vecchia holding che dapprima controllava la BAR e in seguito la Honda Racing F1 e, durante tutto il mese di dicembre parecchi acquirenti si sono fatti avanti per acquistarlo (tutto o in parte). Il 27 dicembre 2008 il quotidiano La Stampa ha rilasciato un articolo in cui annunciava che Carlos Slim Hel\u00fa aveva acquistato per la simbolica cifra di \u20ac 1 il team, ma tali voci vennero, poi, smentite da Slim in persona. Altre voci, anch'esse smentite, davano come acquirente favorito il costruttore europeo Peugeot. In ogni caso la scuderia sarebbe presente sulla griglia di partenza di Melbourne poich\u00e9, secondo Ross Brawn, i fondi permetterebbero al \"team\" di disputare il primo Gran Premio della stagione 2009. Il 18 febbraio venne confermato l'interesse della Virgin Group a fare un'offerta per rilevare il \"team\". Tuttavia s\u00ec \u00e8 fatta largo poi l'ipotesi che possa essere il \"management\" guidato da Brawn a rilevare la scuderia. Il 25 febbraio un avvocato della scuderia ha fatto registrare i domini brawnracing.com e brawnracing.co.uk, indicando cos\u00ec i possibili nomi della scuderia per il 2009. Il 27 febbraio \u00e8 stato annunciato il salvataggio della scuderia da parte dello stesso \"team manager\" Brawn. Il passaggio di propriet\u00e0 \u00e8 stato poi ufficializzato dalla stessa Honda il 6 marzo 2009. La scuderia, dalla stagione 2009, cambi\u00f2 il proprio nome in Brawn Grand Prix F1 Team, mentre la BARH Limited cambi\u00f2 nome in Brawn Limited.\nIl nuovo rientro da motorista.\nIl ritorno fallimentare con la McLaren (2015-2017).\nNell'anno 2015 la Honda \u00e8 rientrata nel mondo della Formula 1 come fornitore del solo motore al team McLaren. Il ritorno dello storico binomio McLaren-Honda si rivela fallimentare ed \u00e8 destinato a giungere al termine dopo solo tre stagioni difficoltose. Tra il 2015 e il 2017 infatti la McLaren-Honda colleziona numerosi ritiri ed \u00e8 spesso relegata nelle zone basse della classifica, i migliori risultati ottenuti in gara sono dei modesti quinti posti, mentre il miglior risultato nella classifica costruttori \u00e8 il sesto posto raggiunto nel 2016. Questo porta la McLaren ad annunciare la rottura del contratto con la Honda.\nIl progresso con Red Bull e AlphaTauri, la vittoria del mondiale piloti e il ritiro (2018-2021).\nDopo una fallita trattativa con la Sauber, dal 2018 la Honda motorizza la Toro Rosso, divenuta AlphaTauri nel 2020. Dal 2019 la Honda fornisce i motori anche per la Red Bull Racing, con la quale il motorista giapponese ritorna alla vittoria. Il nome Honda \u00e8 presente anche nelle denominazioni dei team Toro Rosso e AlphaTauri tra il 2018 e il 2021, e in quella della Red Bull Racing nel 2021. Nel 2020 le vetture di entrambi i team motorizzati Honda riescono a salire sul gradino pi\u00f9 alto del podio durante la stagione, mentre l'anno successivo la Red Bull motorizzata Honda ottiene il successo nel campionato piloti con Max Verstappen. Il 2 ottobre 2020 la casa giapponese annuncia ufficialmente un nuovo ritiro dalla massima serie alla fine del 2021. Per le stagioni successive, la Red Bull ufficializza un accordo con la stessa Honda per continuare ad utilizzare motori e tecnologia del costruttore giapponese, sviluppati per\u00f2 in proprio dalla nuova societ\u00e0 \"Red Bull Powertrains\" e rimarchiati Red Bull, che vengono utilizzati sia dalla Red Bull che dalla AlphaTauri.\nRisultati in Formula 1.\nCome fornitore di motori.\nLa tabella non include le statistiche dei motori Mugen Honda e Red Bull Powertrains."}
{"id": "131743", "revid": "110157", "url": "https://it.wikipedia.org/wiki?curid=131743", "title": "Distretto di Frutigen", "text": "Il distretto di Frutigen \u00e8 stato un distretto del Canton Berna, in Svizzera. Confinava con i distretti di Obersimmental a ovest, di Niedersimmental a nord-ovest, di Thun a nord e di Interlaken a est e con il Canton Vallese (distretti di Westlich Raron e di Leuk) a sud. Il capoluogo era Frutigen. Comprendeva una parte del lago di Thun.\nI suoi comuni sono passati alla sua soppressione al Circondario di Frutigen-Niedersimmental."}
{"id": "131744", "revid": "433605", "url": "https://it.wikipedia.org/wiki?curid=131744", "title": "Rano Raraku", "text": "Rano Raraku \u00e8 una cava di pietra situata presso l'omonimo cratere vulcanico sull'Isola di Pasqua in Cile che \u00e8 stata la fonte della pietra utilizzata per le famose sculture monolitiche Moai che si trovano sparse intorno all'isola. Diversi Moai giacciono incompleti in questo luogo, cos\u00ec come molti che non furono sollevati a causa delle loro grandi dimensioni."}
{"id": "131749", "revid": "110157", "url": "https://it.wikipedia.org/wiki?curid=131749", "title": "Distretto di Thun", "text": "Il distretto di Thun \u00e8 stato un distretto del Canton Berna, in Svizzera. Confinava con i distretti di Seftigen a nord-ovest, di Konolfingen a nord, di Signau a nord-est, di Interlaken a sud-est, di Frutigen a sud e di Niedersimmental a sud-ovest. Il capoluogo era Thun. Comprendeva una parte del lago di Thun.\nI suoi comuni sono passati alla sua soppressione al Circondario di Thun.\nComuni.\nAmministrativamente era diviso in 26 comuni:"}
{"id": "131750", "revid": "125905141", "url": "https://it.wikipedia.org/wiki?curid=131750", "title": "Qoelet", "text": "Il Qoelet o Ecclesiaste (ebraico \u05e7\u05d4\u05dc\u05ea, Qohelet, \"radunante\", dallo pseudonimo dell'autore; greco \u1f18\u03ba\u03ba\u03bb\u03b7\u03c3\u03b9\u03b1\u03c3\u03c4\u03ae\u03c2, \"Ekklesiast\u00e8s\", \"radunante\"; latino \"Ecclesiastes\" o \"Qoelet\"), \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico (con diversi aramaicismi) e la sua redazione \u00e8 avvenuta in Giudea nel V o III secolo a.C. ad opera di un autore ignoto che afferma di essere il Re Salomone, perch\u00e9 in quel periodo si era soliti attribuire opere a personaggi storici considerati sapienti. Lo stesso artificio \u00e8 stato adoperato dal Libro della Sapienza scritto nel I secolo a.C.\nQoelet \u00e8 composto di 12 capitoli contenenti varie meditazioni sapienziali sulla vita, molte delle quali caratterizzate da un tenore pessimistico o di rassegnazione.\nEtimologia.\nL'etimologia del termine ebraico Qoh\u00e8let deriva dal participio presente femminile del verbo \"qahal\", che significa \"convocare\", \"adunare\", \"radunare in assemblea\". Letteralmente dovremmo tradurre Qoh\u00e8let, participio presente femminile, con \"l'animante\", nel senso di \"colei che anima il discorso\", l'\"animatrice\".\nLa desinenza femminile pu\u00f2 indicare il genere, ma anche una funzione; poich\u00e9 i verbi collegati a Qoh\u00e8let sono nella forma maschile, si tratta di un attributo che \u00e8 diventato, in seguito, nome proprio.\nI Greci tradussero questa parola con il termine \"Ekklesiast\u00e8s\" - traduzione greca dei Settanta che ha reso l'ebraico \"qahal\" (assemblea) con l'equivalente greco \"Ekklesia\". \"Ekklesiast\u00e8s\" significa dunque \"colui che parla o che partecipa all'assemblea\", senza nessun collegamento alla terminologia cristiana.\nTuttavia, Plutarco us\u00f2 questo termine in modo duplice per indicare l'atteggiamento di Qoh\u00e8let sia quando si pone da solo i quesiti in qualit\u00e0 di maestro (\"concionator\"), sia quando si risponde in qualit\u00e0 di spettatore.\nContenuto.\nNel Qoelet viene esposto, in forma dialettica, un contraddittorio tra il bene e il male. La riflessione ruota intorno a due interrogativi, ovvero a cosa serva fare il bene e a cosa serva fare il male. Se la morte \u00e8 l'unica conclusione della vita, allora tutto sembra vano. Qoelet allora suggerisce: \"Abbi fiducia nel Padre e segui le sue indicazioni\". \u00c8 qui che si legge la famosa frase \"Vanitas vanitatum\" (\"vanit\u00e0 delle vanit\u00e0\"), significando che tutto non \u00e8 altro che cosa vana, fatua.\nGiudizio di Voltaire.\nVoltaire, alla voce Salomone del suo \"Dizionario Filosofico\", parla in questi termini dell'Ecclesiaste: \nFatti scientifici.\nUno dei passaggi che si riferiscono al ciclo dell'acqua \u00e8 Qoelet 1:7, che dice: \"Tutti i fiumi nel mare e il mare non \u00e8 pi\u00f9 nel fiume; da dove scorrono i fiumi, tutti nella nuvola\". Qoelet 11:3 cita pi\u00f9 chiaramente il ciclo idrologico: \"Quando le nuvole sono molto giovani, cadr\u00e0 sulla montagna\". \u00c8 importante ricordare che il ciclo idrologico fu scoperto e compreso solo nel diciassettesimo secolo.\nLo stesso ciclo \u00e8 descritto nel libro biblico di Amos.\nIl libro di Qoelet cita anche le leggi meteorologiche, che spiegano il movimento del vento attraverso la collina: \"Il vento stava arrivando e girando verso nord; continuamente gli avvolgimenti e gli avvolgimenti, facendo i suoi circuiti\" (Qoelet 1:6).\nIl Qoelet nelle arti e nella cultura di massa.\nI versetti 3:1-8 del Qoelet, nella traduzione della Bibbia di Re Giacomo, sono stati usati dal cantante folk statunitense Pete Seeger per comporre negli anni cinquanta la canzone \"Turn! Turn! Turn!\".\nLa famosa espressione \"Vanitas Vanitatum\" ispir\u00f2 a Robert Schumann la composizione del primo dei 5 Pezzi in Stile Popolare op. 102 per violoncello e pianoforte. Il testo degli ultimi quattro Lieder (Vier ernste Gesaenge op. 121, del 1896) del grande compositore tedesco Johannes Brahms (1833-1896) sono tratti dall'Ecclesiaste. Inoltre viene ripresa da Petrarca nel suo sonetto \"Voi ch' ascoltate in rime sparse il suono\", prima poesia del \"Canzoniere\", nella sua forma completa \"Vanitas Vanitatum et omnia vanitas\", tradotta in italiano volgare.\nAnche il cantautore italiano Angelo Branduardi ha preso ispirazione dalle prime parole del Qoelet per la sua canzone \"Vanit\u00e0 di Vanit\u00e0\", contenuta nell'album \"State buoni se potete\" del 1983, e colonna sonora dell'omonimo film.\nNel romanzo Q di Luther Blissett agisce un misterioso personaggio chiamato Qo\u00e8let, la cui sigla come firma d\u00e0 il nome al romanzo.\nIl romanzo russo di fantascienza Luned\u00ec inizia sabato dei fratelli Strugatskij (1965) \u00e8 suddiviso in tre parti intitolate rispettivamente \"Trambusto intorno al divano\", \"Trambusto dei trambusti\" e \"Ogni genere di trambusto\". Trattasi di un gioco di parole in quanto gli autori utilizzano l'ambiguit\u00e0 della parola russa \"\u0441\u0443\u0435\u0442\u0430\" (trasl. \"sueta\") che pu\u00f2 significare sia \"trambusto\" che \"vanit\u00e0/vacuit\u00e0\". \u00c8 proprio questo il termine che viene utilizzato nei codici slavi della Bibbia."}
{"id": "131752", "revid": "50833728", "url": "https://it.wikipedia.org/wiki?curid=131752", "title": "Disboscamento", "text": ""}
{"id": "131753", "revid": "1543377", "url": "https://it.wikipedia.org/wiki?curid=131753", "title": "The Undertaker", "text": "Considerato uno dei pi\u00f9 grandi wrestler di tutti i tempi, nonch\u00e9 una delle pi\u00f9 grandi leggende nella storia della WWE, nel 2012 \u00e8 stato classificato al secondo posto tra \u00abi 50 migliori wrestler della storia\u00bb dal sito web IGN , mentre nel 2013 il portale Digital Spy lo ha riconosciuto come \u00abla pi\u00f9 grande superstar ad aver mai combattuto in WWE\u00bb, federazione di cui \u00e8 stato l'atleta pi\u00f9 longevo, essendo stato sotto contratto per 30 anni (dal 1990 al 2020).\nCalaway ha iniziato la sua carriera nel mondo del wrestling professionistico nel 1987 con la World Class Championship Wrestling, dove ha vinto una volta il WCWA Texas Heavyweight Championship; l'anno successivo \u00e8 passato alla Continental Wrestling Association, poi nota come United States Wrestling Association, dove ha lottato usando diverse gimmick e ha conquistato l'USWA Unified World Heavyweight Championship. Dopo aver militato per un breve periodo nella World Championship Wrestling con il ring name Mark Callous, nel 1990 ha firmato un contratto per la World Wrestling Federation e debuttando a \"Survivor Series\" con la gimmick di The Undertaker, un macabro becchino che terrorizzava gli avversari attraverso tattiche intimidatorie e collegamenti con il soprannaturale; secondo la kayfabe, egli \u00e8 il fratellastro di Kane, con il quale ha alternato diverse faide ed alleanze nel tag team noto come The Brothers of Destruction. Dopo aver sconfitto Hulk Hogan per il WWF Championship nel 1991, fatto che lo ha reso il pi\u00f9 giovane campione mondiale dell'epoca, Undertaker \u00e8 diventato il punto focale di molte storyline e match tra i pi\u00f9 importanti nella storia della federazione.\nIl suo pi\u00f9 celebrato e rinomato riconoscimento \u00e8 la \"Streak\", un record senza precedenti di ventuno vittorie consecutive a \"WrestleMania\" il pi\u00f9 importante evento in pay-per-view della WWE, dove ha lottato nel main event delle edizioni XIII, XXIV, XXVI XXXIII e XXXVI, mentre ha sub\u00ecto la sua prima sconfitta a \"WrestleMania XXX\" contro Brock Lesnar. In seguito \u00e8 stato inserito dalla compagnia stessa al primo posto in numerose classifiche tra cui: miglior match dell'anno 2010 (contro Shawn Michaels a \"WrestleMania XXVI\") e 2011 (contro Triple H a \"WrestleMania XXVII\"), miglior lottatore negli Hell in a Cell match, superstar pi\u00f9 spaventosa di sempre, miglior action figure di sempre, miglior big man nella storia del wrestling, miglior combinazione di sempre manager-wrestler (con Paul Bearer), \"miglior match da vedere prima di morire\" (contro Shawn Michaels a \"WrestleMania XXV\"), miglior performer di sempre a WrestleMania e miglior match nella storia di WrestleMania (contro Shawn Michaels nell'edizione XXV). Il proprietario della federazione Vince McMahon e il collega Mark Henry lo hanno descritto come la loro superstar preferita, mentre Big Show lo ha definito \"il pi\u00f9 grande wrestler di tutti i tempi\". Oltre a essere apparso in numerose copertine di videogiochi targati WWE, nel 2011 gli ha \u00e8 stato dedicato un fumetto dal titolo \"Undertaker: Timequake\" dove appare insieme a Rey Mysterio. Nel 2014 l'azienda di videogiochi 2K Games, produttrice di \"WWE 2K14\", gli ha dedicato un'edizione speciale rinominata \"Phenom Edition\".\n\u00c8 un sette volte campione del mondo, avendo detenuto quattro volte il WWF/E Championship&lt;ref name=\"WWF/E Championship\"&gt;&lt;/ref&gt; e tre volte il World Heavyweight Championship, oltre che il secondo per numero di presenze (173) e primatista per numero di vittorie (107) in eventi in pay-per-view WWF/E. \u00c8 stato il vincitore dell'edizione 2007 del Royal Rumble match, grazie al quale \u00e8 divenuto il primo wrestler nella storia a vincere il match come ultimo partecipante.\nBiografia.\nNato a Houston, nel Texas, da Betty Catherine Truby (1932) e da Frank Compton Calaway (1926\u20132003), Mark \u00e8 l'ultimo di cinque fratelli: David, Michael, Paul e Timothy. Si \u00e8 diplomato alla Waltrip High School nel 1983, dove ha anche fatto parte della squadra di pallacanestro, senza ottenere per\u00f2 successo.\nCarriera.\nCircuito indipendente (1987\u20131989).\nLa sua carriera nel mondo del wrestling inizi\u00f2 nel 1987, allenandosi e lottando al Dallas Sportatorium di Dallas, lavorando per la World Class Championship Wrestling di Fritz Von Erich con il ring name Texas Red.\nSuccessivamente lavor\u00f2 per la United States Wrestling Association, dove vinse il 1\u00ba aprile 1989 l'USWA Unified World Heavyweight Championship sconfiggendo Jerry Lawler e sempre nello stesso anno il 5 ottobre vinse l'USWA Texas Heavyweight Championship prima di firmare per la World Championship Wrestling nel 1989. In questo periodo adott\u00f2 diverse gimmick: The Commando, \"The Punisher\" Dice Morgan e The Master of Pain.\nWorld Championship Wrestling (1989\u20131990).\nI primi successi per Calaway arrivarono durante il periodo trascorso alla National Wrestling Alliance nella Jim Crockett Promotions, prima del suo addio alla federazione avvenuto nel 1990, cambi\u00f2 nome in World Championship Wrestling. In questo periodo adott\u00f2 il ring name \"Mean\" Mark Callous, lottando insieme a \"Dangerous\" Dan Spivey formando un tag team chiamato \"The Skyscrapers\". Il suo debutto nella WCW avvenne a \"Clash of the Champions IX: New York Knockout\" il 15 novembre 1989 alla Houston Field House in Troy, New York, durante un tag team match tra gli Steiner Brothers e gli Skyscrapers vinto dai primi per squalifica, mentre il suo match pi\u00f9 importante nella WCW fu contro Lex Luger con in palio l'NWA United States Championship nell'edizione del 1990 dell'evento annuale The Great American Bash, che termin\u00f2 con una sconfitta.\nAlla fine del 1990, la WCW non rinnov\u00f2 il suo contratto e Calaway firm\u00f2 per la World Wrestling Federation di propriet\u00e0 di Vince McMahon.\nWorld Wrestling Federation/Entertainment (1990\u20132020).\nWWF Championship (1990\u20131991).\nCalaway debutt\u00f2 nella WWF con il ring name Kane the Undertaker, il 19 novembre del 1990, in occasione delle registrazioni di \"Superstars of Wrestling\". Quella puntata del 19 novembre fu per\u00f2 mandata in onda circa un mese pi\u00f9 tardi: ci\u00f2 fa s\u00ec che la quasi totalit\u00e0 dei fan faccia risalire il debutto di Undertaker alle Survivor Series. Alle Survivor Series avvenne il debutto televisivo ufficiale, quando Ted DiBiase introdusse The Undertaker come il misterioso quarto membro del Million Dollar Team. La \"gimmick\" di Calaway, che era accompagnato dal manager Brother Love, domin\u00f2 l'incontro utilizzando le sue mosse caratteristiche tra cui la \"Tombstone Piledriver\" ed eliminando in pochi minuti Koko B. Ware e Dusty Rhodes.\nUndertaker successivamente abbandon\u00f2 Brother Love e trov\u00f2 un nuovo manager nella persona di Paul Bearer. Fu con il personaggio \"misterioso\" di Paul Bearer che le caratteristiche dell'Undertaker divennero via via sempre pi\u00f9 soprannaturali. Con questo cambio inizi\u00f2 l'ascesa ai vertici della WWF. Nel marzo 1991 a WrestleMania VII, al debutto nel pay-per-view pi\u00f9 importante dell'anno, The Undertaker sconfisse \"Superfly\" Jimmy Snuka, ottenendo un'importante e decisiva vittoria. The Undertaker sfid\u00f2 poi The Ultimate Warrior; in un famoso \"Funeral Parlour\", chiuse Warrior in una bara. La rivalit\u00e0, considerata una delle pi\u00f9 belle della storia della WWF, fu nominata \"Feud of the Year\" (\"faida dell'anno\") dal \"Pro Wrestling Illustrated\". Warrior usc\u00ec in tutti gli incontri vittorioso per schienamento o per squalifica, ma sub\u00ec il tradimento dell'amico Jake \"The Snake\" Roberts che si alle\u00f2 con Undertaker.\nVerso la fine del 1991, dopo una lunga serie di vittorie, il presidente della WWF Jack Tunney decise che era giunto il momento di premiare Undertaker inserendolo come primo sfidante per il WWF Championship detenuto da Hulk Hogan. I due si sfidarono alle Survivor Series: nel \"Gravest Challenge\" Undertaker sconfisse Hogan grazie all'aiuto di Ric Flair, dopo che quest'ultimo posizion\u00f2 una sedia sul ring e The Undertaker vi esegu\u00ec la \"Tombstone Piledriver\"; l'arbitro non si accorse di nulla e Undertaker vinse, conquistando il suo primo WWF Championship. Appena una settimana dopo, il 3 dicembre a This Tuesday in Texas, il titolo gli venne sottratto dallo stesso Hogan, che lo sconfisse accecandolo con la cenere contenuta nell'urna di Paul Bearer. Dopo un nuovo finale controverso, il 4 dicembre, Jack Tunney decise di rendere il titolo vacante e di assegnarlo al vincitore della Royal Rumble.\nVarie faide (1991\u20131996).\nDopo aver perso il titolo Undertaker divent\u00f2 \"face\" (\"buono\") e inizi\u00f2 una faida contro l'ex amico Jake Roberts, reo di aver attaccato The Undertaker in un famoso \"Funeral Parlour\" chiudendo la mano del becchino in una bara e colpendolo ripetutamente con la sedia. Undertaker affront\u00f2 il 5 aprile 1992 Roberts, a WrestleMania VIII, sconfiggendolo dopo aver resistito a due DDT. Nel 1992 si scontr\u00f2 diverse volte con Kamala che affront\u00f2 per la prima volta in pay-per-view a SummerSlam, match vinto per squalifica; la stessa cosa accadde alle Survivor Series, dove questa volta si affrontarono in una nuova tipologia di match, il Casket match, dove Undertaker trionf\u00f2 nuovamente. Nel gennaio 1993, The Undertaker partecip\u00f2 alla Royal Rumble, ma fu attaccato da un wrestler alto pi\u00f9 di 2 metri e 32 che stava debuttando nella WWF, cio\u00e8 Giant Gonz\u00e1lez, che lo elimin\u00f2 a sorpresa dalla contesa. Undertaker, per vendicarsi del torto sub\u00ecto, lo sfid\u00f2 a WrestleMania IX, sconfiggendolo per squalifica: infatti, Gonz\u00e1lez lo attacc\u00f2 con un panno imbevuto di cloroformio riuscendo ad addormentarlo; tuttavia, dopo essere stato portato via in stato di semi incoscienza, Undertaker fece il suo ritorno sul ring e riusc\u00ec a buttare fuori dal ring il rivale. La faida si concluse a SummerSlam in un \"Rest in Peace\" match vinto nuovamente da The Undertaker.\nNel 1994 si scontr\u00f2 pi\u00f9 volte con Yokozuna, che allora deteneva il WWF Championship: ci\u00f2 port\u00f2 a un Casket match valido per il titolo alla Royal Rumble, dove Yokozuna vinse grazie all'intervento di altri dieci wrestler; Calaway si prese quindi un periodo di pausa per recuperare da alcuni infortuni e per passare un po' di tempo con la sua famiglia. Torn\u00f2 nell'estate del 1994 a SummerSlam con una nuova versione del suo personaggio, rappresentato ora da colori freddi e sostituendo il grigio con il viola. The Undertaker sconfisse un suo clone, interpretato da Brian Lee e guidato da Ted DiBiase. A detta di molti, questo match fu ritenuto terribile per lo spettacolo offerto e Vince McMahon licenzi\u00f2 Lee la notte stessa. Undertaker fin\u00ec quindi la faida con Yokozuna alle Survivor Series, dove lo sconfisse in un altro Casket match; per evitare intromissioni durante il match, Undertaker si avvalse dell'aiuto di Chuck Norris come \"special enforcer\".\nNel 1995 The Undertaker ebbe le rivalit\u00e0 pi\u00f9 interessanti con Kama Mustafa, Goldust, King Mabel, Mankind e con King Kong Bundy. Con quest'ultimo Undertaker ebbe una piccola rivalit\u00e0 dato che Bundy, su ordine di Ted DiBiase, lo aveva attaccato alle spalle e gli aveva rubato l'urna. Il loro match si svolse il 2 aprile del 1995 a WrestleMania XI, dove Undertaker sconfisse Bundy. L'urna verr\u00e0 recuperata solo alla fine di quell'anno.\nNel 1996, dopo aver concluso la faida con King Mabel, ebbe prima un incontro per il titolo del mondo contro il campione Bret Hart a \"Royal Rumble\", poi una breve faida con Diesel terminata a WrestleMania XII con la vittoria di Undertaker. Dopo aver sconfitto Diesel, inizi\u00f2 un'accesa rivalit\u00e0 con Mankind, che port\u00f2 all'invenzione del Boiler Room Brawl match a SummerSlam; quest'ultimo match venne perso da Undertaker a causa del tradimento di Paul Bearer, che si schier\u00f2 al fianco di Mankind. La rivalit\u00e0 tra i due wrestler culmin\u00f2 a , dove si disput\u00f2 il primo Buried Alive match della storia, che si concluse con la vittoria di Undertaker, che dopo il match, attaccato da diversi wrestler, venne seppellito.\nThe Undertaker rimase per un po' fuori dalle scene, per poi tornare alle Survivor Series con un ulteriore match contro Mankind: si present\u00f2 con un nuovo look diventando \"Lord of Darkness\"; questo suo nuovo personaggio era caratterizzato da un vestito fatto di pelle e la comparsa dei suoi \"superpoteri\". Undertaker sconfisse nuovamente Mankind, ma non riusc\u00ec ad attaccare Paul Bearer a causa dell'intervento di The Executioner. A The Undertaker sconfisse The Executioner, ponendo cos\u00ec fine alla rivalit\u00e0.\nLord of Darkness (1997\u20131998).\nA WrestleMania 13, Undertaker vinse il suo secondo WWF Championship sconfiggendo Sycho Sid. Dopo questa vittoria, torn\u00f2 sulle scene il suo manager Paul Bearer, che riusciva a controllare The Undertaker usando la parola \"fuoco\". Successivamente, Bearer rivel\u00f2 che The Undertaker bruci\u00f2 la casa dove abitava la sua famiglia, uccidendo tutti ad eccezione di suo fratello (rivelatosi in seguito essere il fratellastro), ancora vivo, che aveva aspettato di vendicarsi per tutti questi anni; Undertaker si difese dicendo che non fu colpa sua. Nel frattempo difese con successo il titolo contro diversi wrestler, tra cui Mankind a , Stone Cold Steve Austin a , Faarooq a King of the Ring, Vader a e Bret Hart, fino a SummerSlam, dove perse il titolo in seguito ad un colpo accidentale dello \"special guest referee\" Shawn Michaels, consegnando cos\u00ec il titolo allo stesso Hart. Ci\u00f2 port\u00f2 al primo Hell in a Cell match a , tra The Undertaker e Michaels, dove ci fu anche il debutto di Kane, rivelatosi essere il fratellastro di The Undertaker \"(kayfabe)\", che arriv\u00f2 sul ring accompagnato da Bearer ed entr\u00f2 nella gabbia, dove colp\u00ec Undertaker con una \"Tombstone Piledriver\" facendo vincere il match a Michaels.\nKane fece successivamente vincere Michaels (divenuto WWF Champion in seguito dello Screwjob di Montr\u00e9al) anche in un Casket match alla Royal Rumble, rinchiudendo Undertaker dentro la bara e bruciando la bara stessa. Inizialmente restio a combattere contro il fratellastro, Undertaker accett\u00f2 la sfida dopo diversi attacchi di Kane: a WrestleMania XIV, i due si affrontarono e Undertaker vinse il match dopo aver eseguito tre \"Tombstone Piledriver\". Kane perse anche a in un Inferno match, dove per vincere si doveva incendiare l'avversario, visto che il ring era contornato dal fuoco. Dopo il pay-per-view, Calaway si prese un mese circa di riposo per recuperare da alcuni lievi infortuni.\nUndertaker fece il suo ritorno nel mese di giugno a \"Raw Is War\" pretendendo un'opportunit\u00e0 titolata per il WWF Championship detenuto in quel momento da Stone Cold Steve Austin; tuttavia, Mr. McMahon sanc\u00ec un match per decretare il primo sfidante tra lui e Kane, nel quale Undertaker perse a causa dell'interferenza di Mankind. Ci\u00f2 rianim\u00f2 la faida fra i due, che culmin\u00f2 in un Hell in a Cell match a King of the Ring: questo match pass\u00f2 alla storia del mondo del wrestling come uno dei pi\u00f9 brutali e violenti, poich\u00e9 Undertaker per due volte scaravent\u00f2 gi\u00f9 Mankind dalla sommit\u00e0 della gabbia facendogli quasi perdere i sensi; nonostante ci\u00f2, Mankind rifiut\u00f2 di abbandonare il match, che Undertaker vinse dopo aver eseguito una \"Chokeslam\" su delle puntine da disegno ed una \"Tombstone Piledriver\". Quella stessa sera, Undertaker interfer\u00ec nel First Blood match tra Kane e Steve Austin, valido per il titolo mondiale, causando la sconfitta di quest'ultimo e passando ufficialmente dalla parte degli \"heel\"; in realt\u00e0 Undertaker non volle che Kane si desse alle fiamme nel caso avesse perso il match e cos\u00ec lo aiut\u00f2; tuttavia, la notte successiva a \"Raw Is War\", assistette alla sua sconfitta e cerc\u00f2 di riappacificarsi con Austin, che per\u00f2 lo stese con una \"Stunner\". A causa di ci\u00f2, Undertaker cominci\u00f2 ad interferire in diversi match attaccando i wrestler coinvolti fino a quando non ottenne un match per il WWF Championship contro Steve Austin a SummerSlam.\nNelle settimane precedenti all'incontro, i due formarono un tag team per affrontare i detentori del WWF Tag Team Championship Kane e Mankind: a , The Undertaker e Steve Austin vinsero il WWF Tag Team Championship, ma la tensione tra i due rimase molto alta; infatti, due settimane dopo a \"Raw Is War\", persero il titolo in una rivincita contro gli ex campioni dopo che Undertaker perse volontariamente dopo aver sub\u00ecto una \"Chokeslam from Hell\" da Kane. Undertaker e Steve Austin si affrontarono a SummerSlam in un match vinto da quest'ultimo. The Undertaker, nel frattempo, si riappacific\u00f2 col fratello Kane e partecip\u00f2 a in un triple threat match per il WWF Championship che includeva anche Steve Austin; i due fratellastri schienarono contemporaneamente Austin e il titolo venne dichiarato vacante. A , Undertaker e Kane si affrontarono ancora una volta in un match per il vacante WWF Championship con Steve Austin come arbitro speciale: il match si concluse in \"no contest\" dopo che Austin li mise K.O. mantenendo vacante il titolo. La faida tra The Undertaker e Steve Austin ricominci\u00f2 e Undertaker tent\u00f2 addirittura di imbalsamare Austin vivo. I due si affrontarono in un Buried Alive match a , dove Taker perse per un intervento decisivo di Kane, per poi scomparire per alcune settimane in modo da riprendersi da alcuni infortuni.\nMinistry of Darkness (1998\u20131999).\nDopo aver costruito il suo secondo \"turn heel\" nell'ultima parte del 1998, The Undertaker introdusse una versione aggiornata del suo personaggio da \"Deadman\" nel gennaio del 1999, diventando un sacerdote oscuro che guidava una stable conosciuta come \"The Ministry of Darkness\". In questa forma divenne molto pi\u00f9 malvagio, con una presenza satanica, pi\u00f9 di quanto lo sia mai stato. Afferm\u00f2 spesso di prendere ordini da un \"potere superiore\"; apparve inoltre incappucciato con un abito nero ed era solito sedersi su un trono che era specificatamente progettato con il simbolo del suo personaggio. Con l'aiuto dei suoi tirapiedi compiva spesso dei sacrifici sui wrestler della WWF, usando vari incantesimi e formule magiche con l'intento di tirarne fuori il lato oscuro cos\u00ec da poterli reclutare nel suo Ministry. Il completo \"Ministry of Darkness\" era composto dal Brood (Edge, Christian e Gangrel), gli Acolytes (Bradshaw e Faarooq), Mideon e Viscera. Tuttavia, Calaway non lott\u00f2 per un certo periodo a causa di un infortunio all'anca. Come parte dell'angle, Undertaker espresse il desiderio di prendere il controllo della World Wrestling Federation, rimpiazzando il proprietario Vince McMahon. Queste ambizioni culminarono in una rivalit\u00e0 tra il Ministry e la Corporation, portando a un match tra Undertaker e l\"'enforcer\" della Corporation, Big Boss Man: i due si affrontarono in un Hell in a Cell match a WrestleMania XV, dove Undertaker vinse. A , Undertaker sconfisse un altro membro della Corporation, Ken Shamrock, dopo l'interferenza di Bradshaw.\nThe Undertaker successivamente rap\u00ec Stephanie McMahon, costringendo un riluttante Mr. McMahon ad allearsi con la sua nemesi di lunga data, Stone Cold Steve Austin. The Undertaker tent\u00f2 di sposare Stephanie in un matrimonio nero condotto da Paul Bearer, ma Austin riusc\u00ec a salvarla. Al pay-per-view Over the Edge, Undertaker sconfisse Austin e vinse il suo terzo WWF Championship grazie all'aiuto di Shane McMahon, l'arbitro speciale. Il Ministry si un\u00ec poi alla Corporation di Shane McMahon formando il Corporate Ministry. The Undertaker rivel\u00f2 poi che il \"potere superiore\" era rappresentato da Vince McMahon sin dall'inizio. Dopo che Undertaker perse il WWF Championship contro Austin nella puntata di \"Raw Is War\" successiva a King of the Ring (dove sconfisse The Rock) e dopo un'ulteriore sconfitta contro di lui in un First Blood match a Fully Loaded, la sua relazione con i McMahon si dissolse e il Corporate Ministry si sciolse.\nThe Undertaker form\u00f2 successivamente un tag team con Big Show noto come \"The Unholy Alliance\", detenendo il WWF Tag Team Championship in due occasioni. Dopo la loro vittoria a SummerSlam, Undertaker soffr\u00ec di uno strappo all'inguine ed \u00e8 stato visto zoppicante in diversi match. Non lott\u00f2 nelle settimane seguenti e invece ordin\u00f2 tirannicamente a Big Show di combattere tutte le sue battaglie e di esaudire tutti i suoi desideri. Per compensare alla mancanza di azione fisica, Undertaker divenne pi\u00f9 loquace al microfono, facendo spesso dei commenti sarcastici e commentando i match al tavolo dei commentatori. In un angle che ebbe luogo nel settembre del 1999 a \"SmackDown!\", Mr. McMahon minacci\u00f2 di rimuoverlo dal main event di Unforgiven se avesse rifiutato di combattere un Casket match contro Triple H, ma Undertaker replic\u00f2 dicendo che non gli importava e che forse non avrebbe preso parte pi\u00f9 a nulla, andandosene della WWF; in realt\u00e0, Calaway si prese una pausa per guarire dall'infortunio all'inguine. Tuttavia, mentre recuperava dall'infortunio si strapp\u00f2 un pettorale, costringendolo ad uno stop di quasi otto mesi. Inoltre, mentre si riprendeva dagli infortuni, la World Championship Wrestling gli offr\u00ec un contratto, ma Calaway declin\u00f2 l'offerta.\nAmerican Bad Ass/Big Evil (2000\u20132003).\nUndertaker ritorn\u00f2 il 21 maggio 2000, a Judgment Day: in questa occasione abbandon\u00f2 la \"gimmick\" da becchino per diventare un biker, accompagnato, come musica d'ingresso, dalla canzone di Kid Rock \"American Bad Ass\". Durante l'Iron Man match tra The Rock e Triple H irruppe nell'arena effettuando una \"Chokeslam\" a tutti gli \"heel\" presenti sul ring, cos\u00ec facendo per\u00f2 caus\u00f2 la squalifica e la perdita del titolo per The Rock. A King of the Ring, Undertaker lott\u00f2 con The Rock e Kane contro Shane, Vince McMahon e Triple H, ma ad eseguire lo schienamento vincente e a vincere il titolo fu The Rock. A Fully Loaded, The Undertaker sconfisse Kurt Angle mentre a SummerSlam affront\u00f2 Kane in un match terminato in \"no contest\", riuscendo tuttavia a strappargli la maschera. Undertaker successivamente sfid\u00f2 Kurt Angle per il WWF Championship alle Survivor Series, ma venne sconfitto dopo che Angle si scambi\u00f2 con il fratello Eric; Undertaker domand\u00f2 e ottenne un posto nel six-man Hell in a Cell match per il WWF Championship al pay-per-view Armageddon: Undertaker aveva promesso di rendere qualcuno \"famoso\" e, pur non riuscendo a conquistare il titolo, lo fece quando lanci\u00f2 Rikishi dal tetto della gabbia con una \"Chokeslam\".\nUndertaker form\u00f2 successivamente un tag team con The Rock e insieme conquistarono il WWF Tag Team Championship in una puntata di \"Raw\" contro Edge e Christian, ma li persero poco pi\u00f9 tardi, il 21 dicembre a \"SmackDown\u01c3\", in una rivincita contro gli ex campioni. Nel 2001, Undertaker riform\u00f2 i Brothers of Destruction con Kane, ma a No Way Out non riusc\u00ec a conquistare il titolo di coppia nel Tables match contro Edge e Christian e i Dudley Boyz (usciti vincitori). Undertaker inizi\u00f2 una faida con Triple H e lo sconfisse a WrestleMania X-Seven in un No Holds Barred match. Vinti i titoli di coppia contro Edge e Christian e ripersi contro il Power Trip (Triple H e Steve Austin), Undertaker non riusc\u00ec a conquistare il WWF Championship. Successivamente scopr\u00ec che Diamond Dallas Page (DDP) seguiva sua moglie Sara e lo sfid\u00f2 a King of the Ring, mettendolo in fuga. Con l'inizio dell'Invasion da parte della ECW e della WCW, Undertaker divent\u00f2 uno dei portabandiera della WWE e all'omonimo pay-per-view lott\u00f2 in team con Steve Austin, Kurt Angle, Chris Jericho e Kane contro DDP, Booker T, i Dudley Boyz (Bubba Ray e D-Von) e Rhyno: il team WWF perse per colpa del tradimento di Austin, che divent\u00f2 il leader della coalizione nemica, l'Alliance.\nThe Undertaker e Kane, accompagnati da Sara, conquistarono il WCW Tag Team Championship contro Sean O'Haire e Chuck Palumbo e a SummerSlam conquistarono in un tag team steel cage match anche il WWF Tag Team Championship contro DDP e Chris Kanyon, detenendo per un breve periodo entrambi i titoli prima di perderli rispettivamente contro i Dudley Boyz (WWF) a \"Raw\" e Booker T e Test (WCW) a \"SmackDown!\". Alle Survivor Series, Undertaker lott\u00f2 nel \"Winner Take All match\" insieme a Jericho, Kane, The Rock e Big Show contro Booker T, Rob Van Dam, Steve Austin, Shane McMahon e Kurt Angle; Undertaker venne eliminato dopo una ventina di minuti, ma la WWF vinse il match mettendo fine all'invasione. A Vengeance, Undertaker si present\u00f2 con un nuovo look, da \"heel\", e sconfisse Rob Van Dam per l'Hardcore Championship.\nNel 2002, Undertaker partecip\u00f2 alla Royal Rumble entrando per ottavo, ma venne eliminato dal debuttante Maven approfittando di una sua distrazione; successivamente Undertaker rientr\u00f2 sul ring, elimin\u00f2 Maven ed esegu\u00ec un pestaggio ai suoi danni. Dopo il pay-per-view, Undertaker venne deriso da The Rock e i due si affrontarono a No Way Out, dove Undertaker perse a causa dell'intervento di Ric Flair. Per vendetta, Undertaker mise in atto una serie di pestaggi nei confronti del figlio di Flair, David, nella palestra dove si allenava e arriv\u00f2 a minacciare altri membri della sua famiglia (\"kayfabe\") fino a quando Flair accett\u00f2 la sfida. A WrestleMania X8, nonostante l'interferenza di Arn Anderson, Undertaker sconfisse Flair e ottenne la sua decima vittoria a WrestleMania.\nUndertaker divent\u00f2 primo sfidante all'Undisputed WWE Championship dopo aver sconfitto Stone Cold Steve Austin a Backlash; quella stessa sera interfer\u00ec nel match tra Triple H e \"Hollywood\" Hulk Hogan, aiutando quest'ultimo a vincere il titolo. Undertaker sconfisse Hogan e divenne campione del mondo per la quarta volta a Judgment Day. Successivamente inizi\u00f2 una breve faida con Triple H, bramoso di vendetta per aver perso il titolo a Backlash a causa di Undertaker: i due si affrontarono per il titolo a King of the Ring, dove Undertaker mantenne il titolo, Nell'episodio del 1 luglio di Raw, The Undertaker \u00e8 tornato tra i preferiti dei fan dopo aver sconfitto Jeff Hardy in un ladder match e aver sollevato la mano di Hardy come segno di rispetto. Undertaker perse il titolo a Vengeance contro The Rock in un triple threat match che includeva anche Kurt Angle. Dopo aver sconfitto Test a SummerSlam, Undertaker inizi\u00f2 una faida con l'Undisputed WWE Champion Brock Lesnar che culmin\u00f2 in un Hell in a Cell match tra i due a No Mercy, dove vinse Lesnar. Dopo il match, Calaway si prese un periodo di riposo dovuto a vari infortuni e alla nascita della figlia.\nNel 2003, Undertaker fece il suo ritorno alla Royal Rumble, dove venne eliminato da Lesnar come ultimo avversario. A WrestleMania XIX, The Undertaker sconfisse Big Show e A-Train in un handicap match: in realt\u00e0 Undertaker avrebbe dovuto combattere in coppia con Nathan Jones, ma quest'ultimo venne aggredito dagli avversari prima del match; nonostante ci\u00f2, Jones aiut\u00f2 Undertaker a vincere intervenendo verso la fine della contesa. Undertaker inizi\u00f2 poi una faida con John Cena, poco rispettoso nei suoi confronti; i due si scontrarono a Vengeance, dove Undertaker vinse. A SummerSlam, Undertaker sconfisse A-Train e in seguito ricominci\u00f2 la faida con Lesnar: i due si affrontarono per il WWE Championship a No Mercy in un Biker Chain match che ha visto l'interferenze decisiva di Mr. McMahon, che cost\u00f2 il titolo a Undertaker.\nNel novembre del 2003 il general manager di \"SmackDown!\" Paul Heyman decise che se Undertaker avesse battuto Big Show e Brock Lesnar in un handicap match avrebbe potuto decidere chi affrontare alle Survivor Series: Undertaker vinse e decise di affrontare Mr. McMahon in un Buried Alive match, che Undertaker perse a causa dell'interferenza di Kane, per poi essere seppellito dallo stesso Kane.\nRitorno del Deadman e regni titolati (2004\u20132010).\nNel 2004 iniziarono poi i segnali del ritorno al personaggio del \"Deadman\" quando minacci\u00f2 Kane sin dalla Royal Rumble. La sfida avvenne a WrestleMania XX: dopo l'ingresso di Kane, le luci si spensero e il celeberrimo rintocco di campane risuon\u00f2 nell'arena; Undertaker entr\u00f2 circondato da druidi armati di fiaccole. Undertaker si aggiudic\u00f2 rapidamente la contesa dopo una \"Tombstone Piledriver\", mossa che inflisse anche a Paul Heyman nella puntata di \"SmackDown!\" successiva a WrestleMania. Undertaker si prese un periodo di riposo e ritorn\u00f2 dopo che Booker T dichiar\u00f2 di essere il wrestler pi\u00f9 forte di \"SmackDown!\": Undertaker lo sfid\u00f2 a Judgment Day vincendo. Heyman rap\u00ec allora Paul Bearer, manager di Undertaker, affermando che se lo voleva rivedere vivo sarebbe dovuto passare dalla sua parte. A The Great American Bash, affront\u00f2 i Dudley Boyz in un handicap match; se non avesse fatto la cosa giusta, il suo manager sarebbe stato seppellito da una colata di cemento: Undertaker vinse il match, ma quando Heyman cerc\u00f2 di abbassare la leva e condannare il manager di Undertaker, un fulmine colp\u00ec la leva facendo fuggire Heyman. Undertaker si avvicin\u00f2 al suo manager e gli sussurr\u00f2: \"I have not other choice... Rest in peace\" (\"Non ho altra scelta... Riposa in pace\") e lo seppell\u00ec sotto la colata di cemento: Undertaker aveva deciso di eliminare Bearer, poich\u00e9 era il suo unico punto debole.\nSuccessivamente cominci\u00f2 una faida con JBL per il WWE Championship, perdendo il primo match titolato per squalifica a SummerSlam. A No Mercy, in un Last Ride match, perse quando intervenne Heidenreich facendo svenire Undertaker con del cloroformio, richiudendolo nel carro e facendolo schiantare contro un muro. Nelle settimane successive si scopr\u00ec che Undertaker era rimasto cosciente e riusc\u00ec a uscire in tempo dalla macchina poco prima dell'impatto fatale (\"kayfabe\"). Undertaker inizi\u00f2 una faida con Heidenreich e lo affront\u00f2 alle Survivor Series, dove vinse. Dopo aver perso un fatal four-way match che includeva anche Booker T, Eddie Guerrero e il campione JBL (che mantenne il titolo) al pay-per-view Armageddon, Undertaker riprese la faida con Heidenreich, che culmin\u00f2 alla Royal Rumble in un casket match con una vittoria. Ebbe poi una breve rivalit\u00e0 con Luther Reigns (che sconfisse a No Way Out) e Mark Jindrak.\nUndertaker venne quindi sfidato dal \"Legend Killer\" Randy Orton a WrestleMania 21, dove vinse il match. Undertaker prese poi una pausa di due mesi per la nascita della sua seconda figlia; torn\u00f2 a met\u00e0 giugno 2005, iniziando una faida con Muhammad Hassan durante un match a \"SmackDown\". Nell'edizione del 7 luglio, venne aggredito da alcuni uomini mascherati richiamati attraverso una preghiera da Hassan: l'evento gener\u00f2 molte polemiche, poich\u00e9 nello stesso giorno, a Londra, vi era stato un attentato terrorista da parte di al-Qaida: il segmento, considerato il fatto che Hassan interpretava il personaggio di un musulmano praticante, fu ampiamente criticato; come conseguenza, dopo che Undertaker sconfisse Hassan a The Great American Bash, l'atleta fu rimosso dagli show, mentre Undertaker ottenne la title shot al titolo del mondo contro Batista. Nelle successive puntate durante un match contro JBL, Undertaker venne attaccato da Randy Orton che voleva vendicarsi della sconfitta sub\u00ecta a WrestleMania; JBL vinse il match grazie ad Orton e la title shot che Undertaker aveva ottenuto a The Great American Bash pass\u00f2 a JBL. Taker ed Orton divennero protagonisti di un'agguerrita rivalit\u00e0: a SummerSlam Undertaker venne sconfitto a causa dell'interferenza del padre di Randy, \"Cowboy\" Bob Orton, mentre a No Mercy, nel primo handicap casket match della storia, venne sconfitto dalla coppia composta da padre e figlio. La faida, durata quasi nove mesi, si concluse con un Hell in a Cell match ad Armageddon, dove Undertaker riusc\u00ec ad avere la meglio.\nDopo un periodo di pausa Undertaker, torn\u00f2 nel gennaio 2006 alla Royal Rumble dove si confront\u00f2 con il World Heavyweight Champion Kurt Angle; i due si affrontarono per il titolo a No Way Out, dove prevalse Angle in maniera controversa: il campione schien\u00f2 Undertaker mentre questi gli stava applicando una triangle choke. I due si sfidarono nuovamente due settimane dopo a \"SmackDown!\": a causa dell'interferenza di Mark Henry, Undertaker vinse il match per squalifica, ma non il titolo. Undertaker sconfisse Henry a WrestleMania 22 in un Casket match, prolungando il record di 14 vittorie su 14 apparizioni a WrestleMania.\nNella puntata di \"SmackDown\u01c3\" successiva a WrestleMania, affront\u00f2 Henry in una rivincita ma il match ci concluse in \"no contest\" a causa dell'intervento di The Great Khali che fece il suo debutto attaccando Undertaker. La faida tra Undertaker e Great Khali culmin\u00f2 in diversi match: un match singolo a Judgment Day vinto da Khali e un Last Man Standing match (inizialmente previsto per SummerSlam e che invece si svolse a \"SmackDown\" pochi giorni prima del pay-per-view) vinto da Undertaker.\nIn seguito torn\u00f2 per affrontare lo United States Champion Mr. Kennedy a No Mercy; Undertaker perse il match per squalifica dopo aver colpito Kennedy con il titolo. Nelle settimane successive, Undertaker e Kane si riunirono per affrontare Mr. Kennedy e Montel Vontavious Porter e li sconfissero dopo aver vinto per countout e squalifica. Alle Survivor Series, affront\u00f2 Mr. Kennedy in un First Blood match che Kennedy vinse grazie all'interferenza di MVP. Un secondo match tra Kennedy e Undertaker si tenne ad Armageddon nel quale Undertaker sconfisse Kennedy in un Last Ride match.\nNel 2007 Undertaker vinse la Royal Rumble, evento svoltosi il 28 gennaio: Undertaker divenne il primo wrestler a vincere il Royal Rumble match con il numero 30. Nella puntata di \"Raw\" del 5 febbraio, scelse di sfidare il detentore del World Heavyweight Championship Batista a WrestleMania 23, dove vinse per la prima volta il World Heavyweight Championship, migliorando il suo record: 15 match vinti su 15 disputati a WrestleMania. Dopo aver mantenuto il titolo contro Batista a Backlash in un Last Man Standing match terminato in un pareggio e nella puntata di \"SmackDown!\" dell'8 maggio in uno steel cage match anch'esso terminato in parit\u00e0, Edge sfrutt\u00f2 la valigetta del Money in the Bank (che aveva vinto contro Mr. Kennedy in un match singolo) e sconfisse Undertaker per il World Heavyweight Championship. Al termine del match Undertaker fu portato via dai suoi druidi; tutto ci\u00f2 accadde perch\u00e9 Calaway aveva sub\u00ecto un infortunio al tendine del bicipite, pertanto si \u00e8 sottoposto a un'operazione ed \u00e8 stato costretto a stare lontano dal ring per poco pi\u00f9 di quattro mesi.\nIl ritorno di Undertaker, previsto per settembre a Unforgiven, fu ampiamente pubblicizzato durante le puntate di \"SmackDown!\". Nel match di rientro al pay-per-view, sconfisse Mark Henry mentre a Cyber Sunday fu sconfitto da Batista in un match per il World Heavyweight Championship con la presenza arbitrato dall'arbitro speciale Stone Cold Steve Austin (votato dal pubblico). Alle Survivor Series, perse un Hell in a Cell match contro Batista a causa dell'interferenza del rientrante Edge. Al pay-per-view Armageddon, prese parte al triple threat match per il World Heavyweight Championship che venne vinto da Edge.\nAlla Royal Rumble, entr\u00f2 con il numero uno ma venne eliminato da Shawn Michaels. A No Way Out, vinse l'Elimination Chamber match del proprio roster e ottenne un match per il World Heavyweight Championship a WrestleMania XXIV. A WrestleMania XXIV, conquist\u00f2 per la seconda volta il World Heavyweight Championship contro Edge. Undertaker sconfisse nuovamente Edge in una rivincita a Backlash. Nella puntata di \"SmackDown\" del 2 maggio, la general manager Vickie Guerrero priv\u00f2 The Undertaker del titolo a causa dell presa di sottomissione utilizzata da Undertaker (gogoplata), rendendola illegale. A Judgment Day, sconfisse Edge per countout in un match valevole per il titolo vacante; data la modalit\u00e0 di vittoria, il titolo non gli \u00e8 stato assegnato. A One Night Stand, perse un TLC match contro Edge per il titolo vacante a causa delle interferenze de La Familia (Chavo Guerrero, Curt Hawkins e Zack Ryder); data la stipulazione speciale del match, a causa della sconfitta Undertaker fu costretto ad abbandonare la WWE (\"kayfabe\"). Ci\u00f2 \u00e8 stato fatto non solo a causa di un infortunio sub\u00ecto, ma anche per sistemare alcuni problemi familiari.\nNella puntata di \"SmackDown\" del 25 luglio, Vickie Guerrero reintegr\u00f2 The Undertaker nel roster di \"SmackDown\"; Undertaker sconfisse Edge in un Hell in a Cell match a SummerSlam concludendo la faida. A Unforgiven, cominci\u00f2 una faida con Big Show quando, dopo essersi lamentato con Vickie Guerrero, attacc\u00f2 Undertaker. Ci\u00f2 port\u00f2 a un match a No Mercy, dove Undertaker perse per K.O. a causa di una combo di pugni di Big Show. I due si riaffrontarono in una rivincita a Cyber Sunday, dove Undertaker sconfisse Show in un Last Man Standing match. La faida tra i due si concluse alle Survivor Series in un Casket match vinto da Undertaker. La faida tra i due si concluse definitivamente nella puntata di \"SmackDown\" del 5 dicembre, dove Undertaker vinse in uno steel cage match.\nIl 25 gennaio 2009, prese parte all'Royal Rumble match entrando con il numero 16, ma fu eliminato illegalmente da Big Show. Undertaker perse anche l'Elimination Chamber match di No Way Out valido per il WWE Championship, venendo eliminato per ultimo da Triple H. A WrestleMania XXV, sconfisse Shawn Michaels portando la sua \"Streak\" sul 17-0.\nThe Undertaker fece il suo ritorno a SummerSlam attaccando il nuovo detentore del World Heavyweight Championship CM Punk proclamandosi il primo sfidante al titolo. Il match tra Undertaker e CM Punk ebbe luogo a Breaking Point in un Submission match: il match, inizialmente vinto da Undertaker, fu fatto ripartire poich\u00e9 la \"Hell's Gate\" era ancora illegale; il match ripart\u00ec e si concluse in una replica dello \"Screwjob di Montr\u00e9al\" quando Punk chiuse velocemente Undertaker nella sua mossa di sottomissione, l\"'Anaconda Vise\", e l'arbitro decret\u00f2 la fine del match nonostante Undertaker non avesse mai ceduto. Dopo che la \"Hell's Gate\" torn\u00f2 ad essere legale, Undertaker ottenne la sua rivincita in un Hell in a Cell match a Hell in a Cell quando sconfisse CM Punk per il suo terzo World Heavyweight Championship. Dopo aver difeso il titolo in una rivincita a \"SmackDown\" contro Punk, a Bragging Rights Undertaker difese il titolo in un fatal four-way match che includeva anche Punk, Batista e Rey Mysterio. Alle Survivor Series, sconfisse Big Show e Chris Jericho in un triple threat match. A , affront\u00f2 Batista in un Chairs match e vinse il match dopo che Theodore Long lo fece ripartire in seguito a un \"low blow\" di Batista.\nAlla Royal Rumble, sconfisse Rey Mysterio e mantenne il World Heavyweight Championship, titolo che perse nell'Elimination Chamber match all'omonimo pay-per-view venendo eliminato per ultimo da Chris Jericho a causa all'interferenza di Shawn Michaels, desideroso di avere la sua rivincita dopo la sconfitta a WrestleMania dell'anno precedente. Nella puntata di \"Raw\" del 22 febbraio 2010, Undertaker accett\u00f2 la richiesta di Michaels alla sola condizione che se avesse vinto Michaels sarebbe stato costretto a ritirarsi. A WrestleMania XXVI, sconfisse Michaels in uno \"Streak vs. Career\" No disqualification match, portando il suo record d'imbattibilit\u00e0 sul 18-0 e mettendo fine alla carriera di Michaels.\nDopo una breve pausa, torn\u00f2 nella puntata di \"Raw\" del 19 aprile sconfiggendo l'allora World Heavyweight Champion Jack Swagger in un match non titolato. Nella puntata di \"SmackDown\" del 28 maggio, si qualific\u00f2 come sfidante per il World Heavyweight Championship a Fatal 4-Way dopo aver sconfitto Rey Mysterio, ma in questo match si infortuna rompendosi l'osso orbitale e il naso. Nella puntata di \"SmackDown\" del 4 maggio, Kane annunci\u00f2 di averlo trovato in stato vegetativo (\"kayfabe\"). The Undertaker fece il suo ritorno a SummerSlam uscendo dalla bara preparata da Kane per Rey Mysterio affermando che \u00e8 stato Kane il suo aggressore; Undertaker tent\u00f2 di vendicarsi attaccando Kane, ma sub\u00ec invece una \"Tombstone Piledriver\". A Night of Champions, fu sconfitto da Kane in un No Holds Barred match per il World Heavyweight Championship. Riaffiancatosi a Paul Bearer, Undertaker ottenne la sua rivincita in un Hell in a Cell match a Hell in a Cell ma fall\u00ec l'assalto al titolo a causa del tradimento di Bearer, schieratosi dalla parte di Kane. La faida tra Undertaker e Kane culmin\u00f2 in un Buried Alive match a Bragging Rights, dove Undertaker perse a causa dell'interferenza del Nexus; ci\u00f2 \u00e8 stato fatto per consentirgli di curare un problema ad una spalla.\nUltimi anni della Streak (2011\u20132014).\nDopo la Royal Rumble, furono mandati in onda dei video promozionali che mostravano The Undertaker entrare da una vecchia casa stile western in un deserto piovoso; ogni video si concludeva con la data \"2-21-11\" che veniva \"bruciata\" sullo schermo. Nella puntata di \"Raw\" del 21 febbraio 2011, The Undertaker ha fatto il suo ritorno, ma prima che potesse iniziare un discorso, anche Triple H torn\u00f2 e i due ebbero un confronto che sanc\u00ec un match tra i due a WrestleMania XXVII, in un'interazione che li vide confrontarsi senza alcuno scambio verbale o fisico; il match \u00e8 stato poi ufficializzato come un No Holds Barred match. Nella puntata di \"Raw\" del 28 marzo, i due hanno avuto un ultimo confronto prima di WrestleMania con la presenza di Shawn Michaels che ha visto elogi, dimostrazioni di rispetto e conflitti. A WrestleMania XXVII, ha sconfitto Triple H per sottomissione lasciando tuttavia il ring su una barella a causa della durezza del match. Dopo il match si \u00e8 preso un altro periodo di pausa per recuperare gli acciacchi di una lunga carriera.\nNella puntata di \"Raw\" del 30 gennaio 2012, \u00e8 ritornato dopo dieci mesi di assenza per confrontarsi con Triple H. Nella puntata di \"Raw\" del 13 febbraio, Triple H ha rifiutato la sfida di The Undertaker per una rivincita a WrestleMania XXVIII. Dopo che The Undertaker lo ha accusato nella puntata di \"Raw\" del 20 febbraio di vivere nell'ombra di Shawn Michaels, Triple H ha accettato la sfida alla condizione che sarebbe stato un Hell in a Cell match; Michaels \u00e8 stato poi inserito come arbitro nel match. A WrestleMania XXVIII, ha sconfitto Triple H. Al termine del match, Undertaker e Michaels hanno aiutato Triple H a uscire dal ring, per poi abbracciarsi.\nNel luglio del 2012, The Undertaker \u00e8 apparso nel millesimo episodio di \"Raw\" il 23 luglio per aiutare Kane che stava per essere attaccato da Jinder Mahal, Curt Hawkins, Tyler Reks, Hunico, Camacho e Drew McIntyre.\nLa successiva apparizione televisiva di The Undertaker \u00e8 stata a \"Old School Raw\" il 4 marzo 2013, dove ha aperto lo show con la sua caratteristica entrata. CM Punk, Randy Orton, Big Show e Sheamus hanno combattuto in un fatal four-way match per determinare chi lo avrebbe affrontato a WrestleMania 29; Punk ha vinto il match e successivamente Undertaker ha fatto un'ulteriore apparizione per osservarlo da lontano. Dopo la reale morte di Paul Bearer il 5 marzo, \u00e8 iniziata una \"storyline\" che ha visto Punk tormentare continuamente Undertaker attraverso ripetute mancanze di rispetto nei confronti di Bearer. Punk ha in seguito interrotto la cerimonia di tributo a Bearer da parte di Undertaker a \"Raw\" rubando la caratteristica urna e usandola in seguito per attaccare Kane. The Undertaker ha sconfitto Punk a WrestleMania 29. La notte seguente a \"Raw\", Undertaker \u00e8 salito sul ring per tributare il suo rispetto a Bearer ma \u00e8 stato interrotto dallo Shield (Dean Ambrose, Roman Reigns e Seth Rollins) che ha provato ad attaccarlo prima che il Team Hell No (Kane e Daniel Bryan) arrivasse in suo soccorso. Il 22 aprile, Undertaker \u00e8 tornato dopo tre anni a combattere a \"Raw\" sfidando insieme a Kane e Bryan lo Shield senza successo. Il 26 aprile, Undertaker \u00e8 tornato a lottare anche a \"SmackDown\" dopo tre anni sconfiggendo Dean Ambrose; successivamente \u00e8 stato attaccato dallo Shield che lo ha colpito con una \"Triple Powerbomb\" attraverso il tavolo dei commentatori.\nNella puntata di \"Raw\" del 24 febbraio 2014, \u00e8 tornato per un confronto con Brock Lesnar e ha accettato la sua sfida per un match a WrestleMania, chiudendo il segmento colpendolo con una \"Chokeslam\" attraverso un tavolo al centro del ring. A WrestleMania XXX, Lesnar ha sconfitto The Undertaker per schienamento ponendo fine alla Streak in quello che \u00e8 stato descritto come \u00abil risultato pi\u00f9 scioccante nella storia della WWE\u00bb. Al termine del match, dopo essere svenuto nel backstage, Calaway \u00e8 stato ricoverato in ospedale per una commozione cerebrale sub\u00ecta da un suplex di Lesnar ad inizio match.\nNel dicembre 2014, in un'intervista fuori dal personaggio, Vince McMahon ha confermato che \u00e8 stata sua la decisione finale di interrompere la \"Streak\" e che Calaway era rimasto inizialmente sorpreso per la decisione. I motivi per cui McMahon ha preso questa decisione sarebbero da ricercarsi nell'enorme affare generato per il prossimo evento di WrestleMania con Lesnar e che non c'erano altri possibili candidati per ricoprire tale ruolo. In un'intervista del 2016, Paul Heyman ipotizz\u00f2 che Undertaker non fosse riuscito a rompere lo schienamento di Lesnar a causa dei colpi ricevuti, sebbene lo stesso Undertaker abbia poi confermato di aver interrotto la \"Streak\" di comune accordo con McMahon.\nUltime faide e ritiro (2015\u20132020).\nNel febbraio 2015, Bray Wyatt ha cominciato a realizzare alcuni promo criptici che sono culminati a Fastlane, dove ha sfidato The Undertaker in un match a WrestleMania 31. The Undertaker ha accettato la sfida nella puntata di \"Raw\" del 9 marzo, con uno dei suoi giochi psicologici. All'evento, il 29 marzo, Undertaker ha sconfitto Wyatt, ottenendo la sua ventiduesima vittoria a WrestleMania.\nUndertaker ha fatto il suo ritorno nel mese di luglio a Battleground, interrompendo il match per il WWE World Heavyweight Championship tra Seth Rollins e Brock Lesnar, attaccando Lesnar e causando la fine del match in \"no contest\"; in realt\u00e0, la notte dopo a \"Raw\" \u00e8 stato specificato che l'incontro era terminato per squalifica a favore di Lesnar. Nella puntata di \"Raw\" del 20 luglio, Undertaker ha spiegato le sue azioni come vendetta, non tanto per aver perso la \"Streak\" contro Lesnar, piuttosto per il fatto che questi abbia costantemente permesso a Paul Heyman di vantarsene. Quella stessa notte, dopo una rissa proseguita per tutta l'arena con i due costretti ad essere separati, \u00e8 stato annunciato che Undertaker avrebbe affrontato Lesnar in una rivincita di WrestleMania XXX nel \"main event\" di SummerSlam, dove Undertaker ha sconfitto Lesnar in un finale controverso: Undertaker aveva ceduto alla \"Kimura lock\" di Lesnar ed era stata fatta suonare la campanella per sancire la fine del match, ma l'arbitro, non avendo visto Undertaker cedere, ha permesso che l'incontro continuasse; non visto da quest'ultimo, Undertaker ha colpito Lesnar con un colpo basso, per poi intrappolarlo nella \"Hell's Gate\" e ottenendo la vittoria quando Lesnar \u00e8 svenuto; si \u00e8 trattata della prima vittoria televisiva per Undertaker in un match singolo contro Lesnar. A Hell in a Cell, The Undertaker \u00e8 stato sconfitto da Lesnar in un Hell in a Cell match dopo che quest'ultimo lo ha colpito con un colpo basso e con una terza \"F-5\"; al termine dell'incontro ha ricevuto una standing ovation dal pubblico, venendo in seguito attaccato dalla Wyatt Family, che lo hanno portato via di peso. Nella puntata di \"Raw\" successiva, Bray Wyatt ha spiegato di voler \"reclamare\" lo spirito di The Undertaker e di non volersi fermare fino a quando non avr\u00e0 raggiunto il suo obiettivo; quella stessa sera Kane ha interrotto Wyatt nel tentativo di vendicare il fratellastro per quanto accaduto la sera precedente, ma i Wyatt lo hanno attaccato per poi portarlo via di peso, cos\u00ec come avevano fatto con The Undertaker poco tempo prima. Nella puntata di \"Raw\" del 9 novembre, i Brothers of Destruction hanno fatto il loro ritorno e hanno attaccato la Wyatt Family: ci\u00f2 ha portato a un match alle Survivor Series, dove i Brothers of Destruction hanno sconfitto Bray Wyatt e Luke Harper nel giorno della celebrazione dei venticinque anni di carriera di Undertaker.\nNella puntata di \"Raw\" del 22 febbraio 2016 Mr. McMahon ha annunciato che a WrestleMania 32 Undertaker avrebbe affrontato suo figlio Shane, tornato alla WWE per la prima volta dal 2009, in un Hell in a Cell match con la stipulazione che se Shane fosse riuscito a sconfiggere Undertaker, allora sarebbe diventato il proprietario assoluto di \"Raw\". La settimana seguente a \"Raw\" Undertaker ha fatto il proprio ritorno ufficiale, afferrando per la gola Mr. McMahon e avvertendolo sulle conseguenze che Shane potrebbe riportare in un match contro di lui. Nelle settimane successive si sono susseguiti scontri verbali tra Undertaker e i McMahon che sono culminati con una rissa nella quale il \"Deadman\" ha sub\u00ecto il caratteristico \"Leap of Faith\" del giovane McMahon attraverso il tavolo dei commentatori. A WrestleMania 32, Undertaker ha sconfitto Shane con la \"Tombstone Piledriver\" portando a ventitr\u00e9 il totale di successi.\nIl 15 novembre, Undertaker ha fatto il suo ritorno a \"SmackDown\" in occasione della novecentesima puntata, minacciando i cinque componenti del \"Team SmackDown\" (AJ Styles, Bray Wyatt, Dean Ambrose, Randy Orton e Shane McMahon), i quali se dovessero perdere contro gli avversari del \"Team Raw\" (Kevin Owens, Chris Jericho, Braun Strowman, Roman Reigns e Seth Rollins) all'incombente pay-per-view Survivor Series, allora dovranno avere paura di lui. Il 9 gennaio 2017 a \"Raw\", Undertaker ha annunciato la sua partecipazione al Royal Rumble match dell'omonimo evento: il 29 gennaio all'Alamodome, entrato con il numero 29, viene eliminato da Reigns. Il 6 marzo a \"Raw\", Undertaker ha iniziato un feud con Reigns: i due hanno avuto un confronto sul ring, al termine del quale l'ex membro dello Shield \u00e8 stato steso con una \"Chokeslam\". La settimana seguente \u00e8 stato annunciato un match tra i due a WrestleMania. Il 2 aprile, a WrestleMania 33, Undertaker \u00e8 stato battuto da Reigns in un No Holds Barred match; al termine dell'evento, la WWE ha riportato sul proprio sito numerosi messaggi di tributo da parte di altri lottatori.\nIl 22 gennaio 2018 Undertaker ha fatto un'apparizione a \"Raw\" in occasione del suo venticinquesimo anniversario. Durante la \"Road to WrestleMania\" John Cena ha pi\u00f9 volte provocato e sfidato Undertaker per un match a WrestleMania, senza tuttavia mai ottenere risposta alcuna; Undertaker appare proprio a WrestleMania 34, schienando Cena in poco meno di tre minuti in seguito a una \"Tombstone Piledriver\". Il 27 aprile a Gedda, Arabia Saudita, Undertaker ha sconfitto Rusev in un Casket match durante il neonato evento Greatest Royal Rumble. Il 7 luglio Undertaker in coppia con Roman Reigns e Braun Strowman sconfiggono Baron Corbin, Elias e Kevin Owens al Madison Square Garden.\nIl 16 giugno \u00e8 stato annunciato che Undertaker avrebbe affrontato Triple H nel pay-per-view Super Show-Down a Melbourne, in Australia, in un match ribattezzato come \"Last Time Ever\". Il 3 settembre a \"Raw\" Shawn Michaels ha effettuato un ritorno a sorpresa promuovendo l'incontro e venendo confrontato da Undertaker stesso. All'evento, il 6 ottobre, Undertaker, accompagnato da Kane, viene sconfitto da Triple H grazie all'interferenza di Shawn Michaels in un match senza squalifiche: a fine match Undertaker e Kane hanno attaccato Triple H e Michaels. Due giorni pi\u00f9 tardi a \"Raw\" Michaels, al fianco di Triple H, ha annunciato la fine del suo ritiro dal wrestling lottato dopo 8 anni e la conseguente rinascita della D-Generation X, sfidando apertamente i Brothers of Destruction a Crown Jewel; di conseguenza, durante la millesima puntata di \"SmackDown\" del 16 dello stesso mese, Undertaker ha risposto alla sfida minacciando la coppia. Il 2 novembre al pay-per-view di Riad, Undertaker e Kane vengono sconfitti dalla D-Generation X. L'8 aprile 2019 The Phenom torna a Raw per fermare il rap di Elias e lo schiena con una tombstone piledriver. Il 31 maggio The Undertaker torna a \"Raw\" per provocare Goldberg in occasione del loro incontro a Super ShowDown, dicendo che prender\u00e0 la sua anima. Il 4 giugno ritorna a \"SmackDown\" per confrontarsi con Goldberg in occasione del loro incontro a Super ShowDown. Il 7 giugno, a Super ShowDown, Undertaker ha sconfitto Goldberg nel loro primo confronto. Il 24 giugno in una puntata di \"Raw\" il Deadman ritorna per salvare Roman Reigns da Drew McIntyre e Shane McMahon, mettendoli in fuga. Il 1 luglio Undertaker \u00e8 tornato per accettare la sfida di McIntyre e Shane McMahon a Extreme Rules. Il 14 luglio, a Extreme Rules, Undertaker e Reigns hanno sconfitto Drew McIntyre e Shane McMahon in un No Holds Barred Tag Team match. The Undertaker, \u00e8 tornato nella puntata di \"SmackDown\" del 10 settembre, dove \u00e8 stato interrotto da Sami Zayn (appartenente al roster di \"Raw\"), e di tutta risposta il \"Deadman\" lo ha messo KO con una Chokeslam. Il 27 febbraio, a Super ShowDown, The Undertaker ha partecipato a sorpresa al Gauntlet match per il Tuwaiq Trophy eliminando per ultimo AJ Styles e vincendo la contesa.\nIl 25 marzo 2020, a WrestleMania 36, nel corso del main event della prima serata, The Undertaker si \u00e8 presentato con una fusione delle sue gimmick da motociclista e deadman per affrontare AJ Styles in un Boneyard match e lo ha sconfitto seppellendolo vivo..\nDurante l'episodio finale del documentario \"The Last Ride\", a lui dedicato, Calaway accenn\u00f2 al suo ritiro dichiarando che non aveva nulla da dimostrare dopo trent'anni e che non aveva voglia di salire di nuovo sul ring, non escludendo tuttavia la possibilit\u00e0 di tornarci in futuro. Il 22 novembre 2020, alle \"Survivor Series\", chiuse l'evento commemorando il trentesimo anniversario dal suo debutto in WWE, annunciando il ritiro.\nIl 18 febbraio 2022, la WWE annunci\u00f2 l'introduzione di Undertaker nella WWE Hall of Fame.\nVita privata.\nCalaway si \u00e8 sposato tre volte: il primo matrimonio, durato dal 1989 al 1999 fu con Jody Lynn, da cui nel 1993 ebbe un figlio, Gunner. La seconda moglie invece, dal 21 luglio 2000 al 2007, fu Sara Chirie Frank, da cui ha avuto due figlie, Chasey (nata il 21 novembre 2002) e Gracie (nata il 15 maggio 2005).\nLa terza e attuale moglie \u00e8 l'ex diva Michelle McCool, con cui inizia una relazione a fine 2007. I due convolano a nozze il 26 giugno 2010 a Houston, in Texas. Il 1\u00ba agosto 2012, durante una sezione autografi nella Florida Championship Wrestling (FCW), la coppia annuncia di aspettare il loro primo figlio. Il 29 agosto seguente nasce Kaia Faith Calaway, la quarta figlia di Mark e la prima della coppia Calaway-McCool.\nCalaway \u00e8 anche un grande appassionato di pugilato, avendo assistito a numerosi incontri, e di arti marziali miste (MMA): durante il pay-per-view \"UFC 121\" dell'ottobre 2010 ha anche avuto un diverbio con l'allora artista marziale misto Brock Lesnar, al termine del suo incontro perso contro Cain Velasquez. Inoltre la sua mossa di sottomissione \"Hell's Gate\" \u00e8 stata ispirata proprio da questo tipo di disciplina.\nLa \"gimmick\" di Undertaker presenta due identit\u00e0 opposte; la prima \u00e8 il \"Deadman\", basata sul tema dell'horror, un non morto e una macabra entit\u00e0 che attraverso tattiche intimidatorie e torture psicologiche terrorizza gli avversari. Il \"Deadman\" ha avuto diverse versioni. Il debutto televisivo di Undertaker, che avvenne nel 1990 alle Survivor Series, ha visto l'introduzione della sua prima versione: qui interpretava un impresario di pompe funebri del west, indossava un abito nero con accessori grigi ed era insensibile al dolore. Non molto tempo dopo il suo debutto cominci\u00f2 ad essere accompagnato sul ring dal macabro manager Paul Bearer che portava con s\u00e9 un'urna contenente i suoi \"poteri\". Da SummerSlam del 1994 ha cominciato ad apparire come un mistico, agghiacciante \u201cSignore delle tenebre\u201d rappresentato da colori freddi, sostituendo il grigio con il viola e utilizzando la nebbia blu per la prima volta. Nel 1996, alle Survivor Series, il \"Deadman\" si \u00e8 trasformato in un gotico \"signore delle tenebre\" (\"Lord of Darkness\"). Nel gennaio 1999 ha cominciato ad apparire come un sacerdote oscuro che compiva rituali di una \"stable\" chiamata \"The Ministry of Darkness\". Dal maggio 2000 al novembre 2003 Undertaker abbandon\u00f2 il suo personaggio non morto per adottare la \"gimmick\" di un motociclista comunemente indicato come \"The American Bad Ass\". Tale \"gimmick\" si \u00e8 conclusa nel 2003, alle Survivor Series, quando \u00e8 stato sepolto vivo da Kane. Undertaker \u00e8 tornato a WrestleMania XX per vendicarsi del fratellastro, ritornando al personaggio del \"Deadman\".\nUndertaker \u00e8 collegato con varie specialit\u00e0 di match, tra cui il Casket match, il Bodybag match, il Buried Alive match, il Last Ride match e l'Hell in a Cell match, tipologia dove detiene inoltre il record sia di maggiori partecipazioni (14), sia di vittorie (7). Nel 1997 il personaggio di Undertaker fu abbellito da una drammatica vita personale precedente al suo arrivo alla WWF che ha migliorato la sua personalit\u00e0 con un retroscena della sua giovent\u00f9. Una parte fondamentale di questo retroscena \u00e8 il fratellastro del personaggio, Kane, introdotto nello stesso anno, con cui ha avuto sia una faida sia un'alleanza (formando un tag team chiamato \"The Brothers of Destruction\").\nLa sua striscia di imbattibilit\u00e0 a WrestleMania era divenuta un punto cardine nelle sue ultime rivalit\u00e0. Con il passare degli anni \u00e8 diventato pi\u00f9 sensibile al dolore, essendo dovuto uscire in barella dopo il match a WrestleMania XXVII contro Triple H e infine dopo aver sub\u00ecto la sua prima sconfitta per mano di Brock Lesnar a WrestleMania XXX.\nTitoli e riconoscimenti.\n1\nRecord a WrestleMania.\nDetiene la striscia di vittorie pi\u00f9 lunga a WrestleMania, pari a 21 incontri. Al ritiro nel 2020 il totale vittore-sconfitte in tale evento \u00e8 di 25-2.\nDoppiatori italiani.\nNelle versioni in italiano dei suoi film, Mark Calaway \u00e8 stato doppiato da:"}
{"id": "131758", "revid": "125997837", "url": "https://it.wikipedia.org/wiki?curid=131758", "title": "Metrica classica", "text": "Metrica classica \u00e8 la definizione di quel particolare insieme di regole ritmiche operanti nella versificazione e nella cosiddetta prosa ritmica della letteratura greca e latina dell'et\u00e0 antica, basata sul principio dell'alternanza, secondo schemi prefissati, di sillabe lunghe e brevi (metrica quantitativa).\nMetrica greca e metrica latina.\nNei manuali dedicati all'argomento, la metrica latina e la metrica greca sono trattate ora assieme, ora in opere separate: tale scelta deriva dal modo in cui sono concepiti i rapporti tra la metrica latina e quella greca, che grazie al suo prestigio le serv\u00ec da modello. A sostegno di una divisione delle due materie, si pu\u00f2 osservare che le convenzioni prosodiche del latino non coincidono interamente con quelle del greco, e soprattutto in et\u00e0 arcaica, quando il processo di acculturazione da parte dei romani della pi\u00f9 sofisticata cultura greca era in pieno svolgimento, i modelli greci furono adattati con grande libert\u00e0 dagli autori latini (per fare un esempio, il senario giambico deriva dal trimetro giambico, ma non \u00e8 esattamente la stessa forma metrica); a sostegno di una trattazione d'insieme, si pu\u00f2 osservare che la tendenza, da parte dei poeti latini pi\u00f9 tardi (di et\u00e0 tardo repubblicana, augustea e imperiale) fu quella di riprendere i modelli greci in maniera fedele, tanto che moltissimi metri greci hanno il loro esatto corrispondente in latino e le due metriche vengono in buona parte a coincidere. Si prende quindi qui come punto di riferimento la metrica greca, e sulla sua scorta si considerano i metri che le due letterature condividono.\nStoria.\nLa maggior parte dei metri greci, se non tutti, erano gi\u00e0 noti ed usati in et\u00e0 arcaica. L'ampiezza e la variet\u00e0 delle forme usate, in parte conseguenza dello stretto rapporto che nell'epoca pi\u00f9 antica esisteva tra poesia e musica, rese necessario, con il venir meno di questa relazione, la nascita della metrica intesa come studio delle forme metriche.\nIl primo metricologo di cui si ha notizia fu Damone, che ebbe Pericle come allievo; le fonti antiche ricordano anche Aristosseno di Taranto, discepolo di Aristotele, che studi\u00f2 soprattutto la ritmica, e, in epoca ellenistica, .\nDi questi pi\u00f9 antichi studiosi si sa poco o nulla, maggiori notizie invece si hanno degli studiosi di et\u00e0 imperiale, in particolare Eliodoro ed Efestione. Le vestigia del lavoro del primo sono stati conservate negli scoli metrici di Aristofane, mentre del secondo, autore di voluminosi trattati, \u00e8 sopravvissuto il suo \u1f18\u03b3\u03c7\u03b5\u03b9\u03c1\u03af\u03b4\u03b9\u03bf\u03bd \u03c0\u03b5\u03c1\u1f76 \u03bc\u03ad\u03c4\u03c1\u03c9\u03bd (\"Encheiridion per\u00ec m\u00e9tron\", manuale sui metri), che rimane il testo base per ogni studio sulla metrica antica. Altre notizie, per lo pi\u00f9 poco originali, sono riferite dai numerosi testi dei grammatici latini; altre fonti, soprattutto per la prosa metrica, sono contenuti nei trattati di retorica, a partire da quelli di Cicerone e Quintiliano. Il trattato \"De musica\" di Sant'Agostino e in generale i frammenti degli antichi studiosi di musica contengono anch'essi informazioni preziose.\nIn epoca bizantina, anche se la conoscenza delle forme pi\u00f9 complesse, come quelle della lirica corale, si era appannata, i grammatici continuarono a copiare, riassumere e rielaborare i testi scolastici degli autori pi\u00f9 antichi, e si incontrano eruditi, come Demetrio Triclinio (prima met\u00e0 del XIV secolo) con una conoscenza metrica sorprendente. Fu grazie a questi eruditi greci che la conoscenza metrica sopravvisse nel corso del Medioevo e, dopo la caduta di Costantinopoli, furono loro a portare queste conoscenze in Italia e da l\u00ec si diffusero nel resto d'Europa.\nNei secoli successivi, la metrica non fu trattata che incidentalmente dai filologi; Richard Bentley e Richard Porson studiarono soprattutto i versi del dialogo drammatico, mentre la conoscenza dei metri lirici restava lacunosa. Fu il tedesco Johann Gottfried Hermann, all'inizio del XIX secolo, a porre le basi della metrica moderna, partendo dalle dottrine degli antichi, e aprendo la strada a tutti gli studi successivi: pionieristici in particolare furono i suoi studi sui metri della lirica corale. La fine del XIX secolo e l'inizio del XX vide invece l'applicazione del metodo storicistico alla metrica, da parte di Ulrich von Wilamowitz-M\u00f6llendorff e di O. Schr\u00f6der, che si concentrarono soprattutto sull'origine dei versi conosciuti, ricercando un ipotetico \"verso primordiale\" (\"Urvers\") da cui sarebbero derivati tutti gli altri, sebbene con risultati poco incoraggianti.\nNei primi decenni del XX secolo, anche gli studi sulla prosa ritmica hanno conosciuto un momento di grande sviluppo: si ricorda, fra tutti, il classico di Eduard Norden, \"Die Antike Kunstprosa\", (La prosa d'arte antica), 1909.\nMetrica del Greco antico.\nGeneri poetici.\nLa poesia greca fu un fenomeno profondamente diverso dalla poesia moderna nei contenuti, nelle forme e nei modi della comunicazione; ebbe un carattere essenzialmente pragmatico, nel senso di una stretta correlazione con la realt\u00e0 sociale e politica, e con il concreto agire dei singoli nella collettivit\u00e0. Espresse vicende esistenziali del poeta stesso o degli altri, ma non fu una poesia solistica nel senso moderno. La sua funzione fu essenzialmente paideutica e comunicativa, sia quando oper\u00f2 nell'ambito pi\u00f9 circoscritto dei simposi, sia nei cortei festosi, e nell'ambito delle eterie maschili (come nel caso di Alceo e Teognide), o dei tiasi femminili, come la poesia spartana di Alcmane o quella lesbica di Saffo, strettamente collegata ai riti di iniziazione alla vita coniugale per le ragazze; sia quando si collocava nelle grandi cerimonie pubbliche o quando trasferendosi sulla scena, assunse modi i modi della rappresentazione teatrale.\nL'io poetico presupponeva sempre un pubblico pi\u00f9 o meno ristretto, col quale condividere esperienze o valori; tuttavia c'\u00e8 da chiedersi sino a che punto si tratti di io individuale o collettivo, cio\u00e8 se il poeta evochi esperienze personali o rifletta quelle del proprio ambiente o del proprio uditorio, oppure si tratti di un io convenzionale. L'elemento che distanzia radicalmente la poesia greca dalla moderna \u00e8 il tipo di comunicazione, non destinata alla lettura, ma alla rappresentazione dinanzi all'uditorio, affidata all'esecuzione di un singolo o di un coro (come nel caso dei parteni o delle stesse tragedie), con l'accompagnamento musicale, e per i diversi genere di componimento, delle figure di danza.Le parole pi\u00f9 frequentemente usate per indicare la persona del poeta cantore in et\u00e0 arcaica furono l'aedo o il rapsodo (cucitore di canti), in quanto costoro andavano di corte in corte nelle citt\u00e0 a cantare le gesta degli eroi per i componimenti epici, oppure questioni amorose, civili, di virt\u00f9; per il fatto dell'epica, soprattutto per i poemi di Omero, originalmente cantati a voce, prima che venissero trascritti solo nel VI secolo a.C. con Pisistrato, la critica novecentesca ha supposto che le vicende potessero essere dei veri e propri blocchi narrativi gi\u00e0 precostituiti e formati delle vicende della guerra di Troia, infine riuniti insieme in un solo poema.\nIl termine greco \u03bc\u03bf\u03c5\u03c3\u03b9\u03ba\u03ae (arte delle Muse) design\u00f2 la poesia nel suo insieme, quale unione di parola, musica e danza. Sotto il profilo della funzione formativa, la \"mousik\u00e8\" fu sentita come la pi\u00f9 efficace di tutte le arti per l'educazione dell'uomo. Nel \"De musica\" di Aristide Quintiliano (III sec. d.C.) si delinea il rapporto tra l'arte musicale e quella pittorica e scultorea, osservando che queste ultime producono effetti limitati perch\u00e9 presentano alla vista solo una raffigurazione statica della realt\u00e0; la poesia senza melodia e danza interviene sull'animo tramite l'udito, ma non sa destare il \u03c0\u03ac\u03b8\u03bf\u03c2. Dunque si ha una poesia spettacolo che attraverso il piacere psicosomatico inerente agli aspetti visivi e uditivi, \u00e8 in grado di coinvolgere il pubblico non solo a livello emozionale, ma anche intellettuale, come compresero anche Platone e Aristotele.All'interno della comunicazione orale, l'emittente e il destinatario del messaggio si collocano con tutta la fisicit\u00e0 ed emotivit\u00e0 della loro presenza in un determinato tempo e spazio comuni, riuscendo a condividere un pari grado di realt\u00e0 e concretezza, che abbatte le barriere tra autore-attore e pubblico.\nLa poesia era parte attiva della vita sociale, e anche politica, come dimostrano le poesie \"civili\u00a3 di Tirteo o di Solone, o anche Alceo, impegnate nell'azione politica, e si servirono dei loro comportamenti per esprimere idee o riflettere delle esperienze storiche accadute, in cui i poeti stessi sono stati protagonisti, o sono stati coinvolti. Il poeta spartano Taleta di Gortina nei suoi carmi citati da Plutarco (Vita di Licurgo), erano vere e proprie esortazioni alla docilit\u00e0 e alla concordia, e affascinato dalla bellezza della poesia e della musica, cos\u00ec l'uditorio si disponeva inconsapevolmente all'amore del bello e del buono; tutto il contrario per gli esempi civili di esortazione alla guerra e al patriottismo di Callino e Tirteo.\nOralit\u00e0\nIn Grecia la scrittura alfabetica, che rielabora l'alfabeto fenicio consonantico, fu introdotta nel IX-VIII secolo a.C., non fu inizialmente a carattere letterario, piuttosto venne applicata su materiali durevoli come pietra, lastre o cocci, per lo pi\u00f9 le prime attestazioni furono dediche oppure messaggi e preghiere funebri o agli Dei, come avvenne anche per la proto-poesia latina. La produzione e la circolazione del libro maturarono solo nel V secolo a.C., mentre il processo di alfabetizzazione della societ\u00e0 fu ancora pi\u00f9 lento; infatti come detto, i due poemi omerici, gi\u00e0 molto conosciuti e tramandati oralmente, vennero trascritti solo durante la tirannide di Pisistrato. Anche i drammi teatrali furono concepiti all'origine come esecuzioni prettamente orali cui assistere.\nIl ruolo del poeta\nIl poeta che cantava e che componeva oralmente, prima di giungere alla fase della scrittura, doveva avere un possesso di una raffinata e complessa tecnica di memorizzazione e di composizione, una tecnica di ordine artigianale, che fu presente in Grecia dall'antichit\u00e0 sino al V secolo a.C. Gi\u00e0 Omero nell'\"Odissea\" (Libro XVII) riconduce la figura dell'aedo alla categoria del demiurgo, descritta anche da Platone, ponendolo nello stesso piano dell'indovino, del medico, del carpentiere. Il poeta \u00e8 un artigiano eletto dalle Muse stesse che lavora la \"materia sonora\", il suo fare si colloca al livello euristico imitativo, oltre che raggiungere il miglior effetto estetico e gradevole all'ascolto. Quanto all'euristica, il poeta Alcmane afferma di \"sapere le arie di tutti gli uccelli\", e ci\u00f2 \u00e8 un esempio della specialit\u00e0 poetica, che ritroveremo in Giovanni Pascoli. Il poeta deve \"trovare\" nel senso tecnico del comporre un preciso momento del processo compositivo, nell'ambito di questa concezione della composizione, come imitazione della natura e delle attivit\u00e0 sociali, si collocano le parole, le metafore.\nL'arte della memoria del poeta si ricolloca miticamente alla Musa Mnemosine, esiste una distinzione tra memoria culturale, di temi e formule poetiche che aiutano l'aedo nella composizione e nel ricordo della materia cantata (si ricordi l'epiteto formulare, che compone intere strofe dell'epica, tra cui Omero), e la memoria meccanica di testi rigidamente tramandati parola per parola. Infatti il poeta era visto come depositario di un patrimonio culturale da tramandare oralmente alla societ\u00e0 e ad altri specialisti come lui, e tale concetto di ispirazione era visto come divino. Come descritti da Omero, si ricorda l'aedo Demodoco, il poeta era visto come un vagabondo, possibilmente cieco in quanto riusciva a vedere di pi\u00f9 nello spirito delle cose e delle persone per mezzo delle Muse, che veniva accolto nelle grandi coorti delle citt\u00e0-stato, in cui cantava la sua materia durante i banchetti. Il poeta non era un personaggio stipendiato, almeno sino all'epoca di Simonide, Bacchilide e Pindaro, ma si accontentava di compensi saltuari, e per questo interrompeva la narrazione, creando dei \"blocchi\" o degli \"episodi\", per poter tornare pi\u00f9 volte a completare il racconto di uno specifico momento del mondo vasto della mitologia greca, come le imprese di Eracle, i viaggi di Odisseo, le fasi della guerra di Troia, la Teogonia dell'Olimpo, ecc.\nLa pratica itinerante \u00e8 attestata in poeti come Arione (VII secolo a.C.), che dalla corte di Periando a Corinto secondo Erodoto part\u00ec verso la Magna Grecia, arrivando in Sicilia; poi ci sono altri casi come Taleta, Senodamo di Citera, Terpandro di Lesbo, Polimnesto di Colofone. Con l'affermarsi delle tirannidi in Grecia e nella Magna Grecia, soprattutto a Siracusa, dalla met\u00e0 del VI secolo a.C. si instaur\u00f2 un rapporto speciale di committenza tra tiranno e poeta, di cui si ricorda la presenza di Anacreonte presso Policrate a Samo, e poi presso i Pisitratidi ad Atene; spesso i canti del poeta riguardano l'encomio, come nel caso di Ibico per Policrate, oppure un tema leggero, festoso e simposiale, come in Anacreonte. Il rapporto di committenza divenne poi un fatto di celebrare nel vero senso della parola, con l'innovazione del componimento in \"epinicio\", le imprese sportive e le virt\u00f9 del committente stesso, tiranno o atleta che sia, e questo \u00e8 il caso di Bacchilide e Pindaro.\nIl termine \"lirica\" che si diffonde dall'et\u00e0 ellenistica (III secolo a.C. in poi) design\u00f2 in senso tecnico la poesia cantata con l'accompagnamento musicale della lira o di analoghi strumenti a corda, e ci\u00f2 \u00e8 confermato nel \"canone alessandrino\" dei 9 grandi lirici arcaici quali Pindaro, Bacchilide, Saffo, Alceo, Anacreonte, Stesicoro, Simonide, Ibico, Alcmane, ossia solo lirici monodici e corali. Tuttavia oggi con la lirica si includono anche i poeti del giambo quali Archiloco e Ipponatte, e gli elegiaci come Solone, Teognide e Mimnermo. I modi di esecuzione del testo greco erano il canto, con accompagnamento musicale e anche orchestrale, la recitazione \"secca\" con il solo strumento dell'aulo, ma in certi casi semplicemente il parlare recitato. Le arie musicali furono denominate \"norme\", un termine che investe la sfera del costume e del diritto oltre quella del canto, della musica, poich\u00e9 lo pseudo Plutarco nel \"De Musica\" parla che queste forme convenzionali di arie erano talmente radicate nella collettivit\u00e0, come le leggi politiche della societ\u00e0, che non si poteva trasgredire..\nLa musica consisteva in melodia semplici, che trovavano il loro appoggio nel ritmo-misura del verso, ed erano affidate all'improvvisazione su moduli musicali della tradizione orale, la sua funzione fu soprattutto quella di connotare il testo poetico in rapporto alla destinazione e all'occasione della performance. Nelle esecuzioni anteriori al 450 a.C. dovettero verificarsi i primi tentativi di infrangere la \"norma\" arcaica, nel senso che il ritmo poteva appena appena svincolarsi dal testo, e si andarono cos\u00ec sviluppando nuovi sperimenti di melodie pi\u00f9 elaborate e briose, che finirono con relegare in secondo livello il valore del componimento poetico.\nIl prevalere di nuove melodie orientaleggianti, provenienti dall'Asia, port\u00f2 alla trascuratezza dei canoni arcaici, come le musiche doriche ed eoliche, tra queste nuove musiche ci fu il ditirambo; nella commedia \"Chrone\" Ferecrate descrive la violenza e lo scempio che i protagonisti della nuova \"norma\", esercitando una musica paragonata a una donna lacera e malconcia che balbetta, paragonando tale decadimento di costumi alla decadenza dello Stato, i rappresentanti del ditirambo furono Melanippide, Frinide, Timoteo. Per termine di \u03b1\u03c1\u03bc\u03bf\u03bd\u03af\u03b1 i Greci intendevano semplicemente l'accordatura dello strumento, ovvero la disposizione degli intervalli all'interno della scala, ma anche all'altezza dei suoni, l'andamento melodico, il colore, l'intensit\u00e0, il timbro. Gli strumenti musicali prediletti erano:\nEpos, lirica elegiaca, monodica, giambica, corale.\nI principali generi della poesia greca antica sono:\nCaratterizzata dalla composizione in semplice esametro, inizia con Omero, bench\u00e9 ci siano attestazioni di vari altri poemi incentrati sul \"ciclo Troiano\" e sul \"ciclo dei Ritorni\". Oltre ad Omero, i poeti noti in Grecia dell'epica, ossia di argomenti a carattere guerresco, dove si evidenziavano anche elementi ed esempi di virt\u00f9 civica, sociale (tanto da parlarsi di \"enciclopedia tribale della societ\u00e0 greca arcaica), furono Esiodo, Apollonio Rodio, Darete Frigio, Nonno di Panopoli.\nI maggiori esponenti della poesia arcaica greca sono Callino, Tirteo, Solone, Mimnermo, Teognide e Senofane. Il termine stesso indica la poesia composta in distici elegiaci (verso doppio), poich\u00e9 \u00e8 costituito da blocco dell'esametro seguito da un pentametro in continuazione, sino al termine del componimento. L'elegiaco \u00e8 un asinarteto composto da due \"hemiepe\" (mezzi esametri) cosiddetti maschili (cio\u00e8 la prima parte dell'esametro sino alla cesura pentemimere o \"femminile\"), separati dalla dieresi; nel secondo \"hemiepes\" non \u00e8 ammessa la sostituzione del dattilo con lo spondeo. L'origine del termine di questo genere poetico \u00e8 ambigua, si pensa che provenga dal verbo \"lamentarsi\" oppure dall'elogiare; forse il canto luttuoso aveva origini assai antiche, come dimostrano le attestazioni delle antiche iscrizioni funebri in esametro, nella zona della Doride, dove inoltre nacque la forma poetica del \u03b8\u03c1\u1fc6\u03bd\u03bf\u03c2 (lamento funebre). Tuttavia le caratteristiche complesse e variegate dei temi nelle poesie del VII secolo a.C getta dubbi su questa origine unitaria del lamento funebre, anche perch\u00e9 lo stesso strumento musicale dell'aulo che affianca la recitazione, era disponibile a una vasta gamma di tonalit\u00e0 e modulazioni in rapporto col contenuto, sia trenodico che guerresco, sia amoroso che storico-politico. Questa ipotesi dell'origine trenodica risale probabilmente ai grammatici alessandrini che divisero e selezionarono i vari tipi di componimenti arcaiciDunque \u00e8 da ipotizzare una pluralit\u00e0 di temi all'origine di questo tipo di composizione, si differenzi\u00f2 dalla forma ad esametro dell'epos perch\u00e9 pi\u00f9 idonea a comunicare contenuti realistici, esperienze esistenziali, individuali e collettive, e fatti contemporanei socio-economico-politici della \u03c0\u03cc\u03bb\u03b9\u03c2. In Tirteo si ritrovano l'esortazione alle virt\u00f9 guerresche tipiche di Sparta, in Mimnermo un tema lamentoso e decadente riguardo alla contrapposizione felicit\u00e0-giovinezza/tristezza-vecchiaia, mentre dalle notizie riguardo alla sua \"Smirneide\" si sa che l'elegia venne usata anche per le composizioni a carattere storico, pur sempre discostandosi dall'epos didascalico, che \u00e8 pi\u00f9 frequente nella metrica latina, come in Lucrezio o Marco Anneo Lucano. Con Solone nell'Elegia alle Muse, l'elegia assume un'intonazione di preghiera, ma in altre elegie come \"Salamina\", \"Agli Ateniesi\", come in Callino o Tirteo (discostandosi per\u00f2 dall'ambito prettamente guerresco), Solone esprime valori di etica civile e politica; nel \"Corpus Terognideum\" l'elegia ha valore di educazione civile del fanciullo, visto che destinatario dei suoi componimenti \u00e8 sempre il \"Polipaide\" Cirno, in Senofane il distico \u00e8 strumento di ammaestramento, e infine in Senofane il distico \u00e8 strumento di ricerca, di ammaestramento e critica intellettuale a modelli arcaici precostituiti, come ad esempio l'universalit\u00e0 paideutica dell'epos omerico, spaziando il pensiero, alla maniera dei sofisti, sulle questioni dell'uomo, della natura, della filosofia, come le critiche a Pitagora.\nI poeti monodici componevano nel dialetto della loro terra, con la presenza di alcune espressioni poetico, come epiteti formulari o riprese del classico inno di invocazione al dio, come in Anacreonte, o nell'Inno ad Afrodite di Saffo; mentre Saffo e Alceo scrissero in eolico, Anacreonte in ionico; la tecnica compositiva dei poeti di Lesbo si attiene alla norma dell'isosillabismo, che si fonda sul numero fisso di sillabe nei singoli metri, e di conseguenza non ammette la soluzione della sillaba lunga in due brevi; \u00e8 contraddistinta inoltre dalla libert\u00e0 prosodica della \"base eolica\", cio\u00e8 le prime due sillabe del verso che possono essere indifferentemente brevi o lunghe (si indica con un X). Note sono la strofe saffica e l'alcaica, composta dall'endecasillabo saffico con lo schema metrico.\n\u2014 \u222a \u2014 X | \u2014 \u222a \u222a \u2014 | \u222a \u2014 X\nTuttavia si possono avere, soprattutto per Anacreonte, anche un trimetro ionico \"a maiore\", una strofa \"tristica\", una strofa tetrastica, dimetri o trimetri ionici anaclomeni, oppure gliconei e ferecratei.\nI massimi esponenti sono Archiloco, Semonide di Amorgo, Aranio e Ipponatte, secondo Aristotelel'invettiva, caratteristica tipica della poesia giambica, si discosta dalla lode con valore nobile. Il giambo infatti fa parte dei componimenti a contenuto vile e basso, configurandosi ora come gioviale e allegro con comportamenti comici e buffoneschi, ora con azioni violente, grezze, volgari. La forma tipica \u00e8 il piede omonimo \u222a \u2014, questo modo dello schernire e nel deridere viene descritto anche da Erodoto commentando un componimento di Archoloco, in \"trimetri\" giambici, con cui pu\u00f2 essere realizzata una strofa, anche in dimetro giambico. Il modulo tipico del componimento \u00e8 la persona loquens, quando l'autore battezzava alcuni personaggi, facendoli parlare in sua vece, per esprimere opinioni, pensieri, ma anche appunto scherni e insulti. Per la struttura metrica, questo tipo di poesia \u00e8 detto anche \"epodico\", da cui l'epodo di Colonia archilocheo, ossia una strofetta in cui il verso pi\u00f9 lungo \u00e8 seguito da uno pi\u00f9 corto, e che tratta in maniera semi seria in forma di racconto, una qualche vicenda. Le origini del nome di tale verso sono state attribuite alla figura mitologica della serva Iambe di Demetra, che per consolarla dal rapimento di Persefone da parte di Ade, invent\u00f2 dei lazzi e degli scherzi comici.\nIl giambo \u00e8 un ritmo ascendente di tre tempi che appartiene come un trocheo, al genere ritmico doppio, dall'unit\u00e0 pi\u00f9 piccola, il metro di 6 tempi primi \u222a \u2014\u222a \u2014; il verso infatti si estende sino alla misura del trimetro, cio\u00e8 la successione di tre metri in una strofa, una forma particolare \u00e8 il coliambo detto anche \"zoppo o scazonte\", perch\u00e9 termina con una breve anzich\u00e9 con una lunga, e pare che il suo inventore fu il poeta Ipponatte, nei cui componimenti esso \u00e8 frequente. Altre variazioni del metro sono la soluzione del piede in tribraco \u222a\u00da\u222a, nelle sedi dispari la presenza dello spondeo con la sillaba lunga irrazionale, e l'altra breve; da qui la possibilit\u00e0 di realizzare l'anapesto.\nPer la caratteristica della vivacit\u00e0 del metro, per il fatto stesso della persona loquens e dell'immediatezza delle battute pronunciate, il giambo fu esteso, come ricorda anche Aristotele nella \"Poetica\", anche al teatro per le tragedie e le commedie, che lo sostituirono all'antico tetrametro trocaico.\nI massimi rappresentanti sono Alcmane, Stesicoro, Ibico, Simonide, Pindaro e Bacchilide. Si intendono carmi cantati all'unisono da un coro che disegnava anche figure di danza, con l'accompagnamento musicale a corda o a fiato. Il coro era quasi sempre civico, composto da ragazze e ragazzi, o da uomini e donne della comunit\u00e0 relativa. La performance del coro, nel momento della poesia, costituiva un momento coinvolgente e solenne nel quadro di celebrazioni pubbliche, festivit\u00e0 religiose e passaggi decisivi nella vita degli individui (riti iniziatici), dei gruppi familiari e delle intere citt\u00e0.\nLa coralit\u00e0 dell'espressione facevano s\u00ec che la lirica corale fosse proiezione e affermazione potente della comunit\u00e0, dei suoi valori, e delle sue identit\u00e0, anche in funzione propagandistica, come accade per Bacchilide e Pindaro. La lingua impiegata \u00e8 il cosiddetto dialetto dorico della corale, che non corrisponde in verit\u00e0 al dialetto dorico vero e proprio, ma \u00e8 una lingua variegata ad arte, che presenza una matrice dorica, ma anche atticismi ed eolismi, in base alla parlata del poeta compositore. Il carme corale era o monostrofico, cio\u00e8 una strofa seguita da una sequenza metrica che si ripeteva sempre uguale, oppure \"triadico\", cio\u00e8 composto da una strofe e un'antistrofe (come nel \"Partenio del Louvre\" di Alcmane) di uguale struttura metrica, con l'aggiunta dell'epodo di differente struttura, che si susseguivano in ordine triadico.\nC'\u00e8 una distinzione, moderna, tra poeti monodici e corali, anche perch\u00e9 Saffo compose odi corali come imenei ed epitalami, Pindaro componeva poemi destinati al canto da solo senza coro, come la \"Pitica IV\", o encomi eroici.Il suo collega Simonide di Ceo si ciment\u00f2 con successo nell'elegia e nell'epigramma, che andr\u00e0 in voga tra il I sec. a.C., e il III sec. d.C. Il poeta, nella corale, era l'autore del testo, della musica e istruiva il coro guidato da un coreuta, che si distingueva per abbigliamento e per il ruolo di maggiore spicco che aveva durante la performance, e veniva scelto per qualit\u00e0 tecniche ed estetiche, sia maschio che femmina che fosse. Il poeta tuttavia poteva anche comporre e inviare l'ode senza rappresentarla personalmente; il numero di coreuti variava in base all'occasione e al tipo di composizione, ad esempio il coro del ditirambo nelle Dionisie di Atene poteva contare le 50 unit\u00e0.\nL'autore, come negli altri tipi di poesia, non esprimeva sue personali visioni sulla politica, o sulla vita sociale o amorosa, ma doveva recitare delle battute che si incentrassero sull'esaltazione del valore comunitario, dato che questi componimenti erano prettamente commissionate dalle comunit\u00e0 o dai vari sovrani di una corte. Il mito fu sfondo immancabile e paradigma autorevole anche della melica corale, sia che essa trattasse delle divinit\u00e0 del culto locale, sia che celebrassero il vincitore atletico (come in Pindaro e Bacchilide), da rapportarsi alle virt\u00f9 civiche, politiche e morali dello stesso committente o vincitore. La poesia corale si distingue in\nMetrica del Latino arcaico e classico.\nLa letteratura latina inizia tardi il suo percorso, le prime attestazioni musicali si hanno nella figura dei \"Fescennini\", dei saltimbanchi che non avevano una precisa caratteristica artistica, ma intrattenevano gli spettatori nelle piazze con lazzi e scherzi, ed erano nomadi di citt\u00e0 in citt\u00e0.\nIl verso saturnio era una struttura ritmica utilizzata nei \"carmina\" di tutta l'et\u00e0 preletteraria; ne sono giunti ad oggi circa centocinquanta esempi piuttosto vari, che non permettono di affermare se si trattasse di un verso quantitativo, come risulta probabile, o di un verso qualitativo. Altrettanto dibattuta resta l'origine di tale metro: \u00e8 tradizionalmente considerato di origine locale, ma in et\u00e0 giulio claudia si inizi\u00f2 a pensare che potesse essere stato derivato dai metri lirici del teatro greco. Ecco come Varrone definisce il verso saturnio, ad illustrare un passo di Ennio:\nSi tratta di testi di vario genere, alcuni definibili \"protoletterari\", altri di carattere puramente occasionale, non facenti parte delle prime opere della letteratura latina, la cui nascita coinciderebbe con le prime opere scritte di Livio Andronico (met\u00e0 del III secolo a.C.). I testi latini arcaici propriamente detti testimoniano in modo pi\u00f9 o meno fedele le fasi linguistiche pi\u00f9 arcaiche del latino. L'arco cronologico di queste attestazioni non si spinge oltre il 240 a.C., ritenuta solitamente la data approssimativa dell'inizio della letteratura latina.\nForme orali.\n\"Carmina\".\nIl \"carmen\" era una forma in versi, in bilico tra poesia e prosa, caratterizzata da ripetizioni foniche, utilizzata presso i Romani per accompagnare un rito in tono solenne e dal carattere propiziatorio, augurale come il \"Carmen Saliare\" e il \"Carmen Arvale\".\nIn latino il termine \"Carmen\" va spesso a indicare generi diversi dalla poesia, come i responsi profetici, le formule magiche o di incantesimo. Pertanto i poeti che definivano la propria poesia \"carmen\" potevano voler indicare una connessione con un ambito magico-sacrale. Perfino le sentenze delle leggi delle XII tavole furono definite \"carmina\".\nVenivano trasmessi oralmente di generazione in generazione. Di questa produzione, che doveva costituire un patrimonio assai consistente, conosciamo soltanto alcuni testi che sono stati messi per iscritto in et\u00e0 molto pi\u00f9 tarda rispetto alla loro origine. Essi sono documenti preziosi di cerimonie e riti pi\u00f9 antichi e s'inquadrano in una concezione pragmatica, utilitaristica e formalistica della religione. Essi si dividono in Carmen Saliare, Carmen Arvale e Carmen Lustrale.\nSi trattava di canti liturgici tradizionali degli Arvali (\"Fratres Arvales\"), un antico collegio sacerdotale romano oppure dei sacerdoti Salii (conosciuti anche come i \"sacerdoti saltellanti\"). I riti erano imperniati attorno alle figure degli d\u00e8i Cerere (\"Arvales\") Marte e Quirino (\"Salii\"). Consistevano in alcune processioni durante le quali i sacerdoti, eseguivano le loro danze sacre e cantavano i vari \"Carmina\" arvale o saliare. I \"Salii\" ad esempio, eseguivano il loro canto danzando e percuotendo i loro undici scudi sacri ripetendo:\nRisulta invece meglio conservato un canto arvale, databile al 218 a.C.:\nIl \"carmen lustrale\" invece era un carme preletterario latino consistente in una preghiera rituale del culto privato rivolta al dio Marte, dove il \"pater familias\" rivolgeva alla divinit\u00e0 questa preghiera per ottenerne, in cambio, la protezione e la purificazione (\"lustratio\") degli \"arva\", i campi coltivati, dalle forze e dagli spiriti maligni. Sovente la recitazione del \"carmen\" era accompagnata dal sacrificio dei suovetaurilia, un rito a carattere apotropaico tipico delle popolazioni indoeuropee.\nNell'ambito della produzione pre-letteraria latina, svolgono un ruolo di fondamentale importanza, soprattutto per la successiva produzione teatrale, i \"fescennini versus\", composizioni poetiche che venivano recitate in particolari momenti dell'anno legati all'attivit\u00e0 contadina e che riproducevano alterchi fra due o pi\u00f9 personaggi. Ricchi di insulti e contenuti osceni e volgari, i \"fescennini versus\"-come molte delle espressioni popolari arcaiche (ad esempio le, forse pi\u00f9 famose, \"falloforie\")- avevano una forte valenza apotropaica e si legavano indissolubilmente alla realt\u00e0 rurale che caratterizzava l'et\u00e0 delle origini.\n\"Carmina convivalia\" venivano poi chiamati quei canti, in versi saturni, che venivano intonati durante i banchetti di famiglie aristocratiche per celebrare le glorie degli antenati della \"gens\" oppure i \"carmina triumphalia\", che venivano improvvisati dai soldati, per inneggiare il trionfo del loro comandante vittorioso. Il \"carmen Nelei\" (\"Carme di N\u00e9leo\"), composizione drammatica, era un'anonima opera letteraria latina di et\u00e0 arcaica, di cui restano pochi frammenti. Si trattava di un \"carmina convivalia\", testo di argomento prevalentemente epico o leggendario che veniva recitato durante i banchetti presso le case delle pi\u00f9 prestigiose famiglie romane, di cui abbiamo notizia, assieme al \"Carmen Priami\". A differenza del \"Carmen Priami\" (che narrava della presa di Troia, collegandosi alle leggendarie origini di Roma), per\u00f2, il \"Carmen Nelei\" non era composto di versi saturni, ma di senari giambici. Non \u00e8 possibile stabilire con sicurezza quando l'opera fu scritta, probabilmente tra il III e il II secolo a.C., tuttavia essa testimonia l'esistenza di una materia epica a Roma anche nella fase preletteraria.\nL'et\u00e0 d'oro.\nPrima dell'avvento di Cesare, si ricordano pochi poeti dal grande spicco, anche per la mancanza di testi. Il maggiore degno di nota \u00e8 Lucrezio, che scrisse l'epos didascalico \"De rerum natura\".\nL'et\u00e0 d'oro della poesia latina avvenne durante il passaggio di Roma dalla Repubblica all'Impero, mediante Augusto, il quale istitu\u00ec dei circoli di mecenati, dei salotti letterari insomma in cui gli intellettuali e i poeti potevano comporre opere varie che celebrassero la gloria di Roma, oppure quell'et\u00e0 di pace e tranquillit\u00e0, e sviluppo culturale che l'imperatore aveva appena avviato. Fu cos\u00ec che fiorirono i poeti ritenuti i pi\u00f9 famosi della storia della letteratura latina, imitati anche nei secoli a seguire dalla loro morte, come Publio Virgilio Marone, Gaio Valerio Catullo, Quinto Orazio Flacco, Sesto Properzio, Publio Ovidio Nasone, Albio Tibullo; lo stesso Cicerone fu poeta, anche se della sua produzione resta poco. In seguito a questi ci furono altri poeti dell'et\u00e0 imperiale, quali Marco Anneo Lucano, Aulo Persio Flacco, Seneca (che scrisse l'\"Apokolokyntosis\" una satira contro l'imperatore Claudio), Valerio Flacco, Silio Italico.\nI generi letterari della metrica latina, come nella letteratura greca, si dividono in:\nIl saturnio.\nNel 1905 lo studioso Fr. Leo dette analisi convincenti riguardo alla composizione del saturnio; secondo lui esso \u00e8 composto da due \"cola\", divisi da dieresi, dinnanzi al quale, come alla fine del verso, sono ammessi iato e syllaba anceps. Il primo colon \u00e8 normalmente un dimetro giambico catalettico, dunque \u222a \u2014 \u222a \u2014 \u222a \u2014 X, seguito da cesura pentemimere, il secondo un itifallico o reiziano, quindi \u2014 \u222a \u2014 \u222a \u2014 \u222a. Le sostituzioni che si trovano sono quelle che s'incontrano regolarmente anche nella poesia greca, per esempio per il primo colon nei \"cantica\" giambici della tragedia, tranne che nel senario latino al fronte del trimetro greco, \u00e8 qui abolita la distinzione tra sede pari e sede dispari; sono ammesse tesi bisillabe per il secondo membro come per il reiziano in Euripide e Aristofane. Il saturnio ha normalmente fine di parole anche dopo la seconda arsi di ciascuno dei due cola; in queste sedi \u00e8 ammessa la syllaba anceps.\nSia queste osservanze sia queste libert\u00e0 hanno analogie nel senario e nel settenario: la relazione del saturnio con i versi greci corrispondenti \u00e8 dunque anche per questo rispetto, analoga a quella tra il senario e il trimetro, e rispettivamente tra il settenario e il tetrametro: la metrica latina arcaica pi\u00f9 libera di quella greca rispetto a sillabe ancipiti, \u00e8 altrettanto pi\u00f9 severa nel regolare il rapporto di fine di parola e fine di piede. Il Leo spiega l'identit\u00e0 tra il recitativo saturnio romano e i metri lirici greci nominati, con l'ipotesi che sia le forme greche sia quelle italiche, risalissero indipendentemente a esemplari originari dell'indoeuropeo.Questa ipotesi tuttavia ha suscitato dei dubbi, in quanto un metro indoeuropeo si conserverebbe solo in greco e in italiano, e difatti l'ipotesi appare datata a un contesto di tipico italocentrismo. Ricostruendo la poesia Vedica, quella pi\u00f9 fedele all'indoeuropeo, avestica e eolica, esse sono caratterizzate da numero fisso di sillabe e libert\u00e0 quantitativa della prima parte di ogni verso. Il saturnio non ha n\u00e9 l'uno n\u00e9 l'altra; inoltre quasi ognuna delle forme in cui si presenta ciascun colon del saturnio trova riscontro in poesia greca. Ora \u00e8 inverosimile che uno stesso verso a distanza di secoli si sviluppi nello stesso modo in paesi e in lingue differenti; dunque indipendentemente dall'origine (dubbia) indoeuropea, il saturnio ha la libert\u00e0 propria di sciogliere una lunga in due brevi.\nHa delle analogie con la poesia greca. Secondo Giorgio Pasquali il saturnio sarebbe la sintesi romana di cola derivati per via popolare in et\u00e0 antica, dalla poesia greca. I Romani presero i cola, non i singoli versi, perch\u00e9 ad esempio il \"Carmen Fratrum Arvalium\" mostra ancora l'uso di cola singoli accanto ai versi completi; non si opponga che i rapporti cos\u00ec stretti tra Roma e la Grecia in et\u00e0 antica appaiano poco probabili: si pensi infatti che proprio il carmen arvale ha un grecismo sacrale \"triumpe\", e che l'alfabeto romano sia di origine greca, se pure forse formatosi con mediazione etrusca. A Roma queste forme greche, ioniche, saranno venute proprio dall'area euboica, ionica, e cumana. N\u00e9 si opponga che anche le iscrizioni di Corfinio (AQ) in dialetto peligno sembrano scritte in saturni: quelle iscrizioni appartengono all'et\u00e0 di Silla, dunque molto tarda rispetto all'epoca di Livio Andronico e Gneo Nevio, e le loro forme metriche derivano dal latino\nAnche il saturnio, come il senario e il settenario tratti da Livio Andronico, deve essere stato regolato da una singola persona, ancorch\u00e9 il nome di questa sia ignoto, la quale ubbid\u00ec allo spirito della lingua latina, come secoli pi\u00f9 tardi Andronico, trasformando modelli greci in quello stesso modo in cui egli mut\u00f2 il trimetro in tetrametro per la tragedia.\nConoscenze fondamentali della lingua.\nPer la conoscenza della metrica classica, occorrono le conoscenze di base della trasformazione \"storica\" della lingua sia greca che latina attraverso i secoli, i fenomeni che riguardano gli esiti vocalici, le contrazioni, le vocale lunghe e brevi, i dittonghi, lo iato, le consonanti doppie, il fenomeno del rotacismo nel greco e nel latino, la caduta di consonanti arcaiche come lo \"jod\" e il \"digamma\" in greco, ecc...\nCaratteristiche dei dialetti greci.\nSono frutto di vari incontri, che risalgono alla penetrazione indoeuropea nell'XI secolo a.C. in Grecia e nell'isola di Creta, dove in quest'ultima sono state ritrovate varie tavolette, categorizzate nel gruppo di Lineare A e B. Alla fase del proto-greco antico, si aggiunse una seconda, quando i Minoici e i Micenei avevano rapporti commerciali, e dunque anche linguistici. Dall'XI all'VIII secolo a.C. ci furono anche contatti con il mondo dei Fenici, e difatti i popoli della Grecia, che nel frattempo avevano assistito alla decadenza di queste due grandi civilt\u00e0, e l'invasione dei Dori, e degli Eoli che si stabilirono in Asia Minore insieme agli Ioni, che occuparono l'area del \"Panionio\" in Asia Minore (Mileto, Efeso ecc), e l'Attica, si avvalsero per la scrittura dell'alfabeto fenicio, solamente consonantico, e con delle semivocali.\nNel VI secolo a.C. erano gi\u00e0 ben distinti dei gruppi dialettali in Grecia: lo ionico, il dorico e l'eolico, malgrado ci fossero alcuni dialetti del Nord-Ovest che presentavano numerose analogie con quelli del gruppo dorico e dell'arcadico-cipriota, che fu molto influente per la formazione dell'alfabeto greco antico. I dialetti impiegati dagli scrittori, dagli storiografi, tragediografi, oratori e lirici sono:\nParticolarit\u00e0 del dialetto eolico.\nQueste regole sono state scritte in appendice da Bruno Gentili e Carmine Catenacci, basandosi sui componimenti poetici di Saffo e Alceo\nIl lesbico perde molti dittonghi del greco comune (\u03b5\u03b9 = \u03b7), nelle terminazioni dell'attico -\u03b5\u03b9\u03b1 femminile degli aggettivi in -\u03c5\u03c2 (\u03b3\u03bb\u03cd\u03ba\u03b7\u03b1), negli aggettivi in -\u03b5\u03b9\u03c2 ed -\u03b5\u03b9\u03b1 (\u039a\u03c5\u03c0\u03c1\u03bf\u03b3\u03ad\u03bd\u03b7\u03b1).\nNelle contrazioni: \nGli iati interni conseguenti alla caduta del \u03dd, subiscono vari trattamenti:\nIn Saffo \u00e8 molto frequente la crasi, come il termine \u03ce\u03bd\u03b7\u03c1 anzich\u00e9 \u1f00\u03bd\u03ae\u03c1. Oltretutto nel dialetto eolico \u00e8 frequentissima l'apocope delle preposizioni, fatto estraneo nel dialetto ionico attico, ad esempio \u1f44\u03bd da \u1f00\u03bd\u03b1; l'apocope si verifica soprattutto davanti a vocale. La consonante finale delle preoposizioni tronche per apocope si assimila con la consonante seguente: \u1f44\u03bc\u03bd\u03b1\u03b9\u03c3\u03b1\u03b9 da \u1f44\u03bd\u03bc\u03bd\u03b1\u03b9\u03c3\u03b1\u03b9.\nPer il digamma:\nIl digamma intervocalico si conserva, in Saffo e Alceo, nel pronome di III persona \u03dd\u03ad\u03b8\u03b5\u03bd, e nell'aggettivo possessivo di III persona \u03dd\u03cc\u03c2: \u03dd\u03bf\u1fd6\u03c3\u03b9, poi davanti a \u03c1 iniziale. Nelle indicazioni di tradizione riguardo a ci\u00f2, nei documenti, il \u03b2 \u00e8 un'indicazione della conservazione di \u03dd\nPer gli incontri consonantici:\nPer quanto riguarda la formazione dei verbi, la desinenza originaria (III persona plu) in -\u03bd\u03c4\u03b9 dei tempi primari passa in -\u03bd\u03c3\u03b9, poi il -\u03c3 cade e la vocale precedente si muta per compenso. Il raddoppiamento del perfetto in eolico non si omette, eccettuati alcuni casi, dove si ha un aumento temporale. Per la II persona singolare la desinenza primaria -\u03b1\u03b9 si contrae in \u1fc3, per l'imperativo le desinenze sono uguali a quelle del greco comune. Per il futuro classico contratto del greco, nel lesbico non avviene la contrazione, nell'aoristo sigmatico si alterna il sigma unico al doppio sigma -\u03c3\u03c3. Ci sono invece variazioni per l'aoristo III atematico, dove la vocale della desinenza \u00e8 -\u03b1; la desinenza dell'infinito dei verbi tematici si allunga in -\u03b7\u03bd da -\u03b5\u03b9\u03bd.\nFrequentissimi sono i verbi atematici in -\u03bc\u03b9, che provengono proprio da quest'area della Grecia.\nMusicalit\u00e0 e accentazione.\nAccertato \u00e8 che l'accento greco avesse un tono prettamente melodico e musicale, dunque in una parola come \u1f04\u03bd\u03b8\u03c1\u03c9\u03c0\u03bf\u03c2 la prima sillaba viene pronunciata su un tono pi\u00f9 alto degli altri, per l'accento acuto, ma non necessariamente pi\u00f9 forte. Gi\u00e0 nel XIX secolo era stato ipotizzato che in una parola con accento recessivo il tono potrebbe essere caduto, non improvvisamente, ma gradualmente in una sequenza medio-alta, con l'elemento finale sempre breveGi\u00e0 i grammatici greci che descrivono costantemente l'accento in termini musicali, usando le parole come \u1f40\u03be\u03cd\u03c2 (ossia \"acuto), per Dionigi di Alicarnasso la melodia del discorso \u00e8 limitata a un intervallo di circa 1/5. Su ci\u00f2 si \u00e8 molto discusso, ma di solito si suppone che non intendesse che era sempre un quinto, ma che era la massima differenza normale tra le sillabe alte e basse; infatti \u00e8 probabile che alla fine di una frase specialmente, la pausa fosse molto pi\u00f9 piccola\nDionigi descriveva anche come un accento circonflesso combini un tono alto e poi basso sulla stessa sillaba, mentre con accento acuto i toni alti e bassi sono in sillabe sparse. Un alto indizio del fatto che l'accento fosse melodico o tonale, \u00e8 che nel periodo classico gli accenti delle parole sembrano non aver avuto alcun ruolo nei contatori politici, fu solo nel IV secolo d.C. che i greci iniziarono a trascrivere le poesie con l'accento.\nTipi di piede.\nEcco un elenco dei piedi usati nella poesia latina e greca, divisi per durata.\nLa recitazione di testi poetici: arsi, tesi, ictus.\nIl greco, lingua dall'accento melodico, non intensivo, non possedeva un accento metrico nel senso moderno della parola, perci\u00f2 la recitazione o il canto di testi poetici si fondava su principi diversi da quelli attuali: non c'era propriamente il ritmo com'\u00e8 inteso oggi, ma l'esecuzione si basava sull'alternanza, oltre che di sillabe brevi e lunghe, di tempi forti, in battere, e tempi deboli, in levare. Non bisogna quindi equivocare il significato di ictus metrico, usato dai grammatici romani: parlare di ictus, che cadeva sul tempo forte del piede, equivaleva a indicare non l'esistenza di un accento intensivo, ma semplicemente che il tempo forte era il \"tempo del battere\".\nLa terminologia usata per nominare il tempo forte e il tempo debole si riferisce, proprio come i nostri \"battere\" e \"levare\", alla pratica di scandire la lettura del testo con il piede o con un dito: il tempo forte si chiamava tesi ( significa appunto poggiamento, il battere del piede o del dito), mentre il tempo debole si chiamava arsi, ( significa innalzamento, del piede o del dito).\nI grammatici romani, tuttavia, ribattezzarono arsi il tempo forte, quando si innalza la voce, e tesi il tempo debole, quando la voce si abbassa: \u00e8 questa la terminologia invalsa con il tempo.\nQuando, in et\u00e0 tardo antica, sia il greco che il latino persero la distinzione fonologica tra vocali lunghe e brevi, la comprensione dei principi della metrica classica divenne sempre pi\u00f9 difficile e sia il greco bizantino, che il latino medioevale, assieme alle lingue romanze, svilupparono una nuova metrica, basata sull'isosillabismo, sulle posizioni degli accenti (che erano divenuti intensivi) e sulla rima.\nSempre a causa di questi mutamenti linguistici, si elabor\u00f2 in ambito scolastico un sistema di lettura dei metri antichi, il cui ritmo era pi\u00f9 percepito tramite un accento intensivo, anche quando contrario alla pronuncia corretta della parola, nel tentativo di restituire almeno una vaga impressione dell'antico ritmo, ancora insegnato nelle scuole.\nCos\u00ec, per fare un esempio, l'incipit dell'Eneide, che letto normalmente sarebbe\n\"\u00c1rma vir\u00famque c\u00e1no, Tr\u00f3iae qui pr\u00edmus ab \u00f3ris\"diviene\n\" \"\u00c1rma vir\u00famque can\u00f3, Troia\u00e9 qui pr\u00edmus ab \u00f3ris\" \".\nTale sistema pu\u00f2 essere utile per far percepire la diversit\u00e0 di lettura della poesia da quello della prosa nella letteratura antica, purch\u00e9 si tenga ben presente che mai gli antichi greci o latini lessero la loro poesia in questo modo. La percezione del sottile contrappunto che lega il decorso tonale del testo poetico e la successione ritmica delle durate sillabiche \u00e8 per noi irrimediabilmente perduta.\nSchemi di recitazione metrica nel greco.\nOgni schema metrico prende il nome dalla struttura di base, che si ripete in maniera uniforme in tutto lo schema, chiamata \"piede\" dagli antichi metricologi. Il termine prende origine dal fatto che nell'esecuzione dei brani poetici recitati o contati, almeno in certe situazioni il ritmo doveva essere messo in evidenza, dal fatto che l'esecuzione batteva il piede nella sillaba iniziale di ogni cellula ritmica, corrispondente a quello che non chiameremo \"tempo forte\". Tutta la terminologia utilizzata dagli antichi greci e latini, talvolta tuttora in uso, sembra confermare questa pratica: che noi parliamo di tempo di battere in contrapposizione al tempo da levare, i greci usavano i termini, poi passati alle nostre lingue del \u03b8\u03ad\u03c3\u03b9\u03c2 (collocamento), e \u03b1\u03c1\u03c3\u03b9\u03c2 (sollevamento), i romani invece parlavano di ictus (colpo).Essere in grado di stabilire la durata della serie di sillabe consecutive che costituiscono un verso permetter\u00e0 di stabilire il suo schema metrico e di giungere a una sua corretta recitazione ritmica. Bisogner\u00e0 per primo predisporre il testo in vista di una corretta suddivisione in sillabe dell'intero verso. Si tenga presente che nella recitazione di un verso, esattamente come accade nel normale parlato, tra una parola e quella successiva si fa sentire una pausa, solo se essa \u00e8 imposta dalla segmentazione del periodare, o da un particolare effetto espressivo suggerito dal tema descritto o trattato (esempio dell'epos didascalico di Lucrezio).\nIn ogni caso in vista di una corretta scansione prosodica, il verso dovr\u00e0 essere preventivamente compattato e trattato come un'unica parola, eliminando gli spazi separatori e i segni di interpunzione della tipica lettura grammaticale. Si deve tener presente che sia il latino che il greco prevedono l'uso di consonanti doppie che dovranno essere sostituite con delle semplici, di cui esse risultano formare consonante doppia:\nGreco\nLatino\nSuccessivamente si opera la divisione in sillabe delle parole nella strofe, tenendo presente delle regole:\nLe sillabe presentano valore lungo o breve, nello schema simbolico dei segni \u2014 \u222a, dove \u2014 significa lungo e \u222a breve, seguendo queste regole:\nLe sillabe aperte, cio\u00e8 quelle che terminano in vocale, hanno la durata o la quantit\u00e0 della vocale stessa. Per determinare il valore delle sillabe aperte, potremo seguire due diversi criteri, eventualmente utilizzandoli entrambi i casi in cui uno solo dei due non permettesse di determinare la quantit\u00e0 di tutte le sillabe:\nCome si pu\u00f2 vedere, avviene la sinizesi tra -\u03bf\u03c5 e \u0386 di \u0386\u03c0\u03cc\u03bb\u03bb\u03c9\u03bd, il valore \u00e8 breve, bench\u00e9 ci sia dittongo, gli accenti grammaticali non hanno valore in metrica.\n\u1f11-\u03c2 \u03c0\u03b5\u02d8\u03b4\u03b9\u02d8\u03bf-\u03bd \u03c0\u03c1\u03bf\u02d8\u03c7\u03ad\u02d8\u03bf-\u03bd\u03c4\u03bf\u02d8 \u03a3\u03ba\u03b1\u02d8\u03bc\u03ac-\u03bd\u03b4\u03b9\u02d8\u03bf\u02d8\u03bd\u00b7 \u03b1\u1f51-\u03c4\u03ac\u02d8\u03c1 \u1f51\u02d8\u03c0\u03cc- \u03c7\u03b8\u1f61-\u03bd\nNell'esempio di un componimento di Teognide (scrisse in distici): \u039f\u1f51-\u03b4\u03ad\u02d8\u03bd \u1f11\u02d8\u03bd \u1f01-\u03bd\u03b8\u03c1\u03ce-\u03c0\u03bf\u03b9-\u03c3\u03b9\u02d8 \u03c0\u03b1\u02d8\u03c4\u03c1\u03cc-\u03c2 \u03ba\u03ac\u03b9- \u03bc\u03b7-\u03c4\u03c1\u03cc\u02d8\u03c2 \u1f04\u02d8\u03bc\u03b5\u03b9-\u03bd\u03bf-\u03bd\nElisione in metrica.\nScomparsa a fine di paola di una vocale breve (\u03b1, \u03b5, \u03b9, \u03bf, \u03c5 / a, e, i, o, u), davanti all'inizio di una seconda parola. Se una parola si conclude con sillaba in vocale breve dinanzi a una sillaba \"aperta\" in vocale breve, si elide solo l'ultima vocale, mentre quella che precede non subisce cambiamenti.\nSono edibili:\nNon si elidono:\nA volte anche i dittonghi -\u03b1\u03b9 e -\u03bf\u03b9 subiscono elisione: il primo nelle terminazioni verbali medie e passive, nella lirica lesbica, in Pindaro e nella commedia, e poi nelle terminazioni degli infiniti attivi in Saffo e Alceo.\nL'elisione della particella \u03bc\u03bf\u03b9 nell'elegia e nel giambo del dialetto ionico viene interpretata anche come sinalefe o crasi: \u03bc\u03b1\u03b9 \u03b5\u03b3\u03ce &gt; *-\u03bc'\u03b5\u03b3\u03ce\nCatalessi.\nTermine che ha per significato \"sospensione - privazione\", ossia riguarda dei \"cola\" incompleti, privi cio\u00e8 di una o pi\u00f9 sillabe finali.\nSe la catalessi non c'\u00e8, allora un tetrametro ad esempio, pu\u00f2 essere definito \"acataletto\".\nPause metriche.\nA causa della sua lunghezza, l'esametro necessita di una o due pause al suo interno, che possono assumere la forma di una dieresi o di una cesura. \nIn generale, le pause pi\u00f9 comuni sono la pentemimera e quella dopo il terzo trocheo; la tritemimera compare solo se nel verso \u00e8 presente un'altra cesura, di solito un'eftemimera; anche la dieresi bucolica spesso appare in combinazione con un'altra pausa. \nDato che \u00e8 il verso pi\u00f9 lungo della metrica, si faranno degli esempi con l'esametro dattilico:\nLa distribuzione di queste pause varia in maniera considerevole a seconda degli esempi considerati. In Omero, la pentemimera \u00e8 altrettanto frequente di quella dopo il terzo trocheo, ma la sua frequenza diminuisce nella poesia alessandrina e diviene ancora pi\u00f9 rara nei poeti tardoantichi, che usano anche molto raramente la dieresi bucolica. Nell'esametro latino, al contrario, la cesura dopo il terzo trocheo \u00e8 piuttosto rara, mentre non \u00e8 infrequente l'eftemimera da sola, ed \u00e8 ricercata la combinazione pentemimera-eftemimera; la dieresi bucolica \u00e8 sempre preceduta da un'altra cesura.\nAlcuni esempi di cesure.\n\u039c\u1fc6\u03bd\u03b9\u03bd \u1f04\u03b5\u03b9\u03b4\u03b5 \u03b8\u03b5\u03ac, || \u03a0\u03b7\u03bb\u03b7\u03ca\u03ac\u03b4\u03b5\u03c9 \u1f08\u03c7\u03b9\u03bb\u1fc6\u03bf\u03c2 (\"Iliade\", I, 1) (pentemimera)\n\u1f0c\u03bd\u03b4\u03c1\u03b1 \u03bc\u03cc\u03b9 \u1f14\u03bd\u03bd\u03b5\u03c0\u03b5, \u039c\u03bf\u1fe6\u03c3\u03b1 || \u03c0\u03bf\u03bb\u03cd\u03c4\u03c1\u03bf\u03c0\u03bf\u03bd || \u1f43\u03c2 \u03bc\u03ac\u03bb\u03b1 \u03c0\u03bf\u03bb\u03bb\u03ac (\"Odissea\", I, 1) (cesura dopo il terzo trocheo e dieresi bucolica)\n\u0394\u03b9\u03bf\u03b3\u03b5\u03bd\u1f72\u03c2 || \u039b\u03b1\u03b5\u03c1\u03c4\u03b9\u03ac\u03b4\u03b7 || \u03c0\u03bf\u03bb\u03c5\u03bc\u03ae\u03c7\u03b1\u03bd' \u1f48\u03b4\u03c5\u03c3\u03c3\u03b5\u1fe6 (\"Iliade\" II 173) (tritemimera e pentemimera)\n\"Arma virumque cano || Troiae qui primus ab oris \"(\"Eneide\" I 1) (pentemimera)\n\"Obruit Auster aqua involvens || navemque virosque\" (\"Eneide\" VI 336) (eftemimera)\n\"Quidve dolens || regina deum || tot volvere casus\" (\"Eneide\" I 9) (tritemimera ed eftemimera)\n\"Dic mihi, Damoeta, || cuium pecus? || An Moeliboei?\" (\"Bucoliche\", III, 1) (pentemimera e dieresi bucolica)\nAltre regole di metrica.\nLa poesia greca si fonda su una ritmica non accentuativa, ma legata all'alternanza di sillabe brevi e lunghe.\nLa sillabazione greca poetica, distinta da quella in prosa, corrisponde in genere a quella latina, con queste precisazioni:\nIn prosa la sillabazione greca lascia in genere uniti, come in italiano, i gruppi consonantici che possono ricorrere all'inizio di parola (\u03c0\u03ac-\u03c3\u03c7\u03c9), ma ai fini del computo metrico, un gruppo di due o pi\u00f9 consonanti si divide, lasciando la prima a chiudere la vocale precedente (\u03c0\u03ac\u03c3-\u03c7\u03c9), con l'eccezione che segue:\nPresenza del digamma \u03dd\nDopo l'adozione, da parte degli ateniesi dell'alfabeto di modello ionico, modello divenuto in seguito, a causa della potenza militare, finanziaria ed intellettuale della citt\u00e0, quello di tutta la Grecia, il \"digamma\" cadde pi\u00f9 o meno rapidamente in disuso (a seconda delle regioni; il II secolo a.C. costituisce una data incerta ma probabile): nella versione ionica (e quindi in quella attica), il fonema // non veniva pi\u00f9 espresso, e un segno per esprimerlo divent\u00f2 completamente inutile. In questo modo non si trova pi\u00f9 traccia del \"digamma\" nell'alfabeto attuale, gi\u00e0 a partire dall'alfabeto classico della koin\u00e8 ateniese.\nLa scomparsa del \"digamma\" lascia diverse conseguenze:\nAllungamenti metrici: le leggi di Schulze\nSi chiama \"ictus\" (colpo, battito) l'appoggio ritmico in una battuta di tempo, esso corrisponde nella terminologia latina medievale e moderna all'arsi, cio\u00e8 alla sillaba in tempo forte, che indica un'elevazione, mentre si chiama \"tesi\" (posizione) la sillaba in tempo debole anche se per noi corrispondono di fatto, rispettivamente al battere e al levare musicale, l'esatto contrario rispetto ai nomi greci usati. Nella scansione metrica occorre considerare:\nTerminologia.\nEmistichio (dal greco \u1f21\u03bc\u03b9- = \u00abmezzo\u00bb e \u03c3\u03c4\u03af\u03c7\u03bf\u03c2 = \u00abverso\u00bb) Ciascuna delle due parti in cui un verso pu\u00f2 essere diviso dalla cesura. Per estensione il termine pu\u00f2 indicare anche un verso incompleto.\nPiede Unit\u00e0 di misura del verso grecolatino, costituita dall'aggregazione di determinate quantit\u00e0 sillabiche. Sono piedi, ad es., il dattilo (formato da una lunga e due brevi), il giambo (una breve e una lunga), l'anapesto (due brevi e una lunga).\nLa metrica: strutture generali.\nSecondo la tradizione antica lo studio della metrica si divide in tre branche:\nMetrica: glossario di base.\nSi riportano qui di seguito le definizioni delle entit\u00e0 metriche, dalla pi\u00f9 semplice alla pi\u00f9 complessa: i collegamenti rimandano a una trattazione pi\u00f9 approfondita dei singoli concetti.\nTalvolta \"cola\" e versi possono essere allungati o abbreviati rispetto al loro schema di base. Si definisce allora:\nLa classificazione dei versi.\nIn genere, sono possibili due schemi di classificazione dei versi: uno secondo lo schema metrico, un altro secondo il genere letterario in uso.\nLa classificazione secondo lo schema metrico \u00e8 la seguente.\nIn tale classificazione, la metrica eolica pu\u00f2 essere divisa tra i dattili e i coriambi o essere trattata con i versi misti. Il rapporto tempo forte e tempo debole \u00e8 stato teorizzato dal sofista Damone nel V secolo a.C.\nSecondo il metricologo Efestione i 9 metri primari riconosciuti sono:\nCon questi metra primari si realizzano le varie combinazioni di versi recitati, recitativi e cantati, le parti del coro suddivise per cola ritmici e metrici, i trochei e giambi possono avere il fenomeno della catalessi, dell'acefalia, ecc. e degli speciali versi a scelta libera del poeta, tanto che gli studiosi di metrica, alcuni versi specifici, li chiamano anacreontici, alcaici, saffici, gliconei, ferecratei, cirenaici, epitriti giambico-trocaici, encomiologici, recitativi, prosodiaci, lecizi, reiziani, stesicorei, pindarici, alcmanii, ipponattei, ecc.\nClassificazione per genere:\nMetri recitati.\nLa metrica si occupa della composizione dei vari tipi di METRI, che caratterizzavano nella letteratura greca i diversi tipi di componimenti, pi\u00f9 o meno \u201cnobili\u201d.\nI pi\u00f9 frequenti sono:\nLe strofe saffiche e alcaiche sono usate spesso, appunto, da Saffo e Alceo nelle Odi ed Inni, a volte usano anche altri metri, come dimetri, tetrametri. Le strofe saffiche a volte sono usate anche da Anacreonte.\nPer quanto riguarda gli altri metri, sono tipologie molteplici, usate negli Epodi e negli Inni, Epinici, del gruppo STROFE-ANTISTROFE-EPODO, delle opere di Pindaro, Bacchilide, Simonide, Ibico, ecc..\n\u00c8 l\u2019insieme di 6 piedi dattilici (DATTILO: - U U). Tutti i piedi prevedono la sostituzione di 2 brevi con 1 lunga tranne il 5\u00b0 piede, che \u00e8 fisso. Il 6\u00b0 piede \u00e8 tronco di una sillaba. La sillaba finale \u00e8 \u201cindifferens\u201d, ovvero breve o lunga, in quanto non fa differenza, dato che dopo c\u2019\u00e8 la fine del verso e quindi una pausa inevitabile di lettura:\nA livello di lettura sono necessarie delle pause (dette CESURE) che possono essere di due tipi:\nSCHEMA: -U U, - U U, - U U, - U U, - U U, - U\nALCMANIO\nIl piede \u00e8 tetrametro dattilico. In genere si usa in composizione con altri versi, \u00e8 cos\u00ec chiamato perch\u00e9 fu introdotto dal poeta Alcmane di Sardi.\nSCHEMA: -U U, - U U, - U U, - U U\nDISTICO ELEGIACO\n\u00c8 un distico, cio\u00e8 l\u2019insieme di esametro + pentametro dattilico. Il secondo verso, cio\u00e8 il pentametro, ha 2 \u201carsi\u201d (cio\u00e8 sillabe accentate) consecutive al centro del verso e la cesura coincide sempre con met\u00e0 del verso:\nSCHEMA: \nSENARIO GIAMBICO (in greco si chiama TRIMETRO GIAMBICO, il termine primario \u00e8 per la metrica latina)\n\u00c8 l\u2019insieme di 6 piedi giambici (oppure 3 \u201cmetra\u201d giambici: 1 metron = 2 piedi; GIAMBO: U- ). Le cesure sono le stesse dell\u2019esametro.\nSCHEMA: U-, U-, U-, U-, U-, U-\nTRIMETRO GIAMBICO CATALETTICO: come il trimetro giambico puro, ma manca della sillaba finale \nSCHEMA: U-, U-, U-, U-, U-, U\nTRIMETRO GIAMBICO IPPONATTEO (O SCAZONTE, O COLIAMBO) \ndal latino = zoppicante, dal greco = zoppo \nUsato soprattutto da Catullo, in greco da Ipponatte.\nCome il trimetro giambico puro, ma il \u201cmetron\u201d finale \u00e8 \u201cinvertito\u201d (quindi \u00e8 un trocheo anzich\u00e9 un giambo), sicch\u00e9 si trovano due accenti consecutivi \nSCHEMA: U-, U-, U-, U-, U-, -U\nTETRAMETRO TROCAICO ACATALETTO: \nFormato da 4 \u201cmetra\u201d trocaici, quindi da 8 piedi trocaici (trocheo: - U) \nSCHEMA: - U, - U, - U, - U, - U, - U, - U, - U\nTETRAMETRO TROCAICO CATALETTICO: \nCome il tetrametro trocaico puro, ma manca della sillaba finale (quindi finisce con la sillaba accentata) \nSCHEMA: - U, - U, - U, - U, - U, - U, - U, - \nSETTENARIO TROCAICO\nUsato soprattutto nel teatro (parti cantate della tragedia, raramente nei cantica).\nFormato da due tetrapodie trocaiche, la seconda delle quali catalettica\nSCHEMA: - U, - U, - U, - U, - U, - U, - U, - U / - U, - U, - U, - U, - U, - U, - U, - \nSTROFE ALCAICA\n\u201cStrofe\u201d perch\u00e9 \u00e8 un insieme di 4 versi che si ripetono poi in quell\u2019ordine; \u201calcaica\u201d perch\u00e9 utilizzata soprattutto da Alceo.\nUsato soprattutto da Orazio.\nSTROFE SAFFICA (\u201cMINORE\u201d)\n\u201cStrofe\u201d perch\u00e9 \u00e8 un insieme di 4 versi che si ripetono poi in quell\u2019ordine; \u201csaffica\u201d perch\u00e9 utilizzata soprattutto da Saffo (ma anche da Alceo) \nUsato soprattutto da Orazio.\nFALECIO (O FALECEO)\nDal poeta alessandrino Fal\u00e8co, fu portato a Roma dai poeti preneoterici.\nFormato da una base libera + 1 dattilo + 3 trochei\nSCHEMA: XX, - U U, - U \u2013 U \u2013 U\nGLICONEO\nDal poeta greco Glic\u00f2ne, non altrimenti noto\nSCHEMA: - - , - U U, - U U (spondeo + 2 dattili) \nFERECRATEO\nDal poeta greco Ferecrate (V sec. a.C.)\n\u00e8 un gliconeo catalettico.\nSCHEMA: - - , - U U, - U (ovvero: spondeo + dattilo + trocheo) \nASCLEPIADEO\nI versi e le strofe asclepiadee prendono il nome dal poeta Asclepiade di Samo, anche se l'inventore di questi versi non \u00e8 certificato, perch\u00e9 sia l'asclepiadeo maggiore che minore sono gi\u00e0 noti dai lirici di Lesbo Saffo e Alceo, forse Asclepiade compose carmi oggi perduti in questo verso, e dunque la tradizione ne attribu\u00ec la paternit\u00e0, come sostiene Orazio nella sua \"Ars poetica\".\nX X, - U U-, - U U-, - U U-, - U U-, X X\nA met\u00e0 della seconda dipodia c'\u00e8 una pausa frequente, ma non obbligatoria in greco, al contrario in Orazio, che d\u00e0 pure la forma costante di spondeo al primo piede. Lo schema metrico: \u222a\u2032\u222a \u2014 \u222a\u222a \u2014 \u2014 \u222a\u222a \u2014 \u222a \u2014\nProbabilmente l'asclepiadeo minore \u00e8 da considerare in Orazio come un'esapodia logaedica con lo spondeo irrazionale nel primo piede, due dattili di tre tempi nella seconda e quarta sede, una lunga di 3 tempi nella terza sede e nella pausa verso la fine.\nX X, - U U-, - U U-, - U U-, X X \nResterebbe dunque un sistema distico asclepiadeo, dove si alternano un gliconeo II (identico all'asclepiadeo minore con in meno l'antispasto di mezzo) con un asclepiadeo minore, e poi 2 strofe, una composta di 3 asclepiadei minori chiusi da un gliconeo II e un'altra risultante da due asclepiadei minori, seguiti da un ferecrateo II (uguale al gliconeo II con in meno l'ultima sillaba) e da un gliconeo II. \nUn esempio in greco di Asclepiadeo maggiore, dal fr. 140 Lobel-Page di Saffo: \"Morte di Adone\":\n\u039a\u03b1\u03c4\u03b8\u03bd\u1fb4\u03c3\u03ba\u03b5\u03b9, \u039a\u03c5\u03b8\u03ad\u03c1\u03b7', \u1f04\u03b2\u03c1\u03bf\u03c2 \u1f0c\u03b4\u03c9\u03bd\u03b9\u03c2\u2022 \u03c4\u03af \u03ba\u03b5 \u03b8\u03b5\u1fd6\u03bc\u03b5\u03bd;\u03ba\u03b1\u03c4\u03c4\u03cd\u03c0\u03b8\u03b5\u03c3\u03b8\u03b5, \u03ba\u03cc\u03c1\u03b1\u03b9, \u03ba\u03b1\u03af \u03ba\u03b1\u03c4\u03b5\u03c1\u03b5\u03af\u03ba\u03b5\u03c3\u03b8\u03b5 \u03ba\u03af\u03b8\u03bf\u03bd\u03b1\u03c2.\nMetrica dell'epica: l'esametro dattilico.\nL'esametro dattilico \u00e8 il verso pi\u00f9 utilizzato nella poesia antica, sia greca che latina. Basti tener presente che questo \u00e8 il verso caratteristico dei poemi epici di Omero, Esiodo, Apollonio Rodio, Quinto Ennio, Lucrezio, Virgilio, Ovidio, Marco Anneo Lucano, ecc., e dell'elegia di Tirteo, Archiloco, Mimnermo, Solone, Senofane, Catullo, Properzio, Tibullo, Ovidio, dove si alternano una coppia un esametro pieno e un pentametro dattilico, per formare il \"distico\". Nell'ambito della letteratura latina l'esametro fu usato, a differenza del greco, anche per la satira, come nelle opere di Lucilio, Orazio, Persio e Giovenale.\nIl termine esametro, da \u1f14\u03be (numero 6) + \u03bc\u03ad\u03c4\u03c1\u03bf\u03bd (misura, piede) dattilico, suggerisce una sequenza di sei dattili. In realt\u00e0 l'esametro dattilico \u00e8 costituito da 5 dattili, e da un piede finale costituito da due sillabe, la prima delle quali \u00e8 sempre lunga, mentre la seconda pu\u00f2 essere indifferentemente lunga o breve. L'ultimo piede dunque non \u00e8 un dattilo \u2014 \u222a \u222a, ma pu\u00f2 essere uno spondeo \u2014 \u2014 oppure un trocheo \u2014 \u222a.\nSi pu\u00f2 anche dire che l'esametro dattilico di per s\u00e9, \u00e8 catalettico; vale la pena ricordare che in tutti i tipi di verso la quantit\u00e0 dell'ultima sillaba \u00e8 indifferentemente lunga o breve, visto che la durata dell'ultima sillaba non pu\u00f2 avere sul ritmo del verso che ormai si \u00e8 gi\u00e0 concluso. Si nota che i primi 5 piedi dello schema non sono rappresentati rigorosamente da semplici dattili \u2014 \u222a \u222a, come suggerisce l'aggettivo \"dattilico\"; ciascuno dei 5 piedi infatti pu\u00f2 essere costituito indifferentemente da un dattilo o da uno spondeo, a seconda della lunghezza della vocale della sillaba. Ci\u00f2 significa che il numero totale delle sillabe di un esametro pu\u00f2 variare da un minimo di 12, quando in tutte le sedi \u00e8 presente solo lo spondeo (qui l'esametro \u00e8 definito \"olospondaico\"), a un massimo di 17 sillabe, quando in tutte le sedi \u00e8 presente un dattilo, e in tal caso l'esametro \u00e8 detto \"olodattilico\".\nLo spondeo in 5a sede \u00e8 piuttosto rara, in tal caso l'esametro \u00e8 detto \"spondaico\"; le possibili successioni di lunghe e brevi, nelle varie combinazioni di dattili-spondei, sono 32 (formula_1), se poi si vuol tenere conto anche dell'ultima sillaba lunga o breve, le possibili successioni saranno addirittura 64 (formula_2). Queste caratteristiche fanno s\u00ec che l'esametro dattilico sia il verso pi\u00f9 impegnativo da analizzare, bench\u00e9 apparentemente sembri uno dei pi\u00f9 semplici della metrica poetica. Esclusi i casi di esametro olospondaico e olodattilico, in cui l'assegnazione del valore di lunga o breve \u00e8 obbligato in tutte le sillabe, in tutti gli altri casi sar\u00e0 necessario stabilire correttamente in base ad analisi prosodica il valore delle singole sillabe, ad eccezione della prima e della penultima, che sono comunque lunghe.Se per esempio un esametro risulta composto da 13 sillabe si pu\u00f2 dedurre che \u00e8 costituito da un dattilo e da 5 spondei, ma solo l'analisi prosodica permetter\u00e0 di stabilire con certezza quali siano le due sillabe brevi consecutive, che costituiscono il dattilo: in teoria potrebbero essere tutte, escluse appunto la prima e la penultima.\nL'esametro dattilico non prevede cesure strutturali, cio\u00e8 pause obbligate in sedi fisse, a differenza di quanto accade nel pentametro, il ritmo di questo verso \u00e8 infatti il risultato della successione ininterrotta delle sillabe lunghe e brevi, di cui \u00e8 composto. Si deve tuttavia tener presente che una recitazione espressiva, come doveva essere quella dei rapsodi e dei poeti antichi, certamente non poteva ridursi alla meccanica emissione di sillabe ritmicamente scandite come il battere un metronomo. Basti pensare all'esecuzione di un brano musicale condotta sul ritmo meccanico di un metronomo, sarebbe probabilmente la peggiore interpretazione possibile del volere dell'autore, e di sicuro poco espressiva. La struttura del periodo e la necessit\u00e0 di conferire naturalezza alla recitazione dovevano suggerire l'opportunit\u00e0 di far sentire, in molti casi, delle brevi pause tra la fine di una parola e l'inizio della parola successiva.\nTali pause non dovevano essere vistose al punto da interrompere l'unit\u00e0 ritmica del verso, e corrisponderebbero in un certo qualmodo alle pause ritmiche del pentagramma moderno, anche se non si sa ancora il valore, come oggi lo si ha per una minima, una semiminima o una semibreve. Nella tradizione dei metricologi sono state individuate 5 posizioni preferenziali in cui tali pause sarebbero statisticamente pi\u00f9 probabili, e sulla base di tali posizioni sono stati assegnati dei nomi a quelle che, comunemente sono dette \"cesure\", di cui la pi\u00f9 nota \u00e8 quella che taglia il verso perfettamente in due, la pentemimere.\nPer la recitazione dell'esametro, i rapsodi antichi non si domandavano in quale posizione collocare la cesura, se si trattasse di tritemimera o eptemimera, ma cercavano probabilmente di conferire espressivit\u00e0 e naturalezza alla recitazione, anche facendo sentire delle piccole pause all'interno del verso, nei punti pi\u00f9 indicati dalla struttura del periodo, e dai nessi semantici e sintattici tra le singole parole. \nPer ponte o zeugma (da non confondersi coll'omonima figura retorica) si intende un punto del verso in cui si evita di far terminare le parole. Nell'esametro, si possono riscontrare questi ponti:\nEcco degli esempi di scansione metrica in esametro dattilico dalle opere di Omero ed Esiodo. Per le particolarit\u00e0 e le sfumature di cui si \u00e8 detto circa i dattili e gli spondei, ulteriori approfondimenti verranno nella descrizione della lingua omerica.\n\u039c\u1fc6\u03bd\u03b9\u03bd \u1f04\u03b5\u03b9\u03b4\u03b5, \u03b8\u03b5\u03ac, \u03a0\u03b7\u03bb\u03b7\u03ca\u03ac\u03b4\u03b5\u03c9- \u1f08\u03c7\u03b9\u03bb\u1fc6\u03bf\u03c2\n\u1f0c\u03bd\u03b4\u03c1\u03b1 \u03bc\u03bf\u03b9 \u1f14\u03bd\u03bd\u03b5\u03c0\u03b5, \u039c\u03bf\u1fe6\u03c3\u03b1, \u03c0\u03bf\u03bb\u03cd\u03c4\u03c1\u03bf\u03c0\u03bf\u03bd, \u1f43\u03c2 \u03bc\u03ac\u03bb\u03b1 \u03c0\u03bf\u03bb\u03bb\u1f70\n\u1f08\u03c1\u03c7\u03cc\u03bc\u03b5\u03bd\u03bf\u03c2 \u03c0\u03c1\u03ce\u03c4\u03b7\u03c2 \u03c3\u03b5\u03bb\u03af\u03b4\u03bf\u03c2 \u03c7\u03bf\u03c1\u1f78\u03bd \u1f10\u03be \u1f19\u03bb\u03b9\u03ba\u1ff6\u03bd\u03bf\u03c2\n\u039c\u03bf\u03c5\u03c3\u03ac\u03c9\u03bd \u1f19\u03bb\u03b9\u03ba\u03c9\u03bd\u03b9\u03ac\u03b4\u03c9\u03bd \u1f00\u03c1\u03c7\u03ce\u03bc\u03b5\u03b8\u1fbd\u1f00\u03b5\u03af\u03b4\u03b5\u03b9\u03bd\nLa lingua Omerica nell'esametro.\nVedi i fenomeni grammaticali di esito vocalico, arcaismo delle desinenze, metatesi, elisione, ecce, che riguardano la lingua omerica.\nL'esametro in Omero.\nIl paragrafo espone i principali fenomeni metrici che si verificano nei poemi omerici.\n\u1f0c\u03bd\u03b4\u03c1\u03b1 \u03bc\u03bf\u03b9 \u1f14\u03bd\u03bd\u03b5\u03c0\u03b5, \u039c\u03bf\u1fe6\u03c3\u03b1, \u03c0\u03bf\u03bb\u03cd\u03c4\u03c1\u03bf\u03c0\u03bf\u03bd, \u1f43\u03c2 \u03bc\u03ac\u03bb\u03b1 \u03c0\u03bf\u03bb\u03bb\u1f70 (lo iota di \u03bc\u03bf\u03b9 \u00e8 breve quando dovrebbe essere lungo). In fine di parola il fenomeno \u00e8 comune nei \"bicipitia\" dei versi nell'epica (da cui il nome correptio epica), e nell'elegia arcaica, ma compare anche nei testi in esametro dell'elegia tarda, limitato qui per\u00f2 a ritmi con doppia breve, sia in dattili anapesti.\nSono interessati dal fenomeno gli anapesti non lirici del dramma attico (Euripide, \"Medea\", v. 1085), e il tetrametro anapestico catalettico della commedia (Aristofane, \"Nuvole\", v. 321), \"cola\" enopliaci, sia essa in docmi, coriambi, eolo-coriambi, ionici. Al di fuori dell'epica, abbreviamenti in iato avvengono anche nella commedia aristofanea.\nL'allungamento di vocale avviene quando delle parole contengono la successione di tre o pi\u00f9 vocali brevi:\nL'allungamento si verifica anche in altri casi in cui parole di forma non problematica, sillabe brevi occupano il posto di una lunga:\nIn epoca antica questi versi erano stati catalogati come \"stikoi ak\u00e8faloi\" (ossia versi senza testa),l ossia con inizio incompleto \u222a \u2014; successivamente gli studiosi moderni, come Bruno Gentili, accettarono questo fatto, ipotizzando un'originalit\u00e0 poetica di Omero; si pens\u00f2 all'uso in epica di esametri con la coda pi\u00f9 breve (\u03bc\u03cd\u03bf\u03c5\u03c1\u03bf\u03b9, dalla coda di topo), ossia esametri in ultimo \"metron\" di forma \u222a X (la X sta ad indicare l'uso sia di breve che di lunga, senza dattilo), sulla base del verso \"Iliade\", XII, 208. Simili esametri cominciarono ad essere usati frequentemente dal I secolo d.C., in maniera simmetrica, come se i poeti volessero usare un gioco metrico, come nella \"Tragodopodagra\" di Luciano di Samosata, o tetrametri dattilici usati dallo gnostico Valentino (III secolo d.C.) per i \"Salmi\", o paremiaci con la caratteristica \u222a\u222a \u2014 \u222a\u222a \u2014 \u222a\u222a \u222a \u2014\nIl verso epico per eccellenza \u00e8 l'esametro dattilico, usato in Grecia da Omero ed Esiodo nell'VIII secolo a.C., poi da Apollonio Rodio nel III secolo a.C. e infine da Quinto Smirneo e Nonno di Panopoli tra il IV e il VI sec. d.C., per citare i principali. Come forma elettiva delle composizioni epiche, siano guerresche o didattiche, nella poesia latina viene adottato da Lucrezio, Virgilio, Ovidio, Valerio Flacco, Lucano, ecc.\nL'esametro dattilico consta di una successione di sei misure (metra, al singolare metron), ciascuna costituita di 4 tempi:\nI primi 2 tempi di ciascuna misura sono sempre rappresentati da un'unica sillaba, detta lunga e rappresentata dal trattino \u2014 \nNella sesta misura gli ultimi due tempi sono sempre rappresentati da una sola sillaba, che pu\u00f2 essere lunga (\u2014) o breve (\u222a); questo si descrive dicendo che l'ultimo elemento di ciascun verso \u00e8 indifferente. Spesso si adotta il simbolo \u222a. Nella performance del recitatore o del cantore comunque questa sillaba \u00e8 concepita come lunga\nA3: 1-oo, 2-oo, 3-oo, 4-oo, 5oo, 6-\u222a ||\nNelle prime 5 misure gli ultimi due tempi possono essere rappresentati tanto da due sillabe brevi, ciascuna rappresentata con \u222a\nQuanto da una sillaba lunga, per indicare queste diverse possibilit\u00e0 si usa il simbolo \u222a\u222a (in latino \"biceps\"). Una prima e imperfetta descrizione del verso dell'esametro dattilico pu\u00f2 essere questa:\nA: -UU, -UU, -UU, -UU, -UU, -U || (nella maggior parte dei casi, la forma della penultima misura viene -UU)\nNon basta per\u00f2 una successione di sillabe lunghe e brevi a fare un verso; un verso \u00e8 dato non soltanto dall'osservanza della quantit\u00e0 lunga o breve delle sillabe, ma anche dall'osservanza di certe pause, coincidenti con fine di parola, e allo stesso tempo dall'evitare che la fine di parola casa in certe posizioni, soprattutto al centro del verso. Le pause che possono esse cesure o dieresi, sono indicare con il segno |. Le posizioni dove si evita la fine di parola, sono denominate dai moderni \"ponti\". La descrizione completa delle cesure e dei ponti secondo il Rossi:\nSpiegando:\nIl verso strutturato nel modo illustrato di sopra, \u00e8 uno strumento che consente:\nNon \u00e8 necessario insistere sull'utilit\u00e0 del verso allo scopo di memorizzare e recitare. Invece \u00e8 da sottolineare che tanto la tecnica di versificazione, quanto il discorso a espressioni di uso frequente (le formule), sono risorse fondamentali innanzitutto per comporre testi senza fare ricorso alla scrittura, da qui la tecnica dell'oralit\u00e0. Nell'esecuzione ad alta voce l'apparente isocronismo di ciascun verso (24 tempi) risulta svariato in tre fattori:\nSi considerino solo le opzioni A e B in relazione allo schema di sopra; il fatto che isocronismo (uguale numero di tempi) non significhi necessariamente isosillabismo (uguale numero di sillabe) combinato con le pause, permette di considerare il verso omerico quasi come una strofe in miniatura.\nEsaminando i primi versi del I libero dell'Iliade (verso con pause metriche, scansione sottostante di sillabe lunghe e brevi e somma de dei tempi per ciascuna sezione):\n\u2014 UU \u2014 U | U \u2014 | \u2014 \u2014 UU \u2014 | UU \u2014 U || \n\u2014 UU \u2014 | \u2014 \u2014 U | U \u2014 \u2014 | \u2014 UU \u2014 \u016a ||\n\u2014 \u2014 \u2014 | \u2014 \u2014 \u2014 | \u2014 \u2014 | UU \u2014 UU \u2014 \u016a ||\n\u2014 \u2014 \u2014 | \u2014 \u2014 U | U \u2014 UU | \u2014 UU \u2014 \u016a ||\n\u2014 \u2014 \u2014 UU | \u2014 U | U \u2014 | UU \u2014 UU \u2014 \u016a ||\n\u2014 \u2014 \u2014 | \u2014 \u2014 U | U \u2014 \u2014 \u2014 | UU \u2014 \u016a ||\n\u2014 UU \u2014 U | U \u2014 | \u2014 \u2014 | \u2014 \u2014 UU \u2014 \u016a ||\nLa formula omerica fa parte della fraseologia convenzionale, tipica dell'epica greca e latina, un corpus sistematico di frasi per i personaggi, oggetti, divinit\u00e0, e funzioni differenti del racconto; e che un sistema altamente sviluppato come quello della poesia omerica presenti sia una notevole copertura, quanto al campo di applicazione della fraseologia, sia una notevole tendenza a evitare ripetizioni (per fattori economici, in pratica di facilitazione mnemonica senza dover cercare ogni volta nuove formule per il verso) nella creazione, nella conservazione e nello sviluppo delle frasi fisse, tradizionali o convenzionali note come formule.Quanto alla dimensione dello stile formulare, ce n'\u00e8 una pi\u00f9 ampia, che include interi versi e anche passaggi intesi oppure, in senso lato, motivi e temi convenzionali; e una pi\u00f9 stretta che riguarda singole parole. La formula epica \u00e8 un'espressione fissa, che viene utilizzata per comunicare una certa cosa, la qualit\u00e0 di un personaggio, un oggetto, un'azione, una situazione, inserita in una certa posizione del verso, o occupante tutto il verso in certi casi. Ci\u00f2 comporta che:\nIl sistema degli epiteti per definire Ettore non ha lo scopo immediati di comunicare qualit\u00e0 del personaggio pertinenti al contesti, si parla perci\u00f2 tradizionalmente di epiteti \"ornamentali\". Comunque nell'Iliade l'epiteto \u03c6\u03b1\u03af\u03b4\u03b9\u03bc\u03bf\u03c2 (glorioso) ricorre in questo caso cio\u00e8 nominativo masc. sing. sempre e soltanto alla fine del verso e seguito da un nome di due sillabe - ha la forma metrica che coincide col 5\u00ba metro. Nel sistema degli epiteti pu\u00f2 essere abbinato a un nome di tre sillabe, solo al caso vocativo e davanti a un nome che cominci con vocale, ci\u00f2 permette il fenomeno dell'elisione della vocale in fine di parola in quanto breve nel vocativo; mentre al nominativo \u00e8 compatibile con i nomi propri trisillabici solo l'epiteto bisillabico \u03b4\u1fd6\u03bf\u03c2 (divino), che combacia con \u03c6\u03b1\u03af\u03b4\u03b9\u03bc\u03bf\u03c2 nella sfera semantica dell'individuo vivibile, luminoso, favorito dagli dei. \nNon si deve pensare che queste espressioni convenzionali riguardino soltanto i personaggi e le loro qualit\u00e0; si consideri infatti l'espressione ricorrente \"nel cuore e nell'animo\" che occupa un intero verso, presente in ambedue i poemi omerici (x in Iliade - 9x in Odissea): \u03ba\u03b1\u03c4\u03ac \u03c6\u03c1\u03ad\u03bd\u03b1 \u03ba\u03af \u03ba\u03b1\u03c4\u03ac \u03b8\u03c5\u03bc\u03cc\u03bd U 4\u2013UU 5\u2013UU 6\u2013\u2013||\nL'hem\u00ecepes.\nL'hem\u00ecepes (significa mezzo verso, ossia l'esametro, come stabilirono i grammatici) corrisponde alla prima met\u00e0 dell'esametro dattilico, fino alla cesura mediana, o \"pentemimere\", dopo il terzo trocheo. L'hem\u00ecepes \u00e8 il \"colon\" costitutivo di alcuni versi greci, come il pentametro dattilico (usato per il componimento del distico elegiaco), il giambelego, l'elegiambo. Esso si distingue in:\nL'esametro nella metrica eolica.\nL'esametro \u00e8 usato in forma rigida a passare da Omero agli epici ellenistici, specialmente con Nonno di Panopoli. In Omero le 32 forme (\u03c3\u03c7\u03ae\u03bc\u03b1\u03c4\u03b1) nella ripartizione dei piedi, in Nonno non se ne hanno pi\u00f9 di 9 sfumature diverse. Si vennero cos\u00ec a creare, anche per la lirica, vari tipi di esametro dattilico, secondo la disposizione degli spondei rispetto ai dattili; tra i pi\u00f9 noti ci sono:\nNell'esametro dattilico le cesure pi\u00f9 comuni sono la pentemimere che taglia il verso in due hemiepes, la cesura trocaica e l'eftemimera, poi la dieresi bucolica, frequente nei poeti alessandrini come Teocrito per questo genere specifico, la cesura tritemimere, di solito accompagnata dall'eftemimere, o dalla dieresi.\nPentametro dattilico\nIl pentametro viene comunemente chiamato il pentametro dattilico.\n\u00c8 una forma metrica della poesia greca e latina, il cui schema base pu\u00f2 essere cos\u00ec rappresentato:\n\u2014 \u222a \u222a, \u2014 \u222a \u222a, \u2014 || \u2014 \u222a \u222a, \u2014 \u222a \u222a X\nDi fatto il pentametro \u00e8 un metro composto, essendo formato da due \"hemiepes\", o tripodie dattiliche catalettiche. Il nome \u00abpentametro\u00bb gli deriva dal fatto di essere la somma di due unit\u00e0 da 2 piedi e mezzo; poich\u00e9 per\u00f2 \u00e8 un metro dattilico, di ritmo discendente, il pentametro conta \"sei\" tesi o tempi forti.\nQuintiliano, sull'ormai degli antichi lo vedeva composto da due dattili, uno spondeo, due anapesti\nLe principali caratteristiche del pentametro sono:\nAlcuni esempi di pentametro:\nIl pentametro compare a volte nella poesia drammatica, o talvolta \u00e8 stato impiegato in versi stichici, ma il suo utilizzo pi\u00f9 importante rimane nel distico elegiaco, dove compare come secondo verso a seguito di un esametro.\nL'uso del distico elegiaco \u00e8 legato soprattutto a due generi letterari, strettamente legati tra loro che godettero di ininterrotta vitalit\u00e0 nel corso dell'epoca antica: l'elegia e l'epigramma.\nLe pi\u00f9 antiche elegie note risalgono al VII secolo a.C.: se in origine questo genere era legato al lamento funebre, nel corso del suo sviluppo si adatt\u00f2 a molteplici argomenti, dalla poesia erotica (da Mimnermo fino ai poeti latini, come Properzio e Tibullo), a quella politico sapienziale (Solone); da quella di esortazione guerresca (Tirteo), a quella di argomento mitologico ed erudito (gli Aitia di Callimaco).\nI poeti latini accentuarono l'elemento soggettivo dell'elegia e usarono il distico anche nell'epigramma, sin dall'epoca di Ennio, godendo di un'ininterrotta vitalit\u00e0 sino all'et\u00e0 tardoantica.\nLa variet\u00e0 di argomenti discorsivi si deve al fatto che il distico appare meno solenne dell'esametro e meno impetuoso, ritmicamente parlando, delle strofe liriche. Da questo punto di vista, la commistione di esametro e pentametro consentiva infatti ai poeti di smorzare il ritmo notoriamente solenne dell'esametro grazie alla cadenza tipica del pentametro, il cui secondo emistichio (= mezzo verso) era fisso (= dattilo + dattilo + sillaba finale accentata) e successivo a una cesura forte a conclusione del primo emistichio (= dattilo + dattilo + sillaba accentata; oppure: dattilo + spondeo + sillaba accentata; oppure spondeo + dattilo + sillaba accentata; oppure: spondeo + spondeo + sillaba accentata).\nInoltre due delle cinque sillabe accentate del pentametro, collocate perfettamente al centro e alla fine del verso, consentivano al poeta di caratterizzare il contenuto con la sapiente, ma naturale per lui, disposizione delle vocali.\nL'esametro nella poesia eolica.\nStrofe saffica.\nNella metrica classica, e in particolare della metrica eolica greca e latina, per strofa saffica si intende una strofa composta da tre endecasillabi saffici e da un verso adonio (vedi oltre).\n\u00c8 attribuita alla celebre poetessa di Lesbo, Saffo. Secondo la tradizione, il primo dei nove libri composti da Saffo e custoditi nella biblioteca di Alessandria era interamente scritto in strofe saffiche per un totale di 1320 versi. La \"saffica\" fu ampiamente ripresa anche nel mondo latino, in particolare da Catullo.\nSchema: \nL'endecasillabo saffico di ampio impiego nella lirica tanto greca che latina, \u00e8 una formazione analoga all'endecasillabo falecio. Esso \u00e8 composto da un dimetro coriambico II, le cui sillabe libere assumono di norma la forma del ditrocheo, e da un monometro giambico catalettico. Il ditrocheo ammette la lunga irrazionale al secondo piede, come di norma per le sizigie trocaiche; altre combinazioni delle sillabe libere iniziali si incontrano sporadicamente nella poesia drammatica, in cui anche l'endecasillabo saffico si incontra sporadicamente.\nNella poesia latina, Orazio regolarizza ulteriormente l'endecasillabo, rendendo obbligatoria la forma epitritica per il ditrocheo (\u2014 \u222a \u2014 \u2014) e fissando la cesura del verso dopo la prima lunga del coriambo. Ad esempio:\nSempre ad Orazio si deve la prima forma nota, forse da lui stesso inventata, del saffico maggiore, che sta al saffico come l'asclepiadeo maggiore sta all'asclepiadeo minore, da cui deriva tramite l'inserzione di un coriambo. Lo schema \u00e8 \nAdonio\nL'adonio \u00e8 un verso composto di un dattilo e di uno trocheo. Secondo un'altra definizione \u00e8 una dipodia dattilica catalettica in disyllabam in quanto la sillaba finale \u00e8 anceps e l'ultimo piede pu\u00f2 esse inteso come un dattilo catalettico. Era una cadenza veloce composta da solo cinque sillabe. Secondo la tradizione era usato come sorta di ritornello con l'invocazione ad Adone in alcuni componimenti dal ritmo vivace. Molto usato nella strofa saffica in cui costituiva il quinario di chiusura dopo tre endecasillabi saffici minori.\nIl Giambo.\nIl metron del trimetro giambico \u00e8 la della dipodia giambica, un insieme inscindibile di due piedi giambici secondo i grammatici antichi, per questo si parla del trimetro per la sequenza stichica, composta di sei piedi, cio\u00e8 di tre metra. \nPer il fatto di avere una durata inferiore a 4/4, il giambo ha bisogno di costituirsi in dipodie, a differenza del dattilo, che durando 4/4 \u2014 \u222a \u222a viene misurato in piedi all'interno del metro epico, l'esametro dattilico. Si ritiene che il metron giambico, pi\u00f9 che essere costituito semplicemente da due giambi \u222a \u2014 \u222a \u2014 abbia piuttosto la forma\nL'elemento \u00e8 la componente di uno schema metrico astratto, la cui realizzazione concreta \u00e8 la sillaba.\nL'etimologia del nome giambo resta ignota. Gli antichi accostavano la parola al nome di \u1f38\u03ac\u03bc\u03b2\u03b7 (Iambe), una vecchia serva di Celeo, re di Eleusi, che con le sue battute e scherzi avrebbe indotto a ridere la dea Demetra, inconsolabile a causa della scomparsa della figlia; oppure lo si faceva derivare dal verbo \u1f30\u03b1\u03bc\u03b2\u03af\u03b6\u03c9 (\"iambiz\u014d), che significa \"scherzare, prendere in giro\", o da \u1f30\u03ac\u03c0\u03c4\u03b5\u03b9\u03bd, ovvero \"scagliare\", \"colpire\". Tali etimologie sono rifiutate dai moderni, che ritengono invece che sia il nome proprio sia il verbo derivino dalla terminazione in -\u03b1\u03bc\u03b2\u03bf\u03c3, che accostano a parole come \"thriambos\" e ditirambo, nomi di canti che si riferiscono al culto di Dioniso, e la cui etimologia \u00e8 di origine anellenica. La connessione del giambo a Demetra e ai culti della fertilit\u00e0 per\u00f2 non sembra casuale, come altre fonti sui misteri eleusini e sugli scherzi rituali ad essi collegati sembrano indicare. In ogni caso il giambo \u00e8 associato, sin dalla sua presunta origine mitica, allo scherzo, alla battuta, al motteggio, come testimoniano i temi della poesia giambica.\nSi pensa anche che possa derivare dal nome \u1f3c\u03b1\u03bc\u03b2\u03bf\u03c2, il figlio di Ares, abile lanciatore di giavellotto, paragonando quindi gesto del lanciatore al ritmo del giambo, caratterizzato da una sillaba breve e una lunga.\nI versi giambici sono, dopo l'esametro, tra i metri greci pi\u00f9 antichi. Soli o in unione con altri metri epodici, i metri giambici furono largamente adoperati nella poesia giambica e nella metrica corale e continuarono ad essere usati sia nella poesia alessandrina che in quella latina; nell'et\u00e0 classica, inoltre, il trimetro giambico divenne il metro abituale delle parti parlate della tragedia e della commedia, e il modello da cui i romani trassero il senario giambico.\nDi norma, quando il giambo compare in un numero pari di unit\u00e0, si conta per metri, e non per piedi; cosa che non accade quando i giambi sono dispari.\nIl giambo ammette molteplici sostituzioni, anche se con forti variazioni a seconda del genere d'uso e del tipo di verso. L'equivalenza del giambo con l'anfibraco (\u222a \u222a \u222a) mantenendo la misura di tre more, non crea difficolt\u00e0; la soluzione spondaica (\u2014 \u2014) in cui la prima sillaba lunga \u00e8 detta \"irrazionale\", non \u00e8 rara, ma nelle sizigie si incontra solo nel primo giambo di ogni metro; sono possibili anche soluzioni dattiliche (\u2014 \u222a \u222a) o anapestiche (\u222a \u222a \u2014). Il tempo forte, in ogni caso, rimane nella seconda parte del piede.\nL'arsi, talvolta, poteva essere sincopata; non \u00e8 chiaro per\u00f2 se la sillaba cadesse semplicemente o se e quando ci fosse protrazione sulla sillaba successiva.\nTrimetro giambico\nSi tratta del metro prevalente per le parti dialogate delle tragedie e delle commedie, nonch\u00e9 delle poesie di Archiloco e Ipponatte; esso \u00e8 costituito da 3 dipodie giambiche (cio\u00e8 metra composti da due piedi giambici ciascuno per 3). Nei piedi dispari il giambo pu\u00f2 essere sostituito da uno spondeo (\u2014 \u2014), che pu\u00f2 a sua volta sciogliersi in un anapesto (\u222a \u222a \u2014) o in un dattilo sulla seconda sillaba:\nIn tutti i piedi le lunghe possono suddividersi in due brevi, creando cio\u00e8 un tribraco (\u222a \u222a \u222a), con l'ictus sulla seconda breve al posto di un giambo.\nIl verso pu\u00f2 presentare queste cesure:\n\u1f00\u03bb\u03bb\u00b4 \u1f10\u03bc\u03c0\u03bf\u03bb\u03b7\uf710\u03b8\u03b5\u03af\u03c2\u00b7 | \u03c4\u03bf\u1fe6 \uf710 \u03bb\u03cc\u03b3\u03bf\u03c5 \u03b4\u00b4 \u03bf\u1f50 \u03c7\u03c1\u1f74 \uf710 \u03c6\u03b8\u03cc\u03bd\u03bf\u03bd\n\u1f61\u03c2 \u1f10\u03bd \u03bc\u03b9\u1fb7 \u03c0\u03bb\u03b7\u03b3\u1fc7 | \u03ba\u03b1\u03c4\u03ad\uf710\u03c6\u03b8\u03b1\u03c1\u03c4\u03b1\u03b9 \u03c0\u03bf\u03bb\u1f7a\u03c2\n\u1f26 \u03bc\u1f74\u03bd \u03c4\u1f78\u03bd \u1f00\u03b3\uf710\u03c7\u03b9\u03c3\u03c4\u1fc6\u03c1\u03b1 | \u03c4\u03bf\u1fe6\uf710\u03b4\u03b5 \u03c4\u03bf\u1fe6 \u03c0\u03ac\u03b8\u03bf\u03c5\u03c2\nI metri greci sono successioni di \"tempi\" e non di accenti tonici, una delle principali caratteristiche di differenza tra l'accentazione grammaticale, e quella metrica. Sono testi di antiche canzoni, sul cui andamento ritmico essi sono modulati, oppure, come nel caso del trimetro giambico, e dell'esametro dattilico in esecuzione rapsodica, sono recitativi. Per convenzione tuttavia, la lettura moderna dei metri greci sostituisce al \"battere\" del tempo forte un \"colpo\" (ictus) di accento tonico.\nIl trimetro giambico \u00e8 un metro \"in levare\", con tre accenti ritmici, secondo lo schema:\nX formula_3 \u222a \u2014, X formula_3 \u222a \u2014, X formula_3 \u222a \u016a\nA seconda delle varie sostituzioni possibili, da vedere nella sezione qui sottostante del trimetro nella tragedia, l'ictus pu\u00f2 apparire cos\u00ec posizionato:\nA seconda della varie sostituzioni possibili prima illustrate all'interno dei singoli metron l'ictus pu\u00f2 apparire\ncos\u00ec posizionato:\nLettura per cola\nLa sequenza stichica estesa del trimetro giambico, come fondamentalmente le sequenze recitate, mostra al proprio interno un'articolazione in cola, il \"colon\" \u00e8 una sotto-unit\u00e0 individuata dal ripetersi regolare in determinate posizioni della fine di parola cio\u00e8 dell'incisione: si parla di dieresi se l'incisione \u00e8 al termine del metron, oppure di cesura, se l'incisione sta all'interno del metron. In metrica non viene considerato parola un qualsiasi vocabolo, ma solo nome o verbo, a cui si uniscono tutti i vocaboli prepositivi (articolo, pronome relativo, preposizioni, congiunzioni, particelle asseverative e interrogative, che di norma vanno a creare le subordinate e i tipi di complemento), e quelli pospositivi (ossia le particelle come \u03bc\u03ad\u03bd, \u03b4\u03ad, \u03ae, \u03bf\u03c5, ecc).\nUn esempio normale di trimetro giambico, dal fr. 19 West di Archiloco, v. 1:\n\u03bf\u1f54 \u03bc\u03bf\u03b9 \u03c4\u03ac \u0393\u03cd\u03b3\u03b5\u03c9 \u03c4\u03bf\u1fe6 \u03c0\u03bf\u03bb\u03c5\u03c7\u03c1\u03cd\u03c3\u03bf\u03c5 \u03bc\u03ad\u03bb\u03b5\u03b9\nCome sosteneva Aristotele, il ritmo giambico tra tutti i ritmi della poesia greca, \u00e8 il pi\u00f9 simile al ritmo del linguaggio parlato; dal'altra parte l'azione scenica della tragedia e della commedia, dove il trimetro \u00e8 usato, esige come criterio fondamentale quello della verosimiglianza. Il ritmo giambico \u00e8 decisamente pi\u00f9 sciolto e naturale rispetto ad altri metri,soprattutto rispetto all'esametro dattilico. L'alternarsi nel rigoroso di lunghe e brevi \u00e8 statisticamente simile al ritmo nel parlato, e non impone mai le forzature del linguaggio poetico che la \u03bc\u03b5\u03c4\u03c1\u03b9\u03ba\u03ae \u1f00\u03bd\u03ac\u03b3\u03ba\u03b7 impone nella produzione della poesia in esametri.A parte ci\u00f2, i poeti tragici e comici utilizzarono sempre pi\u00f9 frequentemente la sostituzione di due sillabe brevi in luogo di una sillaba lunga prevista dallo schema. Ci\u00f2 contribu\u00ec notevolmente a rendere meno cadenzato e pi\u00f9 sciolto, pi\u00f9 simile al linguaggio della prosa, il ritmo delle parti dialogate nelle opere teatrali, a tutto vantaggio della verosimiglianza espressiva. Euripide \u00e8 colui che pi\u00f9 si avvale delle sfumature del trimetro giambico.\nTrimetro giambico scazonte\nDetto anche \"zoppicante\" o \"ipponatteo\" perch\u00e9 sarebbe stato proprio il poeta Ipponatte a introdurlo, si tratta di una variante del classico trimetro giambico, caratterizzata dalla presenza di una sillaba lunga nella penultima sede, dove normalmente il verso prevede una sillaba breve:\nX \u2014 \u222a \u2014 |X \u2014 \u222a \u2014 |\u222a \u2014 \u2014 \u016a\nIl Trocheo.\nCon il trocheo (- U) sono realizzabili varie quantit\u00e0 di piedi, tra queste figura, nel metro recitato il famoso tetrametro trocaico, che pu\u00f2 essere sia catalettico che acataletto.\n\u2014 \u222a \u2014 \u222a | \u2014 \u222a \u2014 \u222a || \u2014 \u222a\u2014 \u222a | \u2014 \u222a \u2014 \u222a || forma acataletta\nSi tratta del verso usato nei dialoghi e nelle tragedie pi\u00f9 antiche, come in Ecateo di Mileto e in Eschilo, prima del predominio del trimetro giambico, poi ripreso da Euripide e dai comici (Aristofane, Menandro), esso \u00e8 costituito da 4 dipodie trocaiche (trocheo = \u2014 \u222a), cio\u00e8 metra composti da due piedi trocaici ciascuna, l'ultima delle quali tronca, per questo \u00e8 detto \"catalettico\", a differenza della variante dell'acataletto.\nL'elemento libero marca non solo l'inizio, ma la fine dell'unit\u00e0 di misura: \u2014 \u222a \u2014 X\nLo schema metrico astratto \u00e8 questo: \u2014 \u222a \u2014 X, \u2014 \u222a \u2014 X, || \u2014 \u222a \u2014 X, \u2014 \u222a \u2014 per il catalettico.\nEsso \u00e8 caratterizzato dall'incisione centrale in dieresi; il verso risulta in realt\u00e0 diviso in due cola non simmetrici, dal momento che il secondo conta di un elemento in meno quando \u00e8 catalettico, cio\u00e8 \"terminato\" prima della conclusione del metron, con una sillaba in meno. Valgono anche qui per la realizzazione dell'elemento libero e per la soluzione del longum le stesse convenzioni esaminate per il giambo, \u00e8 pertanto possibile incontrare lo spondeo nelle sedi pari (seconda e quarta, di rado nella sesta) e il tribraco in tutte le altre sedi, con limitazioni per la settima. Inoltre si pu\u00f2 incontrare l'anapesto nelle sedi pari quando l'elemento libero \u00e8 realizzato da una sillaba lunga. Molto raramente l'elemento libero o addirittura l'elemento breve sono realizzati da due sillabe brevi.\nSono tetrametri trocaici catalettici per esempio le antilabai dei vv. 1515-1530 dell'\"Edipo re\" di Sofocle, del \"Filottete\" i vv. 1402-1408 e di \"Edipo a Colono\" i vv 887-1890. Le antilabai di solito si dividono in corrispondenza della dieresi: si tratta del cambio di interlocutore all'interno del trimetro, evitato da Eschilo e impiegato appunto da Sofocle ed Euripide solo nei drammi pi\u00f9 tardi.\nNei piedi pari il trocheo pu\u00f2 essere sostituito da uno spondeo, mentre tutti i piedi le lunghe possono suddividersi in due brevi, creando cio\u00e8 un tribraco al posto di un trocheo: \u2014 \u222a \u222a\u222a\u222a; oppure un anapesto (raramente un dattilo) al posto di uno spondeo: \u2014 \u2014 \u222a\u222a \u2014 / \u2014 \u222a\u222a\nArchiloco, fr. 105 West, v. 1:\n\u0393\u03bb\u03b1\u1fe6\u03c7' \u1f45\u03c1\u03b1\u00b7 \u03b2\u03b1\u03b8\u03cd\u03c2 \u03b3\u03ac\u03c1 \u1f25\u03b4\u03b7 \u03ba\u03cd\u03bc\u03b1\u03c3\u03b9\u03bd \u03c4\u03b1\u03c1\u03ac\u03c3\u03c3\u03b5\u03c4\u03b1\u03b9\nIl tetrametro trocaico catalettico della lirica greca arcaica, come afferma Aristotele, precedette il trimetro, poich\u00e9 in precedenza le tragedie non erano strutturate completamente come quelle di Eschilo, Sofocle o Euripide, ma erano piuttosto drammi satireschi, pi\u00f9 adatti alla danza che alla recitazione, ma poi si trasform\u00f2 in recitazione, e si us\u00f2 un metro pi\u00f9 appropriato particolarmente vicino al parlato.\nPoesia corale greca.\nIl mito fu sfondo immancabile e paradigma autorevole anche della melica corale, sia che essa trattasse delle divinit\u00e0 del culto locale, sia che celebrassero il vincitore atletico (come in Pindaro e Bacchilide), da rapportarsi alle virt\u00f9 civiche, politiche e morali dello stesso committente o vincitore. La poesia corale si distingue in\nTipologie di \"metra\".\nDi questo ampio repertorio, alcuni piedi sono solo ipotetici o si incontrano eccezionalmente, come l'anfibraco, il peone terzo, l'antispasto, l'epitrito primo e quarto, il palinbaccheo, il dispondeo, il pirrichio o il peone secondo; alcuni piedi quadrisillabici si possono ridurre a sizigie di piedi bisillabi, come il digiambo, l'epitrito terzo e secondo, il ditrocheo; il pirrichio non ha esistenza propria ma costituisce parte o sostituzione di altri piedi; altri non hanno esistenza propria, ma esistono solo come risoluzione di una sillaba lunga in due sillabe brevi nei piedi pi\u00f9 corti, come il tribraco (UUU), il proceleusmatico (UUUU), il peone primo e quarto.\nI dieci che restano sono detti \"prototipi\" (o anche \"archigona\" sott. \"metra\", in latino), in quanto sono i metri base per la formazione di tutti i tipi di \"cola\" e versi possibili. Essi sono\nTornando al reiziano, esso \u00e8 in 5 sillabe, quello pi\u00f9 comune, costituito dal secondo emistichio del falecio.\nComposizione della strofe/antistrofe ed epodo nella lirica.\nSono possibili varie forme epodiche, tra cui:\nGli schemi pi\u00f9 importanti sono:\nQuesti sistemi strofici sono in uso nella lirica monodica, e pi\u00f9 tardi nella poesia ellenistica e in quella latina. La lirica corale, e le parti corali della tragedia, usano invece strofe dalla struttura molto pi\u00f9 complessa e che variano molto da un esempio all'altro.\nI componimenti strofici, a seconda del loro ordine interno, sono poi ulteriormente divisi in:\nLe parti cantate del coro consistono in strofe di versi lirici, articolate in una serie di strofe, antistrofe ed epodo. Dal greco \u03c3\u03c4\u03c1\u03bf\u03c6\u03ae (giro), il termine indica il percorso circolare che il coro compie danzando nell'orchestra del teatro, o in un'area addetta alle esecuzioni del canto corale. Per estensione la parola \u00e8 utilizzata quando si parla di lirica corale greca, per indicare il testo poetico del canto che il coro esegue mente compie un giro d'orchestra, e la tecnica della strofe, antistrofe ed epodo \u00e8 ricorrente nei lirici corali, oltre che nel teatro, come Simonide, Pindaro, Bacchilide, Alcmane, Ibico, Stesicoro.\nL'orchestra del teatro greco era di forma circolare, l'orchestra semicircolare di molti teatri greci \u00e8 frutto di ristrutturazioni di et\u00e0 tardo ellenistica, e poi romana, e si spiega con il graduale venir meno della funzione principale del coro nell'et\u00e0 classica e antica nelle performance. Normalmente un brano di lirica corale prevede la sequenza di un numero variabile di strofe, nella lirica corale e nei cori teatrali ad ogni strofe seguiva un'antistrofe, caratterizzata dallo stesso schema metrico della strofe. Verosimilmente a giudicare dall'etimologia della parola, l'antistrofe veniva eseguita dal coro percorrendo l'orchestra in senso contrario al giro della strofe.\nMetrica del teatro greco.\nIl tessuto di una tragedia e della commedia greca, soprattutto quella attica in cui fu protagonista Aristofane, \u00e8 caratterizzato dall'alternanza di dialoghi recitati e di canto con accompagnamento musicale, e danza e per tanto contiene strutture metriche di natura diversa, e diversamente eseguite, tanto per fare un esempio. Gi\u00e0 nel periodo della tarda produzione aristofanea, il coro inizia ad essere ridotto, perdendo le funzioni fondamentali di scambio di battute e intervento nell'azione, come nella commedia arcaica, e lo vediamo nelle \"Tesmoforiazuse\" e nella \"Lisistrata\", ultime commedie aristofanee. In Menandro, rappresentante della \"commedia nuova\", il coro \u00e8 inesistente. Il testo del quale forse per contrasto si apprezzano ancora di pi\u00f9 la forza comunicativa e la densit\u00e0, e lo scheletro della partitura ritmica; le parti recitate sono in trimetro giambico, raramente in tetrametro trocaico, cosa che avveniva probabilmente nelle tragedie dell'epoca precedente Eschilo, cos\u00ec come nelle \"fabulae\" di Lucio Accio e Marco Pacuvio in latino, prima dell'adozione del trimetro. I canti corali hanno complessi schemi lirici che necessitano di un commento metrico scientifico. Si parla di \"strofe\".\nUso del trimetro giambico nella tragedia.\nDi rado un trimetro giambico \u00e8 costituito dalla successione di sei giambi puri, raggruppati in dipodie. Infatti i tempi lunghi \u2014 possono apparire soluti, cio\u00e8 realizzati in due brevi UU; per convenzione infatti una sillaba breve equivale a un tempo breve, e un \"longum\" equivale a due \"morae\". Esso pu\u00f2 pertanto essere realizzato oltre che da una sillaba lunga, anche da due brevi,\nGli elementi liberi X possono essere realizzati da una sillaba breve o mora U, oppure da una sillaba luna \u2014, oppure ancora da due morae UU. Pertanto il primo, il quinto e il nono elemento del verso possono essere lunghi. Si pu\u00f2 cos\u00ec incontrare in luogo del giambo \u222a \u2014 lo spondeo \u2014 \u2014 rispettivamente in prima, terza e quinta sede del verso, intendendo come sede, cio\u00e8 lo schema metrico astratto:\nX \u2014 \u222a \u2014, X \u2014 \u222a \u2014, X \u2014 \u222a \u016a&lt;br&gt;1 2, 3 4, 5 6\nPu\u00f2 essere realizzato anzich\u00e9 come una sequenza di giambi\n\u222a \u2014 \u222a \u2014, \u222a \u2014 \u222a \u2014, \u222a \u2014 \u222a \u016a&lt;br&gt;1 2, 3 4, 5 6\nCon una sequenza di sillabe in cui le sedi dispari sono spondei anapesti secondo lo schema:\n\u2014 \u2014 \u222a \u2014, \u2014 \u2014 \u222a \u2014, \u2014 \u2014 \u222a \u016a&lt;br&gt;1 2, 3 4, 5 6\nOvviamente la realizzazione dell'elemento libero con una sillaba lunga non deve necessariamente interessare tutte le sedi: il poeta fa di volta in volta le sue scelte; se invece l'elemento libero \u00e8 realizzato un longum, ma l'elemento longum che lo segue \u00e8 soluto in due brevia, si pu\u00f2 incontrare il dattilo in prima, terza e quinta sede:\n\u2014 \u222a \u222a \u222a \u2014, \u2014 \u222a \u222a \u222a \u2014, \u2014 \u222a \u222a \u222a \u016a\nLa sostituzione del dattilo in terza sede \u00e8 la pi\u00f9 diffusa, mentre quella del dattilo in quinta \u00e8 sottoposta a limitazioni forti nella tragedia. L'elemento longum pu\u00f2 per\u00f2 essere soluto in due brevia \u222a \u222a in tutti i piedi, consentendo la presenza del tribraco \u222a \u222a \u222a sia nelle sedi pari (seconda e quarta):\nX \u2014 \u222a \u222a \u222a, X \u2014 \u222a \u222a \u222a, X \u2014 \u222a \u016a\nche nelle sedi dispari (prima, terza e quinta), quando l'elemento libero sia realizzato da una sillaba breve:\n\u222a \u222a \u222a \u222a \u2014, \u222a \u222a \u222a \u222a \u2014, \u222a \u222a \u222a \u222a \u016a\nNon capita mai che l'intera sequenza sia sostituita da tribrachi; quando l'elemento libero \u00e8 realizzato da due sillabe brevi e il longum che lo segue non \u00e8 soluto, si incontrano l'anapesto \u222a \u222a \u2014 nelle sedi dispari:\n\u222a \u222a \u2014 \u222a \u2014, \u222a \u222a \u2014 \u222a \u2014, \u222a \u222a \u2014 \u222a\u016a\nInoltre \u00e8 possibile incontrare l'anapesto che nelle sedi pari (seconda e quarta) per la realizzazione di due brevi, addirittura dell'elemento breve:\nX \u2014 \u222a \u222a \u2014, X \u2014 \u222a \u222a \u2014, X \u2014 \u222a \u016a\nLa presenza dell'anapesto sia in prima sede che nelle altre, a eccezione dell'ultima, \u00e8 di norma ammessa nella tragedia sono per la necessit\u00e0 di introdurre nomi propri. Come risulta chiaramente dai casi considerati, l'ultimo piede del trimetro non \u00e8 interessato dalle sostituzioni ed \u00e8 realizzato sempre da due sillabe, la prima delle quali breve. Le possibilit\u00e0 combinatorie delle varie sostituzioni sono varie, di norma il poeta evita la successione massiccia di sillabe brevi che comporterebbe la presenza di due tribrachi conseguenti, o anche di tribraco seguito da un anapesto (fenomeno che ricorre in Euripide); sono ammesse per\u00f2 nella tragedia due o pi\u00f9 sostituzioni con elementi trisillabici nello stesso verso.\nIn Sofocle la presenza di piedi trisillabici non \u00e8 particolarmente elevata, e non pare collegata a una ricerca metrica in atto, come avviene in Euripide, i cui drammi pi\u00f9 tardi sono anche i pi\u00f9 ricchi di soluzioni.\nUso del tetrametro nella tragedia.\nIl tetrametro ricorre in alcune tragedie come i \"Persiani\" di Eschilo, \"Ifigenia in Aulide\" di Euripide, il dramma satiresco \"I cercatori di tracce\" di Sofocle e l'\"Oreste\" di Euripide. Seguendo tutte le sfumature elencate del tetrametro trocaico, lo schema \u00e8 questo:\nformula_3 \u222a formula_3 X, formula_3 \u222a formula_3 X, | formula_3 \u222a formula_3 X, formula_3 \u222a formula_3 \u222a \u016a\nUso dei metra nelle parti corali nella tragedia.\nLe parti cantate del coro consistono in strofe di versi lirici, articolate in una serie di strofe, antistrofe ed epodo. Dal greco \u03c3\u03c4\u03c1\u03bf\u03c6\u03ae (giro), il termine indica il percorso circolare che il coro compie danzando nell'orchestra del teatro, o in un'area addetta alle esecuzioni del canto corale. Per estensione la parola \u00e8 utilizzata quando si parla di lirica corale greca, per indicare il testo poetico del canto che il coro esegue mente compie un giro d'orchestra, e la tecnica della strofe, antistrofe ed epodo \u00e8 ricorrente nei lirici corali, oltre che nel teatro, come Simonide, Pindaro, Bacchilide, Alcmane, Ibico, Stesicoro.\nL'orchestra del teatro greco era di forma circolare, l'orchestra semicircolare di molti teatri greci \u00e8 frutto di ristrutturazioni di et\u00e0 tardo ellenistica, e poi romana, e si spiega con il graduale venir meno della funzione principale del coro nell'et\u00e0 classica e antica nelle performance. Normalmente un brano di lirica corale prevede la sequenza di un numero variabile di strofe, nella lirica corale e nei cori teatrali ad ogni strofe seguiva un'antistrofe, caratterizzata dallo stesso schema metrico della strofe. Verosimilmente a giudicare dall'etimologia della parola, l'antistrofe veniva eseguita dal coro percorrendo l'orchestra in senso contrario al giro della strofe.\nLa strofe e l'antistrofe si alternavano secondo schemi diversi nella lirica corale, e nei cori di tragedia. Le composizioni corali di Pindaro, Simonide e Bacchilide erano costruite sullo schema detto \"triade stesicorea\": ogni brano era costituito da un numero variabile di triadi (strofe, antistrofe, epodo), ogni strofe e antistrofe si basava sullo stesso schema metrico, mentre l'epodo aveva schema diverso da quello di strofe e antistrofe; ogni epodo aveva comunque schema metrico e identico a quello di tutti gli altri epodi. Lo schema della triade stesicorea \u00e8 A (strofe), A1 (antistrofe), B (epodo), l'\"Olimpica I\"' di Pindaro ad esempio \u00e8 costituita da 4 triadi stesicoree.I cori di commedie e tragedie erano invece costituiti normalmente da un numero variabile di coppie strofiche, ossia strofe e antistrofe a ripetizione, dove lo schema metrico si ripeteva, ma era sempre diverso da quelle delle altre coppie, secondo la seguente alternanza:\nPer far comprendere la diversit\u00e0 della regolarit\u00e0 delle strofe nei lirici corali, e della variazione libera nel coro tragico, si forniranno degli esempi di triade stesicorea con gli autori Stesicoro, Ibico e Simonide. Si notino le varie sfumature delle morae da due a otto piedi, e delle loro molteplici combinazioni, di sillaba lunga \u2014, breve \u222a e libera X:\nL'alcmanio \u00e8 un tetrametro \"dattilico\" cos\u00ec denominato in riferimento al poeta Alcmane, il quale lo avrebbe creato per esprimere la sua voce in capitolo durante i cori dei \"Parteni\", come nel \"Partenio del Louvre\": l'alcmanio pu\u00f2 essere catalettico (\u2014 \u222a \u222a \u2014 \u222a \u222a \u2014 \u222a \u222a \u2014 \u222a \u222a) o acataletto (\u222a \u222a \u2014 \u222a \u222a \u2014 \u222a \u222a \u2014 X). Nella lirica oraziana si accoppia, come secondo verso, con l'esametro dattilico nel sistema strofico detto \"archilocheo I\". Giosu\u00e8 Carducci ne riprodusse il ritmo nell'\"Ode Courmayeur\", rendendo l'esametro un settenario piano nelle strofe dispari, e tronco nelle pari + novenario, e il tetrametro con un novenario.\nUso del Coriambo nella poesia corale.\nIl coriambo \u00e8 un piede della metrica greca e latina. Si compone di una sillaba lunga, due sillabe brevi e una sillaba lunga (\u2014 \u222a \u222a \u2014): si tratta perci\u00f2 di un piede di sei \"morae\". \nQuanto al ritmo di questo piede, la sua classificazione non \u00e8 univoca. Sono state avanzate tre possibili interpretazioni del verso:\nIl coriambo mantiene quasi sempre la sua forma primitiva; solo occasionalmente una delle sue sillabe lunghe \u00e8 risolta in due brevi. La sostituzione delle due brevi con una lunga invece non \u00e8 ammessa o quasi dai poeti greci, mentre i latini hanno ammesso questa licenza.\nI metri coriambici sono divisi in due gruppi:\nUso della strofe/antistrofe nella tragedia.\nTornando alle strofe del coro teatrale, se le strofe e antistrofe si riproponevano lo stesso tema metrico, cio\u00e8 lo stesso ritmo, \u00e8 logico pensare che sul testo della strofe e su quello dell'antistrofe si eseguisse anche un'identica melodia; quello che oggi si direbbe ritornello musicale. La tragedia, anche se dal punto di vista estetico si presenta in forma poetica estremamente valida e raffinata, nei contenuti rispecchia quasi sempre dei problemi politici, sociali, etici, religiosi, familiari, di piena attualit\u00e0 e in modo realistico. La commedia invece presenta sulla scena in maniera buffonesca e distorta i protagonisti e fatti esclusivamente del periodo storico e politico attuale, spesso in maniera critica e ridicolizzando i personaggi ed episodi della vita contemporanea.\nIl dramma satiresco \u00e8 un'opera simile alla tragedia greca, solo che combina elementi grotteschi e irruenti della commedia, e presenta un lieto fine. Presenta spesso scene farsesche e una certa licenziosit\u00e0 di linguaggio, come nella commedia, a differenza dello stile elevato della tragedia. Il coro era formato da un gruppo di satiri danzanti, visibili anche in veste di protagonisti nel dramma sofocleo \"I cercatori di tracce\", mentre un altro esempio di dramma conservatori \u00e8 il \"Ciclope\" di Euripide. Le caratteristiche della lirica corale teatrale sono:\nStruttura della tragedia greca.\nParodo: canto iniziale del coro, nella tragedia, il coro entra dalle due entrate laterali dell'orchestra e si dispone. Parte del dramma che veniva recitata dal coro dopo il prologo.\nLa tragedia e la commedia antica, seguendo il testo di Efestione grammatico \"\u03a0\u03c1\u03b1\u03b3\u03bc\u03b1\u03c4\u03b5\u03af\u03b1 \u03c0\u03b5\u03c1\u1f76 \u03bc\u03ad\u03c4\u03c1\u03c9\u03bd\", \"Pragmat\u00e8ia per\u00ec m\u00e9tron\" (\"Studio sulla metrica\") si dividono in tre tipi di verso:\nLe parti principali dello spettacolo sono:\nCome nella parodo il canto corale \u00e8 eseguito da tutti gli elementi del coro ed \u00e8 composto da una serie di coppie strofiche (dette \u03c3\u03c5\u03b6\u03cd\u03b3\u03b9\u03b1\u03b9, \"sizigie\") composte ciascuna di una strofe e un'antistrofe, tra le quali esiste una corrispondenza perfetta per quanto riguarda la struttura metrica e il numero di versi.\nComunque nel corso del tempo la funzione del coro divenne sempre meno importante, tanto che in alcuni stasimi di Euripide si ha la sensazione che siano dei virtuosismi poetici senza reali collegamenti con la trama.\nEfestione metricologo, suddivisione colometrica della tragedia - Metra in recitativo e cantati.\nEfestione suddivide la sezione del \"recitativo - cantato\", per un totale di 16 tetrametri trocaici catalettici, in 7 parti:\nLe parti del \"recitativo\" sono la quinta, la settima, la prima, la terza, in cui i protagonisti parlano con accompagnamento musicale, le altri sono cantate dal coro.\nNella commedia l'agone, secondo Efestione, si divide in otto parti, in cui si alternano le sezioni in recitativo per gli attori e quelle liriche per il coro:\nQueste corrispondenze di strofe/antistrofe (1 con 5, 2 con 6, 4 con 8, ecc) all'interno del testo possono trovarsi immediatamente l'una appresso all'altra, oppure brevemente separate dalle battute del corifeo o dell'attore con cui si confronta il coro.\nDopo la trattazione di Efestione, alcuni grammatici teorizzarono una nona parte, la \u03c3\u03c6\u03c1\u03ac\u03c3\u03b9\u03c2, ossia la battuta finale che chiude il discorso. Ovviamente le parti 2, 3, 4 e 6, 7, 8 sono in recitativo, mentre 1 e 5 cantate. Il ritmo del recitativo \u00e8 o giambico (dipodia giambica o dimetro anapestico, ecc), mentre nella sezione dell'agone diventa un tetrametro anapestico catalettico, o un semplice tetrametro trocaico, mentre per le sezioni del \u03c0\u03bd\u1fd6\u03b3\u03bf\u03c2/\u1f00\u03bd\u03c4\u03b5\u03c0\u03bd\u1fd6\u03b3\u03bf\u03c2, che appunto trattasi di una strozzatura di brusca interruzione, un vero rimprovero a riprendere il filo del discorso, si usa il giambo: il dimetro anapestico.\nLe corrispondenze dell'uso costante del tetrametro catalettico, e del giambo anapestico, in queste 8 parti dell'agone nella commedia, sono:\nN.B.\nPer quanto riguarda l'uso degli altri tipi di piede nel coro della tragedia e della commedia, ad esempio le \"Rane\" di Aristofane (vv. 208-268), i \"metra\" sono a libera scelta dell'autore, e non seguono un andamento preciso, a differenza di come ha osservato Efestione per l'agone, il frequente ritornello \u03b2\u03c1\u03b5\u03ba\u03b5\u03ba\u03b5\u03ba\u03ad\u03be \u03ba\u03bf\u03ac\u03be \u03ba\u03bf\u03ac\u03be \u00e8 un lecizio, termine coniato dagli editori critici che sta a significare \"boccetta\", in riferimento al comico confronto dei prologhi delle anime di Eschilo ed Euripide negli Inferi, in cui Eschilo sostiene di far entrare in una boccetta i prologhi euripidei troppo zeppi di parole auliche che escono fuori verso (da qui la frequente battuta \"ruppe la boccetta\": il verso \u00e8 un dimetro trocaico catalettico, dato che trattasi di agone tra due personaggi, e ammette la soluzione di un tribraco nel trocheo.\nCi\u00f2 vale anche per la tragedia, quanto alla scelta libera dei cola metrici da parte degli autori. Ogni segnalazione dei metri lirici infatti oggi \u00e8 segnalato a fine di testo, o nelle note critiche delle edizioni critiche delle tragedie e delle commedie classiche.\nScansione metrica latina.\nRegole fondamentali.\nLa prosodia latina si rifece quasi totalmente a quella del greco antico, eccettuato l'uso precedente del saturnio.\nLe regole di pronuncia sono:\nCome nel greco, il piede \u00e8 l'unit\u00e0 di misura metrica, cio\u00e8 un gruppo di sillabe brevi lunghe, riunite sotto un \"ictus\" (accento ritmico, o colpo). Nel piede si distinguono l'arsi (la parte forte del battere, cio\u00e8 quella su cui cade l'ictus), la tesi (parte debole \"in levare\"). Nella metrica latina i piedi principali sono il trocheo, il dattilo, lo spondeo, il giambo, il tribraco, l'anapesto. Sono ascendenti i piedi che cominciano con una tesi (tempo debole), sono discendenti i piedi che cominciano con un'arsi (tempo forte); si dicono a-catalettici i versi che terminano con un piede intero, mentre catalettici i versi che hanno l'ultimo piede mancanti di una o pi\u00f9 sillabe (tipo l'esametro dattilico, con la seconda strofe a pentametro, e la prima ad esametro).\nAltri fenomeni importanti:\nAltre regole.\nLegenda: Vb = Vocale breve, Vl = Vocale lunga, D = Dittongo, C = Consonante (C) pu\u00f2 esserci o non esserci una consonante\nL\u2019esametro \u00e8 stato definito strofe in miniatura (E. Fr\u00e4nkel), perch\u00e9 \u00e8 formato, di solito, da quattro unit\u00e0 (cola metrici), divisi da tre brevi pause (incisioni), una del gruppo A, una del gruppo B, una del gruppo C (L. E. Rossi).\nLe incisioni si definiscono:\n- cesure, quando dividono un piede (maschili se cadono fra tempo forte e tempo debole, femminili se cadono all\u2019interno del tempo debole)\n- dieresi, quando separano due piedi\nIncisioni del gruppo A:\nIncisioni del gruppo B:\nIncisioni del gruppo C:\nNon c\u2019\u00e8 mai fine di parola alla fine del terzo dattilo, per evitare che l\u2019esametro si divida in due parti uguali e la recitazioni risulti monotona.\n\u00c8 assai rara la fine di parola al quarto trocheo, per evitare l\u2019impressione di fine anticipata del verso (ponte di Hermann).\nI tipi di verso nella poesia latina.\nI versi caratteristici della letteratura latina, sia epica, che lirica, che teatrale, sono riadattamenti degli originali greci, come l'esametro dattilico, il distico, il trimetro (in teatro \u00e8 usato il senario giambico), il dimetro anapestico per alcune parti del coro teatrale, il tetrametro trocaico, e via dicendo. Valgono quasi come nella letteratura greca, le specifiche regole metriche di ciascun tipo di verso.\nEsametro dattilico e distico elegiaco.\nEsametro dattilico \nQuesto \u00e8 il verso usato dai latini per l'epica, dopo l'abbandono del saturnio, a cominciare con gli \"Annales\" di Quinto Ennio, e proseguito con Lucrezio, Virgilio, Ovidio, Marco Anneo Lucano, Silio Italico ecc. L'esametro si compone di sei piedi dattilici (esapodia) di cui l'ultimo tronco catalettico. Formato dalla sequenza sillabica di una lunga + due brevi (dattilo, 6 dattili per l'esametro), l'ultimo dei quali termina con sole due sillabe, per la caduta della seconda sillaba breve del piede. Nella sesta sede (sesto piede) non si ha mai un dattilo puro, ma un trocheo (\u2014 \u222a), un piede formato dalla successione di sillaba lunga + breve, oppure considerando che l'ultima sillaba di un verso pu\u00f2 essere ancipite, sia breve che lunga (il noto segno X), uno spondeo.\nNelle prime cinque sedi invece, assai raramente nella quinta, il dattilo per il principio di isocronia (uguaglianza dei tempi primi: 4 sia per il dattilo che per lo spondeo), pu\u00f2 essere sostituito da uno spondeo, nel caso della quinta la sostituzione avviene solo di rado, e in tal caso tale esametro \u00e8 detto \"olospondaico\", composto solo da spondei. Si pu\u00f2 avere cesura dopo la sillaba accentata del terzo piede (la pentemimere) o dopo la prima breve del terzo piede (cesura trocaica), o ancora ma molto rara, dopo la sillaba accentata del quarto piede (cesura eftemimere). Meno frequente \u00e8 la cesura dopo la sillaba accentata in seconda sede (la tritemimere). Si ha la cosiddetta dieresi bucolica in coincidenza della fine del quarto piede.\nSulla prima sillaba lunga di ognuno dei sei piedi si colloca l'ictus o l'accento metrico \"\u2032\", il ritmo \u00e8 determinato dal succedersi di sillabe accentate (toniche) e non accentate (atone).\nT\u00ectyre, t\u00f9 patula\u00e8 recub\u00e0ns sub t\u00e8gmine f\u00e0gi&lt;br&gt;\ns\u00eclvestr\u00e8m tenu\u00ec Mus\u00e0m medit\u00e0ris av\u00e8na.\na = semiternaria b = semiquinaria c = trocaica d = semisettenaria e = di\u00e8resi bucolica\nEsempio:\ns\u00eclvestr\u00e8m || tenu\u00ec Mus\u00e0m || medit\u00e0ris av\u00e8na (cesure semiternaria + semisettenaria)\nSi dice \"maschile\" la cesura che segue un'arsi (prima posizione lunga di un piede); mentre \"femminile\" quella che non segue un'arsi, la poesia latina di solito preferisce le cesure maschili.\nDistico elegiaco\nSi tratta insieme all'esametro dattilico, la pi\u00f9 antica forma strofica adottata nella poesia latina, come nell'elegia greca. Consiste nella successione dell'esametro e del pentametro dattilico, come nel greco. Per quanto gi\u00e0 detto dell'esametro dattilico usato nell'epica e in particolare in alcuni componimenti poetici non epici, come nelle \"Bucoliche - Georgiche\" di Virgilio, si passi al pentametro dattilico.\nIn realt\u00e0 il termine \u00e8 improprio, come nel greco, per un'errata interpretazione dei grammatici alessandrini: si tratta dell'unione di due mezzi esametri dattilici, o meglio della ripetizione del mezzo esametro dalla cesura pentemimere maschile, a differenza dell'esametro, composto da due hemiepes.\nSi ha dunque la successione di dattilo + dattilo + sillaba lunga (primo mezzo esametro), e di nuovo dattilo + dattilo + sillaba lunga o breve (il secondo mezzo esametro). Con la fine del primo mezzo esametro i poeti fanno terminare anche la parola, in modo che non rimanga sospesa o tronca in vista della cesura pentemimere; nel primo mezzo esametro i due dattili possono essere sostituiti da spondei, nel secondo no. L'ictus cade sulla prima sillaba lunga del primo dattilo, e del secondo e del terzo e del quarto; nonch\u00e9 sulla lunga che termina il primo emistichio, e sulla sillaba ancipite con cui si chiude il secondo emistichio, e con esso il verso stesso.\nD\u00ecceb\u00e0s quond\u00e0m | sol\u00f9m te n\u00f2sse Cat\u00f9llum,&lt;br&gt;\nL\u00e8sbia, n\u00e8c prae m\u00e8 | v\u00e8lle ten\u00e8re Iov\u00e8m.\nEndecasillabo falecio e Senario giambico.\nL'endecasillabo falecio \u00e8 tipico del latino, si tratta di un verso composto da 11 sillabe, e prende il nome dal poeta ellenistico Faleco, dal momento che il verso era stato gi\u00e0 usato da Alcmane e Saffo (endecasillabo eolico). Probabilmente il nome \u00e8 dovuto al fatto che Faleco per primo impieg\u00f2 in serie questo, e poi venne ripreso dai poeti latini, di cui il massimo esponente \u00e8 proprio Catullo, che lo usa per descrivere situazioni e aspetti dal sapore scherzoso e giocondo. Lo schema \u00e8:\nX X formula_3 \u222a\u222a formula_3 \u222a formula_3 \u222a formula_3 \u016a\nC\u00f9i don\u00f2 lepid\u00f9m nov\u00f9m lib\u00e8llum&lt;br&gt;\n\u00e0rid\u00e0 modo p\u00f9mice \u00e8xpol\u00ectum?\nalquanto discussa \u00e8 la struttura del verso, tuttavia generalmente si spiega come una pentapodia formata da una base eolica libera, cio\u00e8 X X, che possono essere brevi o lunghe a seconda della vocale delle parola dello specifico verso, poi da un dattilo, e tre trochei.\nLa base \u00e8 per lo pi\u00f9 spondiaca, meno spesso trocaica e molto raramente giambica. Talvolta in seconda sede le due brevi del dattilo si condensano in una sola lunga, pertanto anche in seconda sede si pu\u00f2 trovare uno spondeo. La cesura prevalentemente cade dopo il quinto elemento, ovvero dopo la sillaba lunga (arsi) del primo trocheo, vale a dire la cesura pentemimere.\nCatullo, \"Liber\", 55: C\u00fai don\u00f3 lepid\u00fam | nov\u00fam lib\u00e9llum\nTalvolta la cesura \u00e8 nel terzo elemento, ovvero dopo la sillaba lunga (arsi) del dattilo, cio\u00e8 la cesura tritemimere:\n\u00e1rid\u00e1 | modo p\u00famic\u203f\u00e9xpol\u00edtum\nPi\u00f9 di rado la cesura ricorre al settimo elemento, dopo la sillaba lunga del secondo trocheo, cio\u00e8 \u00e8 la cesura eftemimere:\nIl giambo nella metrica latina - il senario.\nSenario giambico\nSi tratta di un accomodamento del trimetro giambico greco. Il senario \u00e8 cos\u00ec chiamato in quanto misurato a differenza del trimetro in rapporto ai sei piedi, e non ai metri, viene usato nella letteratura latina nel teatro, nelle parti dialogate e non nel coro, ricorrente in Plauto, Terenzio, Lucio Anneo Seneca ed anche nelle \"Favole\" di Fedro, nonch\u00e9 dei poeti satirici come Lucilio, i cui temi si sposano molto bene con la caratteristica di \"colpire\" tipica dell'invettiva di Archiloco o Ipponatte nella letteratura greca.\nIl senario giambico \u00e8 composto da sei piedi giambici (\u222a \u2014) e 12 elementi. Per elemento si intende una lunga \u2014, due brevi \u222a \u222a, o una sola breve \u222a, cio\u00e8 mezzo piede. Di questi 12 elementi l'ultimo \u00e8 indifferente, \u00e8 indicato con U e il punto coronato, segno che la sillaba pu\u00f2 essere lunga o breve a seconda del caso, e il penultimo invece \u00e8 sempre breve.\nLo schema \u00e8: x \u2014 | x \u2014 | x \u2014 | x \u2014 | x \u2014 | \u222a x\nNei primi cinque piedi la sillaba breve del giambo ovvero l'elemento dispari, \u00e8 ancipite, rappresentata dal simbolo X, e pertanto pu\u00f2 essere sostituita da una lunga \"irrazionale\" o da due brevi; la lunga del giambo (elemento pari) invece pu\u00f2 essere risolta solo dalle due brevi equivalenti (sostituzione razionale). Gli elementi pari guidano il ritmo del verso \"di tipo ascendente\", e corrispondono ai cosiddetti tempi forti.\nPertanto ognuno dei primi cinque piedi del senario pu\u00f2 assumere uno di questi aspetti:\nLa cesura pi\u00f9 frequente \u00e8 la semiquinaria (pentemimere), ovvero quella posta al quinto elemento, o pi\u00f9 raramente dopo il settimo elemento (eftemimere), e dopo il terzo (tritemimere), generalmente sono accoppiate.\nUn esempio - Catullo, I, 4:\nPhas\u00e8lus \u00eclle qu\u00e8m vid\u00e8tis, h\u00f2spit\u00e8s\nSenario giambico scazonte\nSi riallaccia al trimetro giambico ipponatteo o \"zoppicante\", allo schema metrico classico del trimetro, accade che dalla penultima sede l'allungamento della sillaba breve produce un'alterazione caricaturale dell'andamento ritmico. Nella recitazione ci\u00f2 produce l'impressione di una deformazione che richiama appunto l'idea dello zoppicare, da cui il nome stesso del verso. Questo trimetro \u00e8 detto anche coliambo, in latino \u00e8 frequente in Catullo e nell'opera \"Mimiambi\" di Eroda.\nMis\u00e8r Catulle, d\u00e8sinas in\u00e8pt\u00ecre\nPoesia monodica - Strofe saffica e Asclepiadeo nella poesia latina.\nStrofe saffica minore\nSi compone di 3 endecasillabi saffici (str: \u2014 \u222a \u2014 X \u2014 \u222a \u222a \u2014 \u222a \u2014 \u222a \u2014 X) + adonio (dimetro dattilico catalettico) \u2014 \u222a \u222a \u2014 X.\nNella poesia romana la strofe saffica minore fu utilizzata da Catullo nel \"Carme XI\" e nel \"Carme LI\", da Orazio in 25 delle sue \"Odi\", da Papinio Stazio nel Libro IV delle \"Silvae\" e da Ausonio Decimo Magno nella \"Ephemeris\"\nF\u00f9r\u203fet \u00c0urel\u00ec, comit\u00e8s Cat\u00f9lli,&lt;br&gt;\ns\u00ecv\u203fin \u00e8xtrem\u00f2s penetr\u00e0bit \u00ccndos,&lt;br&gt;\nl\u00ectus \u00f9t long\u00e8 reson\u00e0nt\u203fE\u00f2a&lt;br&gt;\nt\u00f9nditur \u00f9nda.\nStrofe alcaica\nLa strofe alcaica \u00e8 composta da due endecasillabi, un enneasillabo e un decasillabo. Talvolta la si pu\u00f2 trovare disposta su tre versi, poich\u00e9 vengono l'enneasillabo al decasillabo. Si tratta per\u00f2 di un errore, visto che l'unione non \u00e8 giustificata per l'assenza della sinafia.\nLo schema \u00e8:\nVid\u00e8s ut \u00e0lta | st\u00e8t nive c\u00e0ndidum&lt;br&gt;\nSor\u00e0cte n\u00e8c iam | s\u00f9stine\u00e0nt onus&lt;br&gt;\nsilva\u00e8 lab\u00f2rant\u00e8s gel\u00f9que&lt;br&gt;\nfl\u00f9mina c\u00f2nstiter\u00ecnt ac\u00f9to.&lt;br&gt;\nAsclepiadeo catulliano e oraziano\nI versi e le strofe asclepiadee prendono il nome dal poeta Asclepiade di Samo, anche se l'inventore di questi versi non \u00e8 certificato, perch\u00e9 sia l'asclepiadeo maggiore che minore sono gi\u00e0 noti dai lirici di Lesbo Saffo e Alceo, forse Asclepiade compose carmi oggi perduti in questo verso, e dunque la tradizione ne attribu\u00ec la paternit\u00e0, come sostiene Orazio nella sua \"Ars poetica\".\nA met\u00e0 della seconda dipodia c'\u00e8 una pausa frequente, ma non obbligatoria in greco, al contrario in Orazio, che d\u00e0 pure la forma costante di spondeo al primo piede. Lo schema metrico: \u222a\u2032\u222a \u2014 \u222a\u222a \u2014 \u2014 \u222a\u222a \u2014 \u222a \u2014\nProbabilmente l'asclepiadeo minore \u00e8 da considerare in Orazio come un'esapodia logaedica con lo spondeo irrazionale nel primo piede, due dattili di tre tempi nella seconda e quarta sede, una lunga di 3 tempi nella terza sede e nella pausa verso la fine.\nResterebbe dunque un sistema distico asclepiadeo, dove si alternano un gliconeo II (identico all'asclepiadeo minore con in meno l'antispasto di mezzo) con un asclepiadeo minore, e poi 2 strofe, una composta di 3 asclepiadei minori chiusi da un gliconeo II e un'altra risultante da due asclepiadei minori, seguiti da un ferecrateo II (uguale al gliconeo II con in meno l'ultima sillaba) e da un gliconeo II. \nLo schema dell'asclepiadeo maggiore: \nCatullo, \"Liber\", I, 30\n\u00c0lfen\u203f\u00ecmmemor \u00e0t || qu\u203f\u00f9nanim\u00ecs || f\u00e0lse sod\u00e0lib\u00f9s,&lt;br&gt;\ni\u00e0m te n\u00ecl miser\u00e8t, || d\u00f9re, tu\u00ec || d\u00f9lcis am\u00eccul\u00ec? \nOrazio, \"Carmina\" I, 11, 1\nT\u016b n\u0113 qua\u0113s\u01d0\u0115r\u012bs, || sc\u012br\u0115 n\u0115f\u0101s, || qu\u0113m m\u01d0h\u01d0, qu\u0113m t\u01d0b\u01d0\nLa prosa ritmica e il \"cursus\".\nSebbene normalmente non vincolata agli schemi metrici, anche la prosa, in determinati casi, per motivi enfatici, pu\u00f2 piegarsi ai suoi schemi. In particolare nella teorizzazione e nella pratica retorica divenne uso comune, tanto nel mondo greco che nel mondo romano, dare particolar rilievo al punto pi\u00f9 importante e sensibile del periodo, la clausola finale, facendole assumere un particolare ritmo.\nTale abitudine sopravvisse alla fine della metrica quantitativa e nel corso del Medioevo (soprattutto dopo il Mille) rimase prassi comune, nella prosa latina (ma anche in quella volgare del Due-Trecento), chiudere i periodi con clausole (o \"cadenze\") metriche, non pi\u00f9 basate sulla quantit\u00e0, ma sugli accenti, secondo diversi tipi standardizzati di \"cursus\" (sostanzialmente tre: \"cursus planus\", \"cursus tardus\", \"cursus velox\"). La prosa ritmica era usata in particolare dalle varie cancellerie europee per la redazione delle epistole ufficiali."}
{"id": "131759", "revid": "1776051", "url": "https://it.wikipedia.org/wiki?curid=131759", "title": "Aeschi bei Spiez", "text": "Aeschi bei Spiez (toponimo tedesco) \u00e8 un comune svizzero di 2\u00a0285 abitanti del Canton Berna, nella regione dell'Oberland (circondario di Frutigen-Niedersimmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "131761", "revid": "339392", "url": "https://it.wikipedia.org/wiki?curid=131761", "title": "Undertaker", "text": ""}
{"id": "131764", "revid": "1543377", "url": "https://it.wikipedia.org/wiki?curid=131764", "title": "Fahd dell'Arabia Saudita", "text": "Nel 1992 promulg\u00f2 la legge fondamentale del Paese.\nOrigini e formazione.\nFahd \u00e8 nato a Riad nel 1921, ottavo figlio di re Abd al-Aziz. Essendo sua madre Hassa bint Ahmad al-Sudayri, era il pi\u00f9 anziano dei \"sette Sudairi\".\nL'educazione di Fahd \u00e8 cominciata presso la Scuola dei Principi di Riyad, istituto fondato appositamente dal padre per l'educazione dei membri della Casa di Sa'ud. Ha ricevuto l'istruzione per quattro anni a seguito delle sollecitazione di sua madre. Fahd ha studiato con dei tutori, tra cui lo sceicco Abdul-Ghani Khayat. Ha poi continuato a ricevere l'istruzione religiosa a La Mecca.\nPrime posizioni politiche.\nIl principe Fahd \u00e8 stato nominato membro del consiglio consultivo reale su suggerimento della madre. Nel 1945, ha fatto la sua prima visita di Stato a San Francisco per firmare lo Statuto delle Nazioni Unite. In questo viaggio ha servito sotto suo fratello, il principe Faysal, che era al tempo era ministro degli affari esteri. Nel 1953, Fahd ha rappresentato la sua famiglia e il suo paese all'incoronazione della regina Elisabetta II. Il 24 dicembre 1953, fu nominato ministro dell'educazione, prima persona a detenere questa posizione.\nNel 1959, il futuro re ha guidato la delegazione saudita alla Lega araba, a significare l'importanza nella famiglia reale e l'aumento del prestigio del giovane principe. Nel 1962, Fahd \u00e8 stato nominato ministro dell'interno. Come tale ha diretto la delegazione saudita in una riunione dei capi di stato arabi in Egitto nel 1965. Nel 1967, \u00e8 stato nominato secondo vice primo ministro.\nPrincipe ereditario.\nDopo la morte di re Faysal nel 1975, Fahd \u00e8 stato nominato primo vice primo ministro e contemporaneamente principe ereditario. Anche se il principe Fahd aveva due fratelli maggiori, Nasser e Sa'd, che avevano diritti di prelazione al trono, entrambi sono stati considerati candidati non idonei. Al contrario, il principe Fahd aveva alle spalle una lunga carriera nell'esecutivo.\nLa nomina del principe Fahd lo ha reso figura molto pi\u00f9 potente, in contrasto con il ruolo modesto che Khalid aveva durante il regno del predecessore.\nNel 1976 dispose il ritiro del piccolo contingente saudita dalle alture del Golan dove era stato inviato in occasione della guerra del 1973. Nel 1979 ruppe le relazioni diplomatiche con l'Egitto, dopo la firma da parte di Anwar al-S\u0101d\u0101t del trattato di pace israelo-egiziano.\nIl 13 agosto 1980, dopo la proclamazione di Gerusalemme a \"capitale d'Israele\", Fahd chiam\u00f2 i sudditi alla guerra santa contro Israele. Nel settembre successivo, all'inizio del conflitto Iran-Iraq, decise di assicurare il suo appoggio politico ed economico al regime bathista allora al potere a Baghdad.\nRegno.\nAlla morte di re Khalid, il 13 giugno 1982, Fahd sal\u00ec al trono come quinto re dell'Arabia Saudita. Tuttavia, il periodo pi\u00f9 attivo della sua vita non \u00e8 stato il suo regno ma il periodo da principe ereditario.\nNel 1986 ha adottato il titolo di \"Custode delle due Sacre Moschee\", sostituendo l'appellativo di \"Sua Maest\u00e0\", unendo cos\u00ec il potere religioso a quello secolare. Nel 1993 ha emanato la legge che ancora oggi disciplina la forma e le funzioni del Consiglio dei ministri.\nPolitica estera.\nTemendo che la rivoluzione iraniana del 1979 potesse portare simili sconvolgimenti nell'Arabia Saudita, Fahd ha speso somme considerevoli anche dopo la sua ascesa al trono per sostenere lo sforzo bellico di Saddam Hussein nella sua guerra con l'Iran.\nNel 1987 a La Mecca, negli scontri fra pellegrini iraniani che avevano inscenato una manifestazione (rigorosamente vietata nel corso del pellegrinaggio annuale) e la polizia, morirono centinaia di persone. Dall'appoggio dato a Baghdad e da questo incidente deriv\u00f2 un progressivo ed irreversibile peggioramento dei rapporti con l'Iran, col quale nel 1988 fu interrotta ogni relazione diplomatica.\nFahd era un sostenitore delle Nazioni Unite. Ha sostenuto gli aiuti esteri e ha dato il 5,5 % del reddito nazionale dell'Arabia Saudita a vari fondi in particolare il Fondo saudita per lo sviluppo e il Fondo OPEC per lo sviluppo internazionale. Ha anche dato aiuto anche a gruppi stranieri, come i musulmani bosniaci nelle guerre jugoslave e i nicaraguensi Contras, fornendo \"un milione di dollari al mese da maggio a dicembre 1984\". Re Fahd \u00e8 stato anche un forte sostenitore della causa palestinese e un avversario dello Stato di Israele. Nonostante ci\u00f2 era un fedele alleato degli Stati Uniti, secondo la CIA ha affermato: \"Dopo Dio, possiamo contare sugli Stati Uniti\". Egli ha per\u00f2 a volte preso distanza da questo paese, ad esempio ha limitato l'uso delle basi aeree saudite per proteggere i convogli navali dopo l'attacco alla USS Stark, in cui un missile iracheno ha severamente danneggiato una fregata statunitense. Nel 1988 ha accettato di acquistare tra i cinquanta e i sessanta missili balistici a testata nucleare.\nRe Fahd ha sviluppato un piano di pace, al fine di risolvere le divergenze arabe in particolare tra l'Algeria e il Marocco. Ha inoltre contribuito attivamente al raggiungimento dell'accordo di Ta'if del 1989 che ha portato alla conclusione del conflitto in Libano. Inoltre, ha guidato il mondo arabo contro l'invasione del Kuwait da parte dell'Iraq. Durante il suo regno ha sviluppato un legame speciale con il presidente siriano Hafiz al-Asad e con quello egiziano Hosni Mubarak.\nAttivit\u00e0 islamica.\nHa preso provvedimenti per sostenere l'istituzione religiosa saudita conservatrice garantendo milioni di dollari di sovvenzioni, rafforzando la separazione dei sessi e la potenza della polizia religiosa. Ha approvato pubblicamente la raccomandazione dello sceicco 'Abd al-Aziz ibn 'Abd Allah ibn Baz di evitare la via del male viaggiando in Europa e negli Stati Uniti.\nGuerra del Golfo del 1991.\nNel 1990, le forze irachene di Saddam Hussein hanno invaso il Kuwait, ponendo l'esercito iracheno (il pi\u00f9 grande del Medio Oriente), sul confine saudita. Re Fahd ha accettato di ospitare le truppe della coalizione guidata dagli americani nel suo regno, permettendo alle truppe americane di basarsi l\u00ec. Questa decisione ha portato notevoli critiche e l'opposizione di molti cittadini sauditi, che erano contrari alla presenza di truppe straniere sul suolo saudita. Questa \u00e8 stata anche la principale critica che Osama bin Laden e Al Qaida hanno rivolto alla famiglia reale. La sua decisione \u00e8 stata inoltre contestato dai suoi fratelli Sudairi.\nRiforme e industrializzazione.\nPer quanto riguarda le riforme, il sovrano ha mostrato poca tolleranza per gli innovatori. Nel 1992, un gruppo di riformisti e intellettuali sauditi di spicco hanno rivolto una petizione al monarca chiedendo riforme di ampio respiro, tra cui l'ampliamento della rappresentanza politica e la limitazione delle spese inutili della famiglia reale. Re Fahd ha risposto prima ignorando le loro richieste e quando hanno insistito perseguitandoli duramente, imprigionandoli o facendoli licenziare dal lavoro.\nDurante il governo di Re Fahd, le sontuose spese della famiglia reale hanno raggiunto il loro picco. Inoltre, \u00e8 stato firmato il suo con il Regno Unito il contratto militare pi\u00f9 grande e pi\u00f9 controverso del secolo. L'accordo \u00e8 costato al tesoro saudita pi\u00f9 di 90 miliardi di dollari. Questi fondi erano originariamente assegnati alla costruzione di ospedali, scuole, universit\u00e0 e strade. Di conseguenza, il paese ha subito una stasi nello sviluppo delle infrastrutture dal 1986 fino al 1999, quando il reggente, Abd Allah, ha preso le redini del regno.\nCome tutti i paesi che si affacciano sul Golfo Persico, l'Arabia Saudita sotto re Fahd ha focalizzato il suo sviluppo industriale sulle installazioni di idrocarburi. Fino ad oggi, il paese \u00e8 dipendente dalle importazioni per quasi tutte le altre voci della bilancia commerciale.\nNel 1994, re Fahd ha istituito il Consiglio Supremo degli Affari Islamici composto da membri della famiglia reale e da tecnocrati di alto livello. Il consiglio \u00e8 stato progettato per funzionare come mediatore delle attivit\u00e0 islamiche riguardanti questioni politiche, educative, economiche e estere. Il presidente del Consiglio \u00e8 stato il principe Sultan. I principi Nayef e Sa'ud bin Faysal e il tecnocrate Mohammed Ali Aba al Khayl sono stati nominati membri del consiglio. Uno degli scopi segreti dell'ente \u00e8 stato quello di ridurre il potere del Consiglio degli Ulema.\nMeccanismo di successione.\nNel tentativo di istituzionalizzare la successione, re Fahd ha emesso un decreto il 1\u00ba marzo 1992. Questo ha ampliato i criteri per la successione, che prima erano solo l'anzianit\u00e0 e il consenso della famiglia. Il cambiamento pi\u00f9 significativo era che il sovrano poteva assegnare e revocare il titolo di erede apparente sulla base dell'idoneit\u00e0 piuttosto che sull'anzianit\u00e0 e che i nipoti del primo re diventavano candidati ammissibili per il trono.\nRegno dopo l'ictus del 1995.\nRe Fahd era un pesante fumatore, in sovrappeso per gran parte della sua vita adulta e da sessantenne ha cominciato a soffrire di artrite reumatoide e diabete mellito di tipo 2. Ha subito un ictus debilitante il 29 novembre 1995 ed \u00e8 diventato notevolmente fragile. Il 2 gennaio 1996, il monarca ha quindi deciso di delegare la gestione del regno al principe ereditario Abd Allah, che ha assunto il titolo di reggente. Il 21 febbraio, il re Fahd ha ripreso alcuni doveri d'ufficio.\nDopo l'ictus il monarca \u00e8 diventato infermo e ha dovuto usare un bastone e poi una sedia a rotelle, anche se ancora frequentava alcune riunioni dell'esecutivo e riceveva visitatori selezionati. Nel novembre del 2003, secondo i media di governo, re Fahd ha affermato che era necessario \"colpire con un pugno di ferro\" i terroristi dopo gli attentati mortali in Arabia Saudita, anche se riusciva a malapena a pronunciare poche parole a causa del deterioramento della salute. Il principe ereditario Abd Allah ha partecipato alle visite ufficiali quando re Fahd era all'estero per cure e periodi di riposo. Quando il suo figlio maggiore Faysal, membro del Comitato Olimpico Internazionale, \u00e8 morto nel 1999, il re era in Spagna e non ha fatto ritorno in patria per il funerale.\nIn un discorso a una conferenza islamica, il 30 agosto 2003 il sovrano ha condannato il terrorismo e ha esortato i religiosi musulmani a predicare pace, sicurezza, cooperazione, giustizia e tolleranza nei loro sermoni.\nMorte e funerale.\nRe Fahd \u00e8 stato ammesso all'Ospedale Specialistico re Faysal di Riyad il 27 maggio 2005 per test medici non specificati. Un funzionario (che ha insistito per l'anonimato) ha riferito all'agenzia di stampa Associated Press ufficiosamente che il re era morto alle 15.30 locali del 1\u00ba agosto 2005 a 84 anni. L'annuncio ufficiale \u00e8 stato dato dalla televisione di Stato alle ore 22 dall'allora ministro dell'informazione Iyad Madani.\nRe Fahd \u00e8 stato sepolto nell'ultima thawb (vestito tradizionale arabo) che indossava. Il 2 agosto, la salma \u00e8 stata portata alla moschea Imam Turki bin Abd Allah di Riyad dove alle 15.30 si sono tenute le preghiere funebri, guidate dal Gran Mufti del regno, lo sceicco Abd al-Aziz bin Abd Allah Al ash-Sheikh.\nLa preghiera funebre, durante la quale i fedeli rimangono in piedi, \u00e8 stata eseguita dopo la quella del pomeriggio. La cerimonia \u00e8 stata replicata in altre moschee in tutto il regno, dove si sono svolte le \"preghiere per l'assente\".\nIl corpo \u00e8 stato poi portato dal figlio Abd al-Aziz nel cimitero al-'Ud, a circa due chilometri di distanza, dove sono sepolti i suoi quattro predecessori e altri membri della famiglia regnante.\nI dignitari arabi e musulmani che hanno partecipato al funerale non erano presenti alla sepoltura. Vi hanno assistito solo i familiari e i cittadini sauditi.\nI leader islamici hanno offerto le condoglianze nella moschea, mentre gli altri dignitari stranieri e i leader che sono intervenuti dopo le esequie sono stati ricevuti nella corte reale.\nIn conformit\u00e0 con i regolamenti e le tradizioni sociali, l'Arabia Saudita ha dichiarato un periodo di lutto nazionale di tre giorni durante i quali tutti gli uffici sono stati chiusi. Gli uffici governativi sono rimasti chiusi per il resto della settimana. La bandiera nazionale non \u00e8 stata abbassata dal momento che portando la Shahada, la dichiarazione di fede islamica, il protocollo richiede che non debba mai sventolare a mezz'asta.\nDopo la sua morte, molti paesi arabi hanno dichiarato un periodo di lutto. Algeria, Egitto, Iraq, Kuwait, Libano, Marocco, Oman, Qatar, Siria, Yemen, Lega araba a Il Cairo e Autorit\u00e0 Nazionale Palestinese hanno dichiarati tre giorni di lutto. Pakistan ed Emirati Arabi Uniti hanno dichiarato un periodo di lutto di sette giorni con bandiere a mezz'asta. In Giordania, oltre al periodo di lutto nazionale di tre giorni \u00e8 stato dichiarato un periodo di lutto di 40 giorni nella Corte Reale.\nMolti dignitari stranieri hanno partecipato al funerale, come il vicepresidente degli Stati Uniti Dick Cheney, il presidente francese Jacques Chirac, re Juan Carlos I di Spagna, il principe Carlo del Regno Unito, il presidente del Pakistan Pervez Musharraf, il re Abd Allah II di Giordania, il presidente palestinese Mahm\u016bd Abb\u0101s, il ministro anziano di Singapore Goh Chok Tong e il presidente della Mauritania Maaouya Ould Sid'Ahmed Taya la cui assenza dal paese favorir\u00e0 la sua deposizione avvenuta il giorno successivo.\nRicchezza.\nNel 2002 Forbes ha stimato la ricchezza di re Fahd a 25 miliardi di dollari. Nel 1988 la rivista Fortune riportava che la sua fortuna era pari a 18 miliardi di dollari, facendo di lui la seconda persona pi\u00f9 ricca al mondo a quel tempo. Oltre alle residenze in Arabia Saudita, possedeva una dimora in Spagna, nella Costa del Sol; ci\u00f2 ha contribuito a rendere nota la localit\u00e0 di Marbella.\nAttivit\u00e0 ricreative.\nSe in patria re Fahd attuava una politica islamica rigorosa, era noto per la vita lussuosa che faceva all'estero, anche con modalit\u00e0 che non sarebbero state consentite nel suo regno. Ha visitato i porti della Costa Azzurra, con il suo yacht di 147 metri e 100 milioni di dollari \"Principe Abd al-Aziz\". La nave aveva due piscine, una sala da ballo, una palestra, un teatro, un giardino pensile, un ospedale con un reparto di terapia intensiva e due sale operatorie e quattro missili americani Stinger. Il re possedeva anche un Boeing 747 da 150 milioni di dollari dotato di fontana. \u00c8 stato riferito che nelle sue visite a Londra ha perso milioni di dollari nei casin\u00f2, arrivando ad aggirare il coprifuoco imposto dalle leggi locali sul gioco pagando i croupier per continuare a giocare tutta la notte nella sua suite d'albergo.\nNel 1992 si disput\u00f2 la prima edizione della Coppa re Fahd, torneo calcistico internazionale a lui dedicato, che poi, insieme alla successiva edizione verr\u00e0 retroattivamente riconosciuta dalla FIFA nell'ambito della Confederations Cup.\nFamiglia.\nRe Fahd ha avuto le seguenti mogli:\nRe Fahd ha avuto sei figli e quattro figlie. I maschi sono:"}
{"id": "131765", "revid": "77358", "url": "https://it.wikipedia.org/wiki?curid=131765", "title": "Abdullah bin Abdul Aziz Al-Saud", "text": ""}
{"id": "131776", "revid": "118717315", "url": "https://it.wikipedia.org/wiki?curid=131776", "title": "Selbstopfer", "text": "Selbstopfer (in tedesco \"selbst\" \"se stessi\" + \"opfer\" \"vittima\") fu un progetto tedesco della seconda guerra mondiale per sviluppare una \"bomba intelligente\" per attaccare bersagli di grande importanza, come ponti o centri di comando. Proposto inizialmente da Otto Skorzeny, leader dei commando delle ss tedesche e da Hanna Reitsch, la famosa pilota collaudatrice, che suggerirono di usare una bomba volante V1 con una minuscola cabina che doveva contenere un pilota.\nCirca 100 piloti selezionati dalla KG 200 (unit\u00e0 speciale della Luftwaffe) vennero addestrati e circa 175 V1 modificate a cui venne dato il nome di Fieseler Fi 103 R Reichenberg vennero costruite. Diversamente dai piloti dell'unit\u00e0 kamikaze giapponese Yokosuka MXY-7 \"Ohka\", i piloti del nuovo \"Fi 103 R\" avrebbero dovuto paracadutarsi fuori appena prima dell'impatto, sebbene in realt\u00e0 questo sarebbe stato difficile a causa della ristretta cabina di guida, l'angolo di impatto acuto ed il fatto che la cabina fosse situata proprio sotto alla presa d'aria del pulsogetto.\nVennero eseguiti diversi test di sgancio da bombardieri Heinkel He 111, e Reitsch pilot\u00f2 una versione depotenziata con una slitta di atterraggio in legno. Ci sono diversi racconti di uso operativo, ma pare altamente improbabile che l'arma sia mai stata usata in combattimento.\nQualche altro progetto di arma segreta nazista coinvolgeva missioni quasi suicide come il Bachem Ba 349 \"Natter\"."}
{"id": "131777", "revid": "1543377", "url": "https://it.wikipedia.org/wiki?curid=131777", "title": "Rattle and Hum", "text": "Rattle and Hum \u00e8 il sesto album degli U2, pubblicato il 10 ottobre 1988 e fa seguito all'album dell'87 \"The Joshua Tree\".\nDall'album \u00e8 stato tratto un film documentario \"omonimo\".\nIl disco.\n\"Rattle &amp; Hum\" fu pubblicato nell'ottobre del 1988, e rappresent\u00f2 un punto di svolta per il gruppo di Dublino. Le sonorit\u00e0 passano dalla new wave al rock passando per il country e il blues.\nIl disco contiene alcune canzoni del gruppo in versione live con l'aggiunta di inediti.\nNote tecniche.\nRegistrato ai Sun Studio di Memphis, Tennessee, USA al The Point Depot, STS Studios a Dublino, A&amp;M Studios e live alla McNichols Arena, Denver, Colorado, Justin Herman Plaza, San Francisco, Madison Square Garden, New York.\nTour promozionale.\nPer promuovere l'album, il gruppo intraprese il Lovetown Tour, partito dal Perth Entertainment Centre di Perth il 21 settembre 1989, e conclusosi all'Ahoy di Rotterdam il 10 gennaio 1990."}
{"id": "131784", "revid": "729019", "url": "https://it.wikipedia.org/wiki?curid=131784", "title": "Edema", "text": "L'edema (dal greco \u03bf\u1f34\u03b4\u03b7\u03bc\u03b1, \"\u00f2idema\", \u201cgonfiore\u201d) \u00e8 un accumulo di liquidi negli spazi interstiziali dell'organismo. Il termine idropis\u00eca o idrope, per quanto sinonimo di edema, indica l'accumulo del liquido sieroso in una cavit\u00e0 del corpo, solitamente quella peritoneale.\nL'edema pu\u00f2 interessare una zona circoscritta, come per esempio una gamba, oppure pu\u00f2 essere generalizzato se si manifesta in tutto l'organismo. In questo caso, prima che l'edema sia clinicamente evidente, devono accumularsi diversi litri di liquido; per questo motivo l'aumento di peso precede generalmente le altre manifestazioni dell'edema. Quando l'edema interessa tutti i distretti corporei si parla di anasarca.\nMeccanismo.\nLa generazione di fluido interstiziale \u00e8 stabilita dall'equazione di Starling che descrive la relazione tra la pressione oncotica e la pressione idrostatica, agenti con direzioni opposte lungo le pareti semi-permeabili dei capillari. Nell'organismo sano la pressione idrostatica, che tende a determinare la fuoriuscita di liquidi dai capillari, \u00e8 pressoch\u00e9 bilanciata dalla pressione colloido-osmotica, che si esercita in direzione opposta. Quella minima fuoriuscita di liquidi nello spazio interstiziale viene drenata dai vasi linfatici, che la reimmettono nel circolo venoso attraverso il dotto toracico che sbocca nella giunzione tra la vena succlavia e la vena giugulare interna. Quando la pressione idrostatica non \u00e8 pi\u00f9 bilanciata dalla pressione colloido-osmotica si verifica un'ostruzione linfatica, aumenta la permeabilit\u00e0 vascolare e si verifica un accumulo di liquido negli interstizi che, se non risolto, provoca edema.\nCause.\nL'edema pu\u00f2 essere provocato da un aumento della pressione idrostatica, per esempio dovuto a stasi venosa nel caso di varici degli arti inferiori, o dalla riduzione della pressione colloido-osmotica, dovuta per esempio a qualsiasi patologia che determina ipoalbuminemia, riduzione sufficientemente significativa da non permettere pi\u00f9 ai vasi linfatici di drenare il liquido che si accumula negli spazi interstiziali, gonfiandoli. Pu\u00f2 essere provocata da un'ostruzione dei vasi linfatici che non riescono pi\u00f9 a drenare il liquido interstiziale (linfedema) o a un'eccessiva ritenzione di sodio. In questi casi il liquido che si accumula negli spazi interstiziali \u00e8 detto trasudato poich\u00e9 ha un peso specifico minore di kg/m3, \u00e8 povero di proteine e non contiene cellule dell'infiammazione. Infine si pu\u00f2 avere edema in caso di infiammazione (edema infiammatorio) poich\u00e9 aumenta la permeabilit\u00e0 vascolare. In tal caso il liquido accumulatosi \u00e8 essudato poich\u00e9 possiede alto peso specifico, maggiore di kg/m3, \u00e8 ricco di proteine e di cellule della flogosi.\nLe forme localizzate agli arti sono quasi sempre causate da patologie che interessano la circolazione venosa o linfatica, come per esempio una trombosi venosa. Casi particolari di edema localizzato sono quelli conseguenti a un trauma come un dito gonfio dopo uno schiacciamento, un bernoccolo dopo aver battuto la testa o un gonfiore dopo una puntura di insetto.\nLe forme di edema generalizzato hanno come cause principali:\nL'edema generalizzato prende il nome di anasarca. Altri casi di edema comprendono l'edema da malnutrizione, il mixedema dell'ipotiroidismo e l'edema nella sindrome di Cushing. Un caso particolare \u00e8 l'edema idiopatico o sindrome edematosa che al momento attuale delle conoscenze mediche e a differenza degli altri edemi generalizzati non \u00e8 collegato a malattie del paziente.\nTerapia.\nVariazioni di peso superiori a 20 mL/kg di peso corporeo nel corso di un periodo di 24 ore sono da ritenersi non fisiologiche e casi di edema significativo o bilancio idrico positivo, parametro generale negativo da valutare insieme con altri prima di stabilire se si tratta di altra pi\u00f9 grave patologia. Dopo aver individuato la patologia di base \u00e8 possibile stabilire la pi\u00f9 corretta terapia. Quasi sempre i farmaci utilizzati sono i diuretici, ma l'impiego deve essere relazionato alla malattia di base e non solo alla necessit\u00e0 di eliminare il liquido in eccesso nei tessuti. In casi particolari legati a pazienti refrattari al solo trattamento con farmaci, \u00e8 possibile ricorrere a trattamenti di ultrafiltrazione extracorporea del sangue mediante apposite macchine, simili o identiche a quelle utilizzate per l'emodialisi, mentre nell'edema generalizzato molto spesso \u00e8 opportuno che il paziente limiti l'apporto di liquidi e di sale.\nNella storia.\nLe cronache antiche fanno riferimento alla malattia in numerosissimi casi e testimoniano che questa condizione fosse spesso mortale. Tra i personaggi storici pi\u00f9 noti il filosofo Eraclito, Il tiranno greco di Siracusa Gelone, gli imperatori Traiano, Adriano, Teodosio I, gli imperatori d'Occidente Onorio e Anicio Olibrio, Eraclio I, Leone III Isaurico, Sant'Antonio di Padova, Miguel de Cervantes, il doge Ludovico Manin, Gustave Courbet, Dante Alighieri, Giovanni Boccaccio, Giacomo Leopardi, il maresciallo e generale francese napoleonico Pierre Fran\u00e7ois Charles Augereau duca di Castiglione delle Stiviere, Ugo Foscolo, Honor\u00e9 de Balzac, Nostradamus, Maria I d'Inghilterra e Maria di Guisa.\nSecondo il Vangelo di Luca, Ges\u00f9 guar\u00ec \u201cun uomo malato di idropisia\u201d nel giorno del sabato.\nL'idropisia viene citata da Dante nella \"Divina Commedia\" al XXX canto dell\"'Inferno\":\n\"La grave idropes\u00ec, che s\u00ec dispaia\"\n\"le membra con l\u2019omor che mal converte,\"\n\"che \u2019l viso non risponde a la ventraia,\"\n\"facea lui tener le labbra aperte\"\n\"come l\u2019etico fa, che per la sete\"\n\"l\u2019un verso \u2019l mento e l\u2019altro in s\u00f9 rinverte.\""}
{"id": "131786", "revid": "1318658", "url": "https://it.wikipedia.org/wiki?curid=131786", "title": "Circuito di Montr\u00e9al", "text": "Il circuito di Montr\u00e9al, intitolato a Gilles Villeneuve, \u00e8 un circuito cittadino semipermanente che sorge nel Parc Jean-Drapeau sull'Isola Notre-Dame, costruita per le Olimpiadi del 1976 nell'estuario del fiume San Lorenzo.\nStoria.\nA partire dal 1978 ospita il Gran Premio del Canada di Formula 1, che proprio quell'anno fu vinto dall'eroe locale Villeneuve a cui il circuito sarebbe stato intitolato poche settimane dopo la sua morte avvenuta nel 1982. Il tracciato ha ospitato anche la formula americana Champ Car e il campionato NASCAR.\nNel corso della sua storia pi\u00f9 che trentennale, le modifiche al tracciato sono state relativamente poche: la pista non presenta curvoni veloci, ma una serie di \"S\" inframmezzate da tratti rettilinei. Per questo viene considerato un tracciato \"stop and go\", molto duro per i freni e sotto il profilo del consumo di carburante.\nLa conformazione originale della pista vedeva i box sistemati nel tratto successivo al tornantino. Il tratto successivo vedeva una serie di veloci cambi di direzione, un allungo verso l'attuale zona dei box, ed ancora una serie di varianti che portavano all'altra curva lenta, all'estremo opposto del tracciato. Nel 1980, la prima curva dopo la partenza vide un incidente multiplo, innescato da un contatto fra Alan Jones e Nelson Piquet, che coinvolse molte vetture, bloccando la gara. Nel 1982 Didier Pironi, in pole position con la Ferrari, rimase fermo sulla griglia al momento del via: venne tamponato dalla Osella di Riccardo Paletti, che nell'incidente perse la vita.\nLa gara canadese non si corse nel 1987 per motivi economici, e gli organizzatori ne approfittarono per rinnovare il tracciato. I box ed il rettifilo di partenza vennero spostati in prossimit\u00e0 della curva lenta opposta al tornantino: questo tratto venne in sostanza raddrizzato e reso pi\u00f9 semplice, fornendo nel contempo una struttura migliore alle squadre che devono lavorare nei box. Nel 1994, a seguito degli incidenti di Imola, il tratto veloce dopo il tornantino venne rallentato da una chicane provvisoria, e nel 1996 venne anche questo rettificato: dal tornantino alla variante che immette sul rettilineo dei box, ora non ci sono in sostanza curve, ed il tratto si pu\u00f2 percorrere in piena accelerazione. Nel 1997, nel tratto pi\u00f9 guidato del circuito, Olivier Panis ebbe un incidente con la sua Prost, riportando la frattura di entrambe le gambe. La ricerca di un aumento della sicurezza port\u00f2, per l'edizione 2002, ad anticipare il tornantino, per aumentare lo spazio di fuga all'esterno, spazio di fuga successivamente asfaltato, come di norma nei circuiti odierni. E i giri salgono di 1 solo, dai 69 del 1996-2001 ai 70 attuali.\nNonostante un continuo lavoro per la ricerca di maggior sicurezza, la natura semipermanente del circuito ne limita fortemente lo sviluppo: i muretti sono quasi una soluzione obbligata, non essendo possibile quasi in nessun punto allargare gli spazi di fuga. Di conseguenza, anche qualora non si verifichino incidenti seri, \u00e8 molto facile che la gara sia neutralizzata dall'intervento della Safety Car, in quanto anche la semplice rimozione di una vettura incidentata pu\u00f2 presentare problemi logistici non indifferenti.\nNel campionato 2009 il circuito di Montr\u00e9al non era nella lista del calendario, ma \u00e8 stato nuovamente inserito dalla stagione 2010. Il record assoluto del circuito \u00e8 di 1'10\"240 stabilito da Sebastian Vettel su Ferrari durante le qualifiche del Gran Premio del Canada 2019."}
{"id": "131787", "revid": "1305772", "url": "https://it.wikipedia.org/wiki?curid=131787", "title": "T4", "text": ""}
{"id": "131788", "revid": "2175", "url": "https://it.wikipedia.org/wiki?curid=131788", "title": "Alcol metilico", "text": ""}
{"id": "131803", "revid": "6392", "url": "https://it.wikipedia.org/wiki?curid=131803", "title": "Digital to analog converter", "text": ""}
{"id": "131804", "revid": "6392", "url": "https://it.wikipedia.org/wiki?curid=131804", "title": "Analog to digital converter", "text": ""}
{"id": "131806", "revid": "125364589", "url": "https://it.wikipedia.org/wiki?curid=131806", "title": "Nestorio", "text": "Durante le dispute cristologiche del V secolo, i suoi avversari gli attribuirono la dottrina che da lui prese nome di Nestorianesimo, ossia un difisismo (dal greco antico \u03b4\u03cd\u03bf, dyo, \"due\", e \u03c6\u03cd\u03c3\u03b9\u03c2, physis, \"natura\") estremo - alle due nature, divina e umana, di Cristo corrisponderebbero anche due persone - condannata come eretica dal Concilio di Efeso nel 431.\nNel 1895, la scoperta di un suo scritto, il \"Liber Heraclidis\" (Libro di Eraclide), e nuovi studi intrapresi sul conflitto che lo oppose al vescovo Cirillo d'Alessandria, hanno riconosciuto tuttavia che la sua teoria cristologica fu forse conforme alla dottrina ortodossa stabilita nel successivo Concilio di Calcedonia del 451, per la quale nell'unica persona di Cristo sussistono due nature.\nLa sua memoria liturgica \u00e8 celebrata il 25 ottobre dalla Chiesa assira d'Oriente.\nVita e pensiero.\nNato a Germanicia nella provincia romana di Siria (oggi Kahramanmara\u015f in Turchia), studi\u00f2 sotto Teodoro di Mopsuestia ad Antiochia e fu monaco del convento di Euprepios, presso Antiochia. Nel 428, nominato arcivescovo di Costantinopoli, s'impegn\u00f2 a combattere le eresie ariane e novaziane, mentre ebbe un atteggiamento favorevole verso i pelagiani Giuliano di Eclano e Celestio, profughi nella citt\u00e0 dopo la condanna del pelagianesimo.\nIn quello stesso anno, sulla scia delle prese di posizione di Atanasio di Alessandria (295-373), si impose il problema di quale fosse il termine preciso da attribuire alla Vergine Maria: se madre di Dio (in greco \"Theot\u00f3kos\"), madre di Cristo (in greco \"Christotokos\") o madre dell'uomo figlio di Dio (in greco \"anthropotokos\" oppure \"Theodochos\", \"che riceve Dio\").\nNel primo concilio di Nicea era stata affermata la consustanzialit\u00e0, cio\u00e8 la stessa natura, di Cristo e di Dio. Nestorio era sostenitore dell'identit\u00e0 di natura (\"ous\u00eca\") e persona (\"hypostasis\") e della immutabilit\u00e0 di Dio: se Dio \u00e8 immutabile, la sostanza umana e la sostanza divina non possono fondersi; se a ogni sostanza deve corrispondere una persona, allora in Cristo vi sono due persone distinte, una divina e una umana, con una attivit\u00e0 comune.\nScrive Nestorio:\nIl vescovo di Alessandria Cirillo inform\u00f2 papa Celestino I (422-432) con uno scritto in cui contestava Nestorio e il suo maestro Teodoro di sostenere l'assenza di \"unione ipostatica\" in Cristo, cio\u00e8 la mancata unione della natura divina e umana in una sola persona. Nestorio, che sapeva di avere l'appoggio dell'imperatore e dei massimi teologi antiocheni, Andrea di Samosata e Teodoreto di Cirro, rifiut\u00f2 di sottoscrivere la formula di fede che era stata approvata in un sinodo ad Alessandria e una lista di dodici anatemi.\nSolo l'imperatore poteva risolvere la disputa. Teodosio II convoc\u00f2 un concilio a Efeso nel giugno 431. I sostenitori di Cirillo, giunti il 22 giugno al concilio, prima dei sostenitori di Nestorio, condannarono Nestorio. I sostenitori di Nestorio, giunti due giorni dopo, assolsero Nestorio e scomunicarono Cirillo e i suoi sostenitori. I delegati occidentali, favorevoli a Cirillo, giunti il 10 luglio, riconfermarono la condanna di Nestorio, stabilendo che:\nL'imperatore, disorientato da tante vicende contraddittorie, sciolse il concilio senza prendere decisioni.\nMentre Nestorio si ritirava nel suo antico monastero di Eupreprio, Cirillo riusc\u00ec a convincere della sua tesi molti sostenitori di Nestorio, funzionari della corte e la stessa famiglia imperiale attraverso \u00abmanovre di corruzione in grande stile\u00bb: distribu\u00ec quintali d'oro e regali preziosi come \u00abpiume di struzzo, stoffe costose, tappeti e mobili d'avorio\u00bb. L'obiettivo fu cos\u00ec raggiunto: a Costantinopoli \u00abtutti sono stati convinti con l'oro, e i giudici stessi sostengono che esiste una sola natura della divinit\u00e0 e dell'umanit\u00e0\u00bb, anche se in questo modo Cirillo svuot\u00f2 le casse della chiesa di Alessandria, costringendola a indebitarsi per 750 chili d'oro. Il suo successore Dioscoro, nel 444 dovr\u00e0 intentare causa agli eredi di Cirillo perch\u00e9 restituissero alla chiesa quanto Cirillo le aveva sottratto.\nNestorio nel 435 fu esiliato nell'oasi di El Kharga, presso Tebe, in Egitto, dove mor\u00ec intorno al 451.\nIl \"Liber Heraclidis\".\nNel 1889, i missionari statunitensi della Chiesa Presbiteriana scoprirono nella biblioteca patriarcale di Qudshanis, non distante da Urmia, nel Kurdistan turco, una traduzione mutila in siriaco del testo greco del \"Liber Heraclidis\", datata al VI secolo d.C. Il testo siriaco fu pubblicato per la prima volte nel 1910 dal sacerdote lazzarista Paul Bedjan, successivamente tradotto in francese dal siriacista Fran\u00e7ois Nau e in inglese a cura di Hodgson e Driver.\nNel 1963, Luise Abramowski diede alle stampe la monografia \"Untersuchungen zum Liber Heraclidi\", frutto della dissertazione di dottorato e dell'abilitazione alla docenza, nella quale propose per il prima volta l'idea di uno pseudo-Nestorio, che avrebbe interpolato il testo greco successivamente alla morte dell'eresiarca, agendo con ogni probabilit\u00e0 fra il 450 e il 470 d.C. nel monastero Akoimetai di Costantinopoli. La ricerca filologica successiva ha ristabilito l'autorevolezza storica del'opera nel suo complesso ed in particolare della sezione \"apologia pro vita sua\", preservata ininterrottamente fino al XIX secolo.\nEsso viene quindi considerato una fonte storiografica sia per la controversia del Concilio non ecumenico di Costantinopoli del 448 che per quanto riguardo concerne la formazione dell'eresia monofisita di Eutiche (378-454).\nEredit\u00e0.\nI suoi sostenitori costituirono una Chiesa separata, la Chiesa nestoriana, che si svilupp\u00f2 in Assiria, in Caldea (la zona del medio e basso corso dei fiumi Tigri ed Eufrate) e in Persia, e portando nel tempo la loro predicazione fino all'India ed alla Cina. Il declino della Chiesa nestoriana avvenne con l'invasione di Tamerlano del 1380 e con l'espansione dell'islamismo in Persia.\nOggi i fedeli della Chiesa assira d'Oriente, alcune centinaia di migliaia, vivono in Iraq, in Iran e in India.\nRiguardo invece al problema concernente la natura di Maria,\nIl primo Concilio di Efeso, condannando il duofisismo nestoriano, ne rigett\u00f2 pure la mariologia anche se sostanzialmente pi\u00f9 rispettosa dell'ortodossa cristologia teandrica (o teantropica). Ne risult\u00f2 il primo dei quattro dogmi mariani, quello pi\u00f9 vicino all'attuale proposta del quinto dogma."}
{"id": "131812", "revid": "122046911", "url": "https://it.wikipedia.org/wiki?curid=131812", "title": "Patrick Brydone", "text": "La sua unica opera letteraria, \"Viaggio in Sicilia e a Malta\", \u00e8 una delle principali opere che riguardano il Grand Tour e la prima in assoluto a proposito della Sicilia.\nBiografia.\nGli studi e la guerra.\nPatrick Brydone nacque nella Scozia meridionale (e pi\u00f9 precisamente nel Berwickshire), da Robert e Elizabeth Dysart. Il padre era un reverendo, ministro della chiesa scozzese, cos\u00ec come il nonno materno. Studi\u00f2 all'Universit\u00e0 di St Andrews fino a 18 anni, quando decise di interrompere gli studi pur non essendosi diplomato. Fuori dall'ambito universitario, si dedic\u00f2 allo studio dell'elettricit\u00e0 seguendo l'esempio di Benjamin Franklin. Ne scaturirono delle relazioni che furono pubblicate nelle \"Philosophical Transactions\" della Royal Society di Londra.\nSuccessivamente, si arruol\u00f2 nell'esercito britannico e prese parte alla guerra dei sette anni, combattendo nell'assedio di Belle-\u00cele-en-Mer e come capitano in Portogallo, dove rimase anche dopo la fine della guerra. Nel 1763, infatti, Brydone chiuse la sua carriera militare e visit\u00f2 il paese, per poi spostarsi in Francia. L\u00ec, inizi\u00f2 a lavorare come \"travelling tutor\": avrebbe viaggiato in Europa, accompagnando in qualit\u00e0 di tutore dei ricchi giovani britannici. Nel 1764, si trasfer\u00ec quindi in Svizzera e si stabil\u00ec a Losanna.\nPrimi viaggi.\nDal Canton Vaud, nel quadriennio tra il 1765 e il 1768, Brydone part\u00ec pi\u00f9 volte per visitare Portogallo, Spagna, Francia, Irlanda, Paesi Bassi e Italia. Inoltre, esplor\u00f2 le Alpi e l\u00ec si dedic\u00f2 a vari esperimenti. Nell'ottobre 1769, fu ingaggiato come precettore da William Fullarton e con lui torn\u00f2 in Italia.\nDa dicembre dello stesso anno a maggio 1770, i due risedettero a Napoli. L'ambasciatore britannico nel regno napoletano William Hamilton e il presbitero Giovanni Maria Della Torre, appassionati di vulcanologia, lo affiancarono nello studio del Vesuvio e delle frequenti eruzioni. Inoltre, Hamilton lo fece entrare nel giro della nobilt\u00e0 campana e fu proprio lui a spingerlo a visitare la Sicilia, dove era stato l'anno precedente scalando anche l'Etna.\nViaggio in Italia e Malta.\nAl seguito del lord part\u00ec nel 1767 per un viaggio fra Italia e Malta. Giunse in Sicilia nella primavera del 1770. Visit\u00f2 l'isola rimanendo colpito dallo splendido scenario portuale della citt\u00e0 di Messina con la cosiddetta \"Palazzata\" o \"Teatro marittimo\", dal vulcano Etna, da Taormina, Siracusa e da Palermo dove ebbe modo di vedere il Festino di Santa Rosalia. Descrisse anche la \u00ab\"degna confraternita\"\u00bb ovvero l'intrecciato connubio fra nobilt\u00e0, potere locale e malfattori. Rientr\u00f2 in Scozia nel 1771, dopo essere ripassato da Napoli, Roma e Svizzera.\nPubblic\u00f2 \"Viaggio in Sicilia e a Malta\" l'8 aprile 1773 e poco dopo ricominci\u00f2 a viaggiare come precettore: visit\u00f2 Svizzera, Francia, Austria, Germania, Ungheria, Polonia e Russia. Nel 1783 smise di viaggiare e nel 1785 si spos\u00f2 con Mary Robertson, da cui nacquero le figlie Mary, Elizabeth e Wilhelmina. Da quel momento, non si mosse pi\u00f9 dalla Gran Bretagna, pur continuando ad effettuare degli esperimenti e a studiare tutte le nuove pubblicazioni scientifiche. Rimase in contatto con molti amici sparsi in tutta Europa e Walter Scott gli dedic\u00f2 il poemetto \"Marmion\".\nGli studi scientifici.\nSin dalla fine della sua breve esperienza universitaria, Brydone si \u00e8 dedicato costantemente allo studio dell'elettricit\u00e0. La grande influenza che ebbero su di lui i lavori di Franklin lo spinsero a scrivere ed inviare varie relazioni alla Royal Society, che le pubblic\u00f2 nel proprio organo ufficiale. I suoi studi proseguirono sulle Alpi, una decina d'anni dopo, dove effettu\u00f2 delle rilevazioni e degli esperimenti sull'aria, la temperatura e l'elettricit\u00e0 ad alta quota.\nFu la ricerca scientifica a spingerlo a viaggiare verso la Sicilia: dopo un soggiorno a Napoli, in cui si era dedicato allo studio delle esalazioni sulfuree, della meteorologia durante un'eruzione e dell'orografia dopo le colate laviche del Vesuvio, il suo obiettivo fu di studiare l'Etna.\n\"A tour through Sicily and Malta\".\nAl rientro scrisse una serie di lettere indirizzate allo scrittore inglese William Beckford di \"Somerly\", che verranno raccolte e pubblicate nel 1773 nell'opera di grande successo \u00ab\"A tour through Sicily and Malta\"\u00bb. L'opera uscir\u00e0 l'anno dopo in tedesco, a Lipsia e nel 1775 in francese.\nFu membro della Massoneria e fece da tramite tra la loggia di San Giovanni di Scozia di Palermo, che praticava il rito inglese, e le logge inglesi \"Perfect Union\" e \"Well Chosen Lodge\", dalle quali dipendeva."}
{"id": "131815", "revid": "1272592", "url": "https://it.wikipedia.org/wiki?curid=131815", "title": "Primitiva", "text": ""}
{"id": "131816", "revid": "729019", "url": "https://it.wikipedia.org/wiki?curid=131816", "title": "Egitto (provincia romana)", "text": "LEgitto fu uno dei pi\u00f9 importanti territori dell'Impero romano a partire dal 30 a.C., quando fu acquisito da Ottaviano Augusto, dopo la morte di Cleopatra d'Egitto.\nStatuto.\nGovernata dal 29 a.C. da un prefetto dell'ordine equestre, il praefectus Alexandreae et Aegypti, munito di imperium delegato dal principe. All'inizio del IV secolo, l'Egitto divenne una diocesi e fu diviso in sei province, \"Aegyptus\", \"Augustamnica\", \"Heptanomis\" (poi Arcadia), \"Thebais\", \"Alto-Egitto\" e \"Basso Egitto\". Nel V secolo, poi, alla Diocesi (impero romano) d'Egitto si aggiunsero anche le province della Cirenaica, dal nome di \"Lybia Superior\" e \"Lybia Inferior\".\nDopo la riforma il prefetto si occup\u00f2 con incarichi civili solamente del Basso Egitto e del distretto del Fayum, mentre il resto del territorio fu affidato a un praeses. Il potere militare fu affidato al \"dux Aegypti et Thebaidos utrarumque Libyarum\".\nStoria.\nMarco Atilio Regolo e Manio Acilio furono inviati come ambasciatori, nel 210 a.C., ad Alessandria d'Egitto da Tolomeo IV e Cleopatra, per rinnovare l'amicizia col popolo romano. Ai due regnanti furono portati dei doni: al re una toga, una tunica di porpora ed una sedia curule eburnea; alla regina una ricca veste ricamata insieme ad un mantello di porpora.\nOccupazione romana.\nLa prefettura romana d'Egitto (titolo ufficiale latino: \"Alexandrea et Aegyptus\"), fu istituita nel 30 a.C. da Augusto, in seguito alla conquista del paese e alle morti di Cleopatra e Cesarione; l'Egitto divenne parte dell'Impero romano, governata da un prefetto scelto dall'Imperatore nell'ordine equestre: il praefectus Alexandreae et Aegypti. Ottaviano rifiut\u00f2 di assumere il titolo di faraone al momento della conquista dell'Egitto, temendo di non riuscire a giustificarlo ai Romani, anche considerando il fatto che egli stesso aveva fatto attaccare dalla propaganda il comportamento \"esotico\" di Antonio e Cleopatra. Nonostante ci\u00f2 la popolazione nativa dell'Egitto lo considerava il faraone successore di Cleopatra e Cesarione. Nella versione in lingua egizia di una stele del 29 a.C. eretta da Cornelio Gallo, ad Augusto furono attribuiti titoli tipici dei faraoni, che tuttavia furono omessi nelle versioni in latino e in greco dello stesso testo. La religione egizia richiedeva l'esistenza di un faraone affinch\u00e9 agisse come intermediario tra le divinit\u00e0 e l'umanit\u00e0, per cui gli imperatori romani furono considerati dei faraoni, al di l\u00e0 dell'effettiva situazione politica, come gi\u00e0 era successo con i sovrani persiani ed ellenistici. A differenza delle precedenti dinastie straniere di faraoni, tuttavia, gli imperatori romani raramente visitavano l'Egitto pi\u00f9 di una volta nella vita. Inoltre gli imperatori romani erano considerati faraoni solo in Egitto, mentre nel resto dell'Impero assumevano il titolo di \"Imperator\" (in latino) o \"Autokrator\" (in greco). Al di l\u00e0 degli effettivi legami dinastici, l'insieme degli imperatori/faraoni romani \u00e8 talvolta indicato come la \"XXXIV Dinastia\" dell'Egitto. Alcuni studiosi copti del XIX secolo, come Mikhail Sharubim e Rifa'a al-Tahtawi, avevano proposto una suddivisione degli imperatori romani in due dinastie egizie, una trentaquattresima per gli imperatori pagani e una trentacinquesima per gli imperatori cristiani da Teodosio I alla conquista islamica dell'Egitto del 641, al di l\u00e0 del fatto che nessun imperatore cristiano fu mai considerato un faraone, nemmeno dalla popolazione dell'antico Egitto.\nIl principale interesse romano per l'Egitto era costituito dall'approvvigionamento di grano per la citt\u00e0 di Roma. L'Egitto era governato in maniera diversa dalle altre province. Gli imperatori la consideravano pi\u00f9 un loro possesso personale che non una provincia, assumendo governatori che la amministrassero senza l'interferenza del Senato romano; nessun senatore fu mai nominato governatore di Egitto e fu loro proibito di visitare la provincia senza autorizzazione esplicita. L'amministrazione romana della prefettura d'Egitto si stabil\u00ec ad Alessandria; Roma introdusse nuovi funzionari, nuove forme di tassazione, abol\u00ec i titoli di corte tolemaici e l'autonomia della capitale, che perse la sua Bul\u00e8; diverse e sostanziali furono le modifiche apportate al sistema tolemaico di governo, tanto che la storiografia pi\u00f9 recente parla senza dubbio di Egitto Romano, distinto dall'Egitto Tolemaico. I Greci continuarono a lavorare nella maggior parte degli uffici amministrativi; come tutto l'Oriente ellenistico, greca rimase la lingua utilizzata nella prefettura. Il latino, al contrario, si mantenne vivo in ambito militare. Anche la cultura e l'educazione rimasero greche durante il periodo romano.\nI Romani rispettarono le usanze e le credenze religiose egiziane, e venne introdotto il culto dell'Imperatore, considerato un faraone nel solo Egitto in modo da consentire ai sacerdoti egizi di dimostrare la loro lealt\u00e0 al nuovo sovrano estero nei modi tradizionali. Nel tempio di Dendur, costruito dal governatore romano di Egitto Gaio Petronio, sono presenti delle raffigurazioni di Ottaviano, ora chiamato Augusto, vestito da faraone nell'atto di sacrificare a varie divinit\u00e0 egizie. Ai primi imperatori furono attribuite titolature elaborate simili a quelle dei Tolomei e ai faraoni nativi loro predecessori, mentre agli imperatori da Commodo in poi fu attribuito solo un \"nomen\", seppur scritto in un cartiglio come in precedenza. Con la diffusione del Cristianesimo, che fin\u00ec per diventare la religione di stato, gli imperatori non ritennero pi\u00f9 possibile accettare le implicazioni tradizionali del titolo di faraone (ruolo con salde radici nella religione egizia), e a partire dagli inizi del IV secolo la stessa Alessandria, capitale d'Egitto fin dai tempi di Alessandro Magno, era diventata un importante centro del Cristianesimo. L'ultimo imperatore a cui fu conferito il titolo di faraone fu Massimino Daia (che regn\u00f2 tra il 311 e il 313).\nIl primo prefetto d'Egitto, Gaio Cornelio Gallo, port\u00f2 l'Alto Egitto sotto il controllo di Roma con un intervento militare e stabil\u00ec un protettorato sul distretto della frontiera meridionale, che era stata abbandonata dagli ultimi Tolomei. La narrazione di questa impresa \u00e8 descritta nella famosa stele dell'isola di File. Il secondo prefetto, Elio Gallo, organizz\u00f2 una spedizione non riuscita per conquistare l'Arabia: la costa egiziana del Mar Rosso non fu controllata dai Romani fino al regno di Claudio. Il terzo prefetto, Gaio Petronio, bonific\u00f2 dei canali di irrigazione, dando il via a una ripresa dell'agricoltura.\nDal regno di Nerone in poi, l'Egitto conobbe un'era di prosperit\u00e0 che dur\u00f2 circa un secolo. Giuseppe Flavio racconta, che quando Vespasiano, durante la guerra civile venne acclamato imperatore dalle truppe coinvolte nella guerra contro i Giudei (giugno del 69), lo stesso si preoccup\u00f2 di avere come suo alleato, l'Egitto.\nI maggiori problemi incontrati riguardarono i conflitti religiosi sorti tra Greci ed Ebrei, in particolar modo ad Alessandria, che in seguito alla distruzione di Gerusalemme nel 70 divenne il centro mondiale della religione e della cultura ebraica. Sotto Traiano vi fu una rivolta ebraica, sfociata nella repressione degli Ebrei di Alessandria e nella perdita di tutti i loro privilegi, anche se in seguito vennero rapidamente ripristinati. Adriano, che visit\u00f2 due volte l'Egitto, fond\u00f2 Antinopoli in memoria del suo favorito Antinoo. Da allora in avanti furono eretti edifici in stile greco-romano in tutta la regione.\nSotto Marco Aurelio l'eccessiva tassazione condusse gli Egiziani a una rivolta (139), che fu repressa solo dopo alcuni anni di combattimento. Questa Guerra Bucolica caus\u00f2 gravi danni all'economia e segn\u00f2 l'inizio del declino economico dell'Egitto. Avidio Cassio, che fu a capo delle armate romane nella guerra, si autoproclam\u00f2 imperatore, e fu riconosciuto dagli eserciti di Siria ed Egitto. All'avvicinarsi di Marco Aurelio, comunque, fu deposto e ucciso, e la clemenza dell'imperatore restaur\u00f2 la pace. Una rivolta simile scoppi\u00f2 nel 193, quando Pescennio Nigro fu proclamato imperatore alla morte di Pertinace. L'imperatore Settimio Severo, nel 202, diede una costituzione ad Alessandria e alle capitali dei distretti territoriali (le \"nomai\").\nL'evento pi\u00f9 rivoluzionario nella storia dell'Egitto romano fu l'introduzione del Cristianesimo nel II secolo. Dapprima esso fu vigorosamente osteggiato dalle autorit\u00e0 romane, che temevano le discordie religiose pi\u00f9 di ogni altra cosa in un paese nel quale la religione aveva sempre goduto di una notevole importanza. Comunque la nuova religione fece presto seguaci tra gli Ebrei di Alessandria. Da questi pass\u00f2 rapidamente ai Greci, e in seguito si diffuse tra gli Egiziani dell'interno, senza che l'antica religione opponesse molta resistenza.\nCaracalla (211-217) concesse la cittadinanza romana anche ai Greci d'Egitto. Nel III secolo vi fu una serie di rivolte militari e civili. Sotto Decio, nel 250, i cristiani subirono le prime persecuzioni, ma la loro religione continu\u00f2 a diffondersi. Durante il regno di Gallieno, il prefetto Mussio Emiliano si fece proclamare imperatore dall'esercito, finch\u00e9 il legato di Gallieno, Aurelio Teodoto, non lo sconfisse. Poco dopo Zenobia, regina di Palmira, invase e conquist\u00f2 l'Egitto, ma nel 272 Aureliano pose fine alla rivolta contro Roma, come pure quella di Firmo. Due generali di stanza in Egitto, Marco Aurelio Probo e Domizio Domiziano, organizzarono con successo delle rivolte e furono proclamati imperatori. Diocleziano nel 296 sconfisse Domizio e riconquist\u00f2 Alessandria. In seguito l'imperatore decise un riassetto del territorio d'Egitto, che dopo pi\u00f9 di trecento anni fu per la prima volta \"normalizzato\", passando dalla forma amministrativa straordinaria della prefettura territoriale a quella comune dell'organizzazione provinciale. La diocesi di Egitto fu suddivisa in tre province, poi diventate quattro. L'editto di Diocleziano del 303 contro i cristiani fu l'inizio di una nuova era di persecuzione. Ma questo fu l'ultimo serio tentativo di frenare la diffusione della religione cristiana in Egitto.\nDifesa ed esercito.\nEssendo il prefetto di rango equestre, anche tutti gli ufficiali in Egitto erano del medesimo rango. Il \"praefectus legionis\", il \"praefectus castrorum\" e anche gli stessi \"tribuni\", solamente \"angusticlavi\".\nLa forza militare complessiva dislocata nella regione al tempo di Augusto era composta da tre legioni, nove coorti di fanteria ausiliaria e tre alae di cavalleria; ad informarci \u00e8 un noto passo di Strabone, dal quale apprendiamo che le legioni erano stanziate rispettivamente a Nicopoli di Alessandria, a Babylon (presso l'odierno Cairo) e nella chora. Il confine pi\u00f9 meridionale provinciale del \"limes\" rimase posizionato a \"Primis\" e \"Pselcis\", almeno fino a Diocleziano (o forse a Costantino I), quando quest'ultimo sembra abbia ritirato l'esercito attestandosi a \"Syene\" ed \"Elefantina\" e permettendo ai Nobati di occupare questi territori fertili attorno al Nilo, a condizione che difendessero questo tratto di \"limes\" dai Blemmi. Questa \u00e8 la descrizione generale delle frontiere che fa Giuseppe Flavio, al tempo di Vespasiano (nel 69):\nLegioni romane.\nLe legioni erano certamente la legio III Cyrenaica, la legio XXII Deiotariana e forse, ma non \u00e8 certo la legio XII Fulminata. Forse ad opera dello stesso Augusto, certamente prima del 23, le legioni vennero portate a due (legio III Cyrenaica e la legio XXII Deiotariana). In vista della progettata spedizione in Etiopia di Nerone, venne ammassato in Egitto un cospicuo contingente, che comprendeva, oltre la due legioni citate, anche la legio XV Apollinaris e 2000 uomini di truppe ausiliarie libiche; la XV legio prese poi parte al bellum Iudaicum e torn\u00f2 in Egitto sino al 117 d.C. per essere poi trasferita, probabilmente, a Setala. La \"III Cyrenaica\" venne spostata nella nuova provincia di Arabia verso il 127; dal 119, invece, non si hanno pi\u00f9 notizie della legio XXII Deioteriana: la spiegazione tradizionale la vuole distrutta o seriamente decimata nella campagna giudaica del 132-135, sebbene non vi siano prove certe di un coinvolgimento della legione negli avvenimenti della sommossa di Bar Koheba. Almeno dal 128, se non prima, con lo stanziamento a Nicopoli della \"legio II Traiana Fortis\", l\"exercitus\" in Egitto si ridusse a una sola \"legio\".\nLa riduzione delle legioni non deve trarre in inganno: alla diminuzione di forze legionarie corrispose un aumento di forze ausiliarie. Se infatti reali pericoli esterni non ve ne furono, la situazione interna vide al contrario il progressivo aumento di tensioni sociali, dal brigantaggio nella chora, sino ad aperte ribellioni, come nel caso della rivolta giudaica del 115-117 o della sommossa dei Bukoloi nel 172. Contrariamente a quanto avveniva nelle altre province con una sola legione, in cui il comandante era anche governatore, in Egitto gi\u00e0 dall'et\u00e0 adrianea sussistettero distintamente la figura del governatore e quella del prefetto di legione.\n\"Auxilia\".\nSubito dopo la conquista dell'imperatore Augusto, furono installate soprattutto lungo i confini meridionali, ma anche ad Alessandria e nella penisola del Sinai 3 \"alae\" di cavalleria e 9 \"cohortes\" di fanteria nel 30-29 a.C., per un totale di armati compresi i legionari. Sappiamo, infatti, da tutta una serie di iscrizioni epigrafiche che nella provincia c'erano:\nQuesta struttura amministrativo-militare rimase pressoch\u00e9 invariata almeno fino a Giustiniano I.\n\"Classis Alexandrina\".\nCon base ad Alessandria d'Egitto, la \"Classis Alexandrina\" controllava la parte orientale del mare Mediterraneo. Venne formata da Augusto nel 30 a.C. e, per aver dimostrato il proprio appoggio ad Ottaviano nella guerra civile, ricevette il titolo di \"Augusta\", divenendo cos\u00ec la \"Classis Augusta Alexandrina\".\nStrutture militari lungo il \"limes\" della provincia egiziana.\nA tal proposito qui sotto troverete alcune tabelle/legenda:\nLa regione della Tebaide, del deserto Orientale e della costa del Mar Rosso.\nDa Quena a \"Mons Porhyrities\" e poi al Mar Rosso.\nLa strada che da Quena sul Nilo conduceva fino ad Abu Sha'ar, attraverso il sito di \"Mons Porphyrities\" (Wadi Umm Sidri) fu protetta da non meno di 125 postazioni militari (per lo pi\u00f9 torri di avvistamento, ma anche fortini).\nDa Coptos a \"Leukos Limen\", e da Thebae a \"Berenice\" sul Mar Rosso.\nLungo la strada che da Coptos conduceva a \"Leukos Limen\"/\"Myos Hormos\" furono disseminati oltre a una decina di \"Hydreuma\" (presidiati ciascuno, da un piccolo contingente ausiliario), anche da una sessantina di torri di avvistamento, utilizzate per lo pi\u00f9 per segnalare l'arrivo di stock di merci pregiate dall'Oriente, tra la costa del Mar Rosso e i porti sul Nilo. L'altra strada, lunga 370\u00a0km, che collegava Coptos/Thebae con Berenice, era anch'essa accompagnata da un'altra decina di \"Hydreuma\" e numerose torri di avvistamento.\nDa Edfu (\"Apollonopoli Magna\") a \"Nechesia\" (?) sul Mar Rosso.\nVi era anche un'altra strada per raggiungere il Maro Rosso dal fiume Nilo. Si trattava di quella che congiungeva \"Apollonis Magna\" (Edfu) con l'attuale sito di Marsa Nakari (forse identificabile con l'antica \"Nechesia\"). Questa via permetteva di mettere in comunicazione le miniere d'oro di Barramiya con un porto fluviale e uno marittimo.\nFronte meridionale: la regione del Dodecascheno.\nIl fronte meridionale fu il pi\u00f9 difficile da controllare. Qui le popolazioni controllate dai romani erano: i Blemmi e i Megabari, che vivevano lungo la sponda orientale del Nilo ed erano soggetti ai Kushiti; i Trogoditi che vivevano sulle montagne lungo la costa del Mar Rosso; i Nobati (indipendenti dai Meroiti) e che vivevano sulla sponda occidentale del Nilo; e soprattutto il Regno di Kush con capitale Mero\u00eb.\nIl fronte occidentale: dall'oasi di Karga (a sud), a quella di Siwa (a nord-ovest).\nVi fu, infine, un ultimo \"limes\" da difendere. Si trattava di quello pi\u00f9 occidentale, ad ovest del Nilo, costituito da tutta una serie di presidi, posti a guardia delle principali oasi lungo le pi\u00f9 importanti vie carovaniere. Si trattava di forti, fortini, torri di avvistamento costruiti, a volte su preesistenti strutture di epoche anteriori a quella romana, come nelle: oasi di Dungul o Dunqul (la pi\u00f9 meridionale), Kharga (\"Oasis Magna\"), Dakhleh, Farafra, Bahariya e di Siwa (la pi\u00f9 settentrionale e occidentale della provincia in questione).\nNell\"Oasis Magna\" c'erano ad esempio postazioni militari romane dal tempo di Augusto (partendo da sud a nord) a El-Qasr, Dush (\"Kysis\"), Qasr el-Ghieta, el-Deir, Qasr el-Sumeria e Qasr el-Geb.\nDimensione dell'esercito provinciale.\nQui sotto trovate una tabella che riassume le forze presenti nella provincia dell\"Egitto\" a partire dall'Imperatore Augusto agli Antonini:\nGeografia politica ed economica.\nIl territorio in questione fu caratterizzato da importanti aree economico-commerciali come: la valle del fiume Nilo (esigua striscia di terra fertile, rispetto all'area circostante desertica) per le ricche coltivazioni cerealicole; alcuni punti d'approdo sul Mar Rosso (come ad es. Berenice), per il commercio con l'estremo Oriente (da cui si importavano spezie e prodotti di lusso) o l'Etiopia (con oro, avorio, elefanti e bestie feroci per i giochi circensi a Roma e nelle province) e infine l'area montuosa del deserto orientale (il Gebel Dokhan), ricco di miniere d'oro (ad es. in zona Abu Zawal), smeraldi, granito bianco pregiato del \"Mons Claudianus\" (da dove uscivano colonne alte fino a 20 metri impiegate a Roma nel foro di Traiano, nel Pantheon o nella Villa Adriana di Tivoli) e porfido, in particolare quello rosso del \"Mons Porphyrities\" (Wadi Umm Sidri), da dove furono prodotte colonne alte fino a 6-8 metri (ad es. quelle utilizzate nella Basilica di San Crisogono o nel Battistero di San Giovanni in Fonte). Quest'ultima zona fu servita da due vie militari (la prima da Quena portava a \"Mons Claudianus\" e poi alla costa presso Abu Sha'ar; la seconda sempre da Quena conduceva ad Abu Sha'ar attraverso la localit\u00e0 di \"Mons Porphyrities\"), oltre all'importante arteria stradale della \"Via Hadriana\", che da \"Antinoopolis\" (Sheikh Ibada) conduceva alla costa del Mar Rosso presso Abu Sha'ar e poi costeggiando la costa orientale, si fermava presso il porto di Berenice. Vi era poi una strada che collegava Coptos con il Mar Rosso presso Quseir al-Qadim (forse l'antica \"Leukos Limen\") e l'antica \"Myos Hormos\"; un'altra che sempre da Coptos conduceva a Berenice; e una terza che da Edfu conduceva anch'essa a Berenice sulla costa, con una diramazione a Marsa Nakari (l'antica \"Nechesia\"?). Vale la pena ricordare che per i commerci con l'India, la Persia e la Cina, i principali porti del Mar Rosso utilizzati furono (da nord a sud): \"Clysma\" (collegato al Nilo con un canale fluviale, attivato nuovamente al tempo di Traiano), Abu Sha'ar, \"Philoteras\", \"Leukos Limesn\", \"Myos Hormos\", \"Nechesia\" e \"Berenice\"."}
{"id": "131820", "revid": "287204", "url": "https://it.wikipedia.org/wiki?curid=131820", "title": "Attentati di Sharm el-Sheikh del 23 luglio 2005", "text": "Gli attentati di Sharm el-Sheikh del 23 luglio 2005 furono una serie di attacchi terroristici suicidi avvenuti presso la citt\u00e0 turistica di Sharm el-Sheikh, localizzata nell'estremit\u00e0 meridionale della penisola del Sinai, in Egitto.\nIl pi\u00f9 sanguinoso attacco prima di quello di Sharm fu il massacro di Luxor del 1997 in cui perirono 58 turisti stranieri e 4 egiziani.\nNell'ottobre del 2004, l'attentato di Taba uccise 34 persone a Taba, sempre nel Sinai. Nell'aprile del 2005, Il Cairo fu colpita da ulteriori attacchi terroristici in cui vennero uccisi tre turisti stranieri.\nA differenza degli attacchi dell'ottobre del 2004, questo attentato non appare indirizzato in maniera particolare verso Israele, per il quale comunque Sharm \u00e8 una destinazione abbastanza frequente. Viene comunque riportato tra le vittime anche un arabo israeliano.\nCronologia dell'attentato.\nL'attacco ha avuto luogo durante la notte, in un orario in cui la maggior parte dei turisti \u00e8 ancora nei locali, ristoranti o bar. La prima bomba \u00e8 esplosa alle 01:15 ora locale (22:15 UTC) nel \"Mercato Vecchio\" di Sharm; poco dopo, un'altra esplosione ha colpito l'hotel Ghazala Gardens, un hotel 4 stelle nell'area di Naama Bay, un agglomerato di alberghi di fronte alla spiaggia a circa 6\u00a0km dal centro della citt\u00e0. Le esplosioni sono state molto potenti e sono state avvertite anche a molti chilometri di distanza.\nDopo gli attentati, l'affluenza dei turisti italiani a Sharm el-Sheikh si \u00e8 praticamente azzerata per pi\u00f9 di due mesi.\nA meno di un anno di distanza, il 26 aprile 2006, un nuovo attacco terroristico nella vicina Dahab ha causato la morte di 18 persone (6 turisti occidentali e 12 egiziani).\nSiti d'esplosione.\nMustafa Afini, governatore del Sinai del Sud, descrive tre diverse esplosioni.\nSebbene le prime notizie parlavano di ben sette esplosioni, sembra maggiormente accreditata l'ipotesi di tre sole esplosioni:\nVittime.\nIl numero delle vittime \u00e8 stato di una novantina secondo alcune fonti, mentre altri parlano di circa sessanta vittime; oltre 150 i feriti a causa di esplosioni prodotte molto probabilmente da tre autobombe, rendendo l'attacco l'azione terrorista con pi\u00f9 vittime nella storia del Paese. L'assalto \u00e8 coinciso con la ricorrenza del Giorno della rivoluzione che commemora lo spodestamento di re F\u0101r\u016bq da parte di Nasser nel 1952. Il giorno dopo gli attacchi il numero dei morti \u00e8 cresciuto a 90 persone.\nLe rivendicazioni.\nUn gruppo chiamato \"Brigate \u2018Abd Allah \u2018Azzam\" (che fanno riferimento all'ideologo militante islamico \u02bfAbd All\u0101h al-\u02bfAzz\u0101m) \u00e8 stato il primo a rivendicare la responsabilit\u00e0 degli attacchi. Su un sito internet, il gruppo ha dichiarato che \"dei \"santi\" guerrieri hanno colpito l'Hotel Ghazala Gardens e il Mercato Vecchio a Sharm el-Sheikh\" e la rivendicazione lega il gruppo ad al Qaida. Non \u00e8 stato possibile verificare la veridicit\u00e0 della dichiarazione.\nAltre rivendicazioni sono state fatte successivamente da altri due gruppi: il \"Gruppo Tawhid e Jihad in Egitto\" e i \"Sacri guerrieri egiziani\"."}
{"id": "131821", "revid": "1982", "url": "https://it.wikipedia.org/wiki?curid=131821", "title": "Sharm el Sheikh", "text": ""}
{"id": "131834", "revid": "15756", "url": "https://it.wikipedia.org/wiki?curid=131834", "title": "Comunicazione a scambio di messaggi", "text": "In informatica, la comunicazione a scambio di messaggi (in inglese message passing) \u00e8 una tipologia di comunicazione tra processi che prevede che non ci siano risorse condivise (e per questo viene anche detta shared nothing, \"nessuna condivisione\"), e che tutte le comunicazioni avvengano attraverso l'invio di messaggi tra i processi. Per queste caratteristiche si pone in contrasto con le tecniche di comunicazione che prevedono condivisione della memoria e l'uso dei lock o di meccanismi analoghi per ottenere la mutua esclusione.\nLa comunicazione avviene tramite primitive di comunicazione della tipologia di send (\"invia\") e receive (\"ricevi\").\nLa modalit\u00e0 a scambio di messaggi \u00e8 molto usata nelle architetture ad alte prestazioni (calcolo parallelo), e il modello pi\u00f9 diffuso in questi casi \u00e8 MPI.\nTipologie scambio messaggi.\nLo scambio di messaggi pu\u00f2 essere essenzialmente di tre tipi:\nTipologie canali comunicazione.\nPer inviare un messaggio ovviamente il mittente deve esplicitare chi sia il ricevente di esso. Quest'azione di identificare il ricevente viene detta \"naming\", e pu\u00f2 avvenire in quattro modi differenti:\nPrimitive di comunicazione.\nLe primitive di comunicazione sono solo due: una per l'invio di un messaggio (\"send\"), e l'altra per la sua ricezione (\"receive\"). Esse agiscono sulla struttura dati canale, che funge da buffer per i messaggi. La specifica di queste due operazioni pu\u00f2 dunque essere:\nIn una visione orientata agli oggetti, si potrebbe dire che l'oggetto descrittore di canale, ha due metodi, send e receive.\nCompilazione di send e receive.\nMentre il programmatore ha visione di una sola send e di una sola receive, il compilatore dispone invece di pi\u00f9 versioni compilate delle primitive, ciascuna ottimizzata in funzione criteri come:\nComunicazione asincrona.\nLa comunicazione asincrona \u00e8 quella comunicazione in cui il mittente invia il messaggio e poi continua la propria esecuzione; asincrona sta proprio a significare l'asincronicit\u00e0 che vi \u00e8 tra l'invio di un messaggio e la risposta al messaggio stesso.\nUn esempio di comunicazione asincrona pu\u00f2 essere il seguente:\n canale C(int);\n Processo P1 {\n int n;\n send C(n);\n Processo P2 {\n int m;\n receive C(m);\nIl processo \"P1\" invia sul canale \"C\" il valore della variabile \"n\" ed il processo \"P2\" riceve sul canale \"C\" il valore della variabile n e la mette nella variabile \"m\".\nComunicazione sincrona.\nLa comunicazione sincrona \u00e8 quella comunicazione in cui il mittente invia il messaggio e rimane in attesa sino a quando il ricevente non invia la risposta al mittente.\nUn esempio di comunicazione sincrona pu\u00f2 essere il seguente:\n canale C1(int);\n canale C2(int);\n Processo P1 {\n int n;\n synchSend C2(n);\n receive C1(n);\n Processo P2 {\n int m;\n receive C2(m);\n synchSend C1(m+1);\nIl processo \"P1\" invia sul canale \"C2\" in modo sincrono il valore della variabile \"n\", il processo \"P2\" sta in attesa sino a quando non riceve il messaggio e quando lo riceve invia sul canale \"C1\" il valore ricevuto incrementato di 1, il processo \"P1\" sta in attesa sino a quando non riceve sul canale \"C1\" un valore, e quando lo riceve entrambi i processi continuano ad eseguire il proprio codice.\nPropriet\u00e0 del canale di comunicazione:"}
{"id": "131840", "revid": "287204", "url": "https://it.wikipedia.org/wiki?curid=131840", "title": "Afrikan Spir", "text": ""}
{"id": "131842", "revid": "746117", "url": "https://it.wikipedia.org/wiki?curid=131842", "title": "Veneti", "text": "I Veneti, a volte indicati anche come Venetici, Antichi Veneti o Paleoveneti per distinguerli dagli odierni abitanti del Veneto, furono una popolazione di lingua indoeuropea, che si stanzi\u00f2 nell'Italia nord-orientale dopo la met\u00e0 del II millennio a.C. sviluppando una propria originale civilt\u00e0 nel corso del millennio successivo.\nCaso unico tra i popoli coevi nell'Italia settentrionale, si pu\u00f2 stabilire una corrispondenza tra la popolazione e la cultura veneta: \u00e8 cio\u00e8 possibile attribuire agli antichi Veneti una precisa cultura materiale e artistica, sviluppatasi nel loro territorio di stanziamento, la Venezia. Questa \"facies\" culturale si svilupp\u00f2 durante un lungo periodo, per tutto il I millennio a.C., anche se nel tempo sub\u00ec diverse influenze, per cui di questa popolazione e identit\u00e0 la documentazione archeologica \u00e8 particolarmente ricca.\nI Veneti furono attestati, inizialmente, nell'area tra il Lago di Garda ed i Colli Euganei; in seguito si espansero fino a raggiungere confini simili a quelli del Veneto attuale, anche se bisogna considerare che la linea di costa del Mar Adriatico era pi\u00f9 arretrata rispetto ad oggi. Secondo i ritrovamenti archeologici (che concordano anche con le fonti scritte), i confini occidentali del loro territorio correvano lungo il Lago di Garda, quelli meridionali seguivano una linea che parte dal fiume Tartaro, segue il Po e raggiunge Adria, lungo il ramo estinto del Po di Adria, mentre quelli orientali giungevano fino al Tagliamento.\nOltre tale fiume erano insediate genti di ceppo illirico, anche se fino all'Isonzo la presenza veneta era tanto forte che si pu\u00f2 parlare di popolazione veneto-illirica. I confini settentrionali erano invece meno definiti e omogenei; il territorio veneto risaliva soprattutto i fiumi Adige, Brenta e Piave verso le Alpi, che fungevano comunque da confine naturale. La presenza veneta sulle Alpi \u00e8 attestata soprattutto nelle Dolomiti del Cadore, a Lagole.\nEtnonimo.\nAi Veneti ci si riferisce anche con i termini \"Venetici\", \"Heneti\" o \"Eneti\" (in greco antico \u1f18\u03bd\u03b5\u03c4\u03bf\u03af). Sebbene nella storiografia, sia antica sia moderna, si impieghi correntemente il termine \"Veneti\" in opere di carattere non specialistico si ricorre talvolta al prefisso \"paleo-\" (=\"antico\" &gt; \"Paleoveneti\"), alla perifrasi \"Veneti adriatici\" o all'espressione \"Venetici\" per distinguere il popolo dell'antichit\u00e0 dagli attuali abitanti della regione italiana del Veneto.\nIl nome \"Veneti\" ricorre frequentemente nelle fonti classiche. Erodoto ricorda gli \"Eneti\" tra le trib\u00f9 illiriche; Cesare scrive di avere sottomesso i \"Veneti\" dell'Armorica, gli unici tra i popoli della Gallia a padroneggiare l'arte nautica; Tacito e Plinio il Vecchio localizzano i \"Venedi\" lungo il corso della Vistola confinanti con i Bastarni, i Finni e i Sarmati mentre Claudio Tolomeo chiama \"Venedicus sinus\" il Golfo di Danzica; Pomponio Mela cita il lago di Costanza come \"Venetus lacus\"; infine \"Venetulani\" sono un popolo laziale scomparso, citato da Plinio il Vecchio.\nLa frequenza di questo etnonimo in diverse aree europee non va per\u00f2 spiegata con ipotetici legami storici e linguistici tra i diversi popoli che ne hanno fatto uso, quanto piuttosto con un'uguale derivazione, pi\u00f9 volte ripetuta in modo indipendente, dalla medesima radice indoeuropea \"*wen\" (\"amare\"). I \"Veneti\" (\"*wenetoi\") sarebbero pertanto gli \"amati\", o forse gli \"amabili\", gli \"amichevoli\".\nStoria.\nI Veneti emergono dalla civilt\u00e0 atestina, facies dell'et\u00e0 del Ferro, e la loro storia si pu\u00f2 dividere in due periodi: uno antico, che va dalle origini fino al V secolo a.C., in cui \u00e8 pi\u00f9 evidente l'originalit\u00e0 culturale veneta, e uno pi\u00f9 recente che va fino al I secolo d.C., che vede prima un influsso celtico, e poi una lenta assimilazione romana.\nNel periodo antico vi erano rapporti culturali con gli Etruschi sin dalla fase villanoviana, con la Grecia e l'Oriente. Nel periodo pi\u00f9 recente i Veneti vennero a contatto prevalentemente a occidente con i Galli: a ovest si stanziarono i Galli Cenomani (con cui si sarebbero alleati, insieme ai Romani), a sud i Boi (con cui invece furono sovente in guerra) e a nord-est i Carni, ad est e a sud-est rimasero prevalentemente in contatto con le popolazioni illiriche. Anche all'interno del Veneto vi fu qualche stanziamento di Galli, anche se in minima entit\u00e0, probabilmente non sempre di tipo pacifico. L'influsso culturale celtico divent\u00f2 comunque via via importante, e la cultura veneta lentamente mut\u00f2 e si adegu\u00f2 ai tempi. Successivamente divenne decisivo il contatto con la civilt\u00e0 romana, da cui quella veneta venne assimilata.\nLe origini.\nIl mito nella storiografia romana.\nSecondo la storiografia romana, i Veneti sarebbero stati una popolazione proveniente dalla Paflagonia, regione dell'Asia Minore sul Mar Nero. Essi furono da l\u00ec espulsi, e per questo parteciparono alla Guerra di Troia, dove l'anziano saggio Antenore implor\u00f2 i troiani stessi di restituire Elena ai Greci. A Troia mor\u00ec anche Pilemene, il comandante degli Eneti (venivano cos\u00ec chiamati), che, rimasti senza patria e senza guida, si rivolsero ad Antenore. Dopo varie vicende, questi li condusse ad approdare sulle coste occidentali del Mar Adriatico settentrionale. Qui la popolazione scacci\u00f2 gli Euganei, una popolazione locale che si rifugi\u00f2 nelle valli alpine e di cui oggi non rimangono tracce rilevanti.\nNel racconto di Virgilio, Antenore viene addirittura presentato come fondatore di Padova. Ai Veneti viene associato pure Diomede, eroe divinizzato, il quale avrebbe fondato, oltre a Spina, anche l'importante citt\u00e0 portuale di Adria che, pur avendo origini venete, \u00e8 pi\u00f9 conosciuto come emporio greco, come centro etrusco e successivamente gallico.\nPlinio il Vecchio parla dei Veneti riferendo ci\u00f2 che aveva scritto Catone: \nStrabone invece riporta un'ipotesi diversa, ovvero che i Veneti fossero una popolazione celtica: questo, perch\u00e9 egli era a conoscenza dell'esistenza di una popolazione portante lo stesso nome, i Veneti dell'Armorica (l'odierna Bretagna).\nLe ipotesi della storiografia moderna.\nLe fonti antiche concordano nel parlare dei Veneti come di una popolazione giunta nella sua sede storica da una regione orientale, che raggiunse via mare l'Adriatico settentrionale e sbarc\u00f2 nella costa occidentale; qui respinsero pi\u00f9 a nord la popolazione nativa. Se l'ipotesi che vede nei Veneti una popolazione orientale, frazionata e dispersa dopo un'ampia diaspora, \u00e8 abbastanza realistica, non lo \u00e8 affatto l'ubicazione della loro patria originaria in un'area di cultura greca, e nemmeno la narrazione di uno spostamento via mare.\nPer lungo tempo, la storiografia moderna ha accettato l'ipotesi, ispirata ad Erodoto, di una filiazione illirica dei Veneti, che sarebbero quindi stati il ramo pi\u00f9 occidentale di quell'insieme di popolazioni indoeuropee. Nelle sue \"Storie\", lo storico greco parla degli come di una parte del popolo illirico, stanziata presso l'Adriatico. La tesi dell'illiricit\u00e0 dei Veneti, sostenuta principalmente da Carl Pauli a fine XIX secolo, continu\u00f2 a essere largamente condivisa anche quando, nella prima met\u00e0 del XX secolo, Vittore Pisani e Hans Krahe dimostrarono che Erodoto si riferiva in realt\u00e0 a una trib\u00f9 illirica stanziata nella Penisola balcanica, e non in area italica.\nRicerche su materiale linguistico hanno portato ad escludere una filiazione illirica per i Veneti, secondo quanto proposto gi\u00e0 negli anni quaranta dallo stesso Krahe. Dopo un'iniziale proposta di legare la lingua venetica alle lingue italiche osco-umbre, ha in seguito trovato maggior credito il riconoscimento del venetico come parte della famiglia latino-falisca, comprendente anche il latino. Su questo punto, tuttavia, l'indagine dell'indoeuropeistica \u00e8 ancora aperta come riconosce prudentemente, ad esempio, Francisco Villar.\nLa ricerca moderna, in questo modo, si \u00e8 trovata in sostanziale accordo con quanto sostenuto gi\u00e0 dalla storiografia latina: i Veneti condividono con i Latini una comune origine protostorica, anche se non attraverso quel comune legame con l'Antica Grecia (e con Troia in particolare) postulato dai Romani mediante il mito di Antenore. L'insieme indoeuropeo veneto-latino si era formato come gruppo a s\u00e9 in un'area dell'Europa centrale, probabilmente ubicato entro i confini dell'odierna Germania e parte di un vasto \"continuum\" indoeuropeo esteso nell'Europa centro-orientale fin dagli inizi del III millennio a.C. Da qui mosse verso sud nel corso del II millennio a.C., probabilmente intorno al XV secolo a.C.; mentre una parte di queste genti prosegu\u00ec fino all'odierno Lazio (i Latini), il gruppo che avrebbe dato origine ai Veneti si insedi\u00f2 a nord del Golfo di Venezia e l\u00ec si attest\u00f2 definitivamente.\nCaratteri dell'insediamento veneto.\nI migranti che giunsero nell'area veneta dalle regioni nord-orientali erano pi\u00f9 probabilmente piccoli gruppi di colonizzatori, piuttosto che un'ingente massa di popolazione. Al di l\u00e0 delle questioni sulla loro origine, i Veneti erano di cultura articolata, abili guerrieri e commercianti arrivati. \u00c8 probabile che i nuovi colonizzatori si siano sovrapposti alla popolazione nativa (gli Euganei preindoeuropei).\nL'apogeo (VIII-II secolo a.C.).\nI Veneti crearono una cultura unitaria che ebbe il suo massimo sviluppo tra l'VIII e il II secolo a.C., una cultura nettamente differenziata rispetto alle altre dell'Italia protostorica. Peculiarit\u00e0 di questa popolazione, presente in tutto il territorio in cui erano stanziati, erano soprattutto le produzioni bronzee e fittili, le forti credenze religiose, le espressioni artistiche, l'agricoltura, armature e vestiti, lo strutturarsi di nuclei prima protourbani e quindi urbani e l'allevamento di bestiame.\nL'integrazione nel mondo romano.\nLa regione cispadana era abitata nel III secolo a.C. da numerose popolazioni bellicose: in particolare dai Galli, che a partire dal secolo precedente avevano fatto irruzione nella regione. In contrasto con loro, i Romani si rivolsero, per ottenere aiuto, ai Veneti, poich\u00e9 li ritenevano consanguinei per via della leggenda di Antenore. Romani e Veneti stabilirono quindi rapporti di amicizia e di alleanza (gi\u00e0 nel 283 a.C. il Senato romano aveva stretto un patto con i Veneti ed i Galli Cenomani per rallentare l'invasione gallica). Probabilmente i contatti avevano avuto inizio pi\u00f9 anticamente, gi\u00e0 nel 390 a.C.: quando i Galli Senoni di Brenno occuparono la stessa Roma, fu forse proprio grazie ad un'azione diversiva dei Veneti che potrebbero essere stati costretti a venire a patti con i Romani.\nNel 225 a.C. i Romani mandarono ambasciatori presso i Veneti ed i Galli Cenomani per stringere un'alleanza contro i Galli Boi e gli Insubri, che minacciavano le frontiere romane, ed essi rimasero dalla parte romana anche durante la Seconda guerra punica, mentre tutte le altre popolazioni galliche si erano schierate con Cartagine. Al termine della guerra, per poter completare la sottomissione della Gallia cisalpina (Galli e Liguri non accettavano la supremazia romana), Roma cominci\u00f2 una vera e propria guerra di conquista, sempre sostenuta da Veneti e Cenomani. \u00c8 probabile che in questo momento storico i Veneti fossero legati ai Romani tramite \"amicitia\", diversamente dai Galli legati a Roma dal \"foedus\": questo legame era utilizzato soprattutto negli Stati ellenistici, e prevedeva la neutralit\u00e0, che poteva diventare alleanza solo in via eccezionale.\nI Veneti non appaiono come un popolo bellicoso e non furono coinvolti in battaglie o guerre importanti. Tuttavia non furono isolati, anzi intrattennero rapporti commerciali e culturali con la vicina Etruria e mutuarono certe caratteristiche artistico-sociali dai mercanti greci delle colonie. Ebbero con Roma rapporti amichevoli e si giovarono dell'aiuto della citt\u00e0 laziale per allontanare la minaccia costituita dall'invasione dei Galli: in cambio di protezione, permisero ai Romani di stabilirsi pacificamente nel loro territorio e, in definitiva, di colonizzarlo costruendo strade, ponti e villaggi. Il Veneto non venne quindi conquistato con la forza dai Romani, ma fu inglobato pacificamente e, con il tempo, la cultura veneta si perse e venne sostituita (in parte assimilata) dalle usanze di Roma.\nSociet\u00e0.\nVillaggi e abitazioni.\nI Veneti si stanziarono dapprima in piccoli villaggi, principalmente tra l'Adige e il Lago di Garda, ma anche nelle zone prealpine della Valbelluna, essendo allora la pianura Padana ricoperta da boschi e zone paludose. Una delle maggiori necropoli venete, perfettamente conservata, si trova infatti a Mel, tra Belluno e Feltre. I centri abitati sorgevano lungo i corsi d'acqua su dossi sabbiosi (dato che la sabbia \u00e8 molto permeabile e si asciugava velocemente) e sulle colline. I centri abitati erano costituiti di poche capanne rettangolari raggruppate e collegate le une alle altre; quando il villaggio si espandeva, si costruivano abitazioni con pi\u00f9 ambienti, e con parti riservate ad attivit\u00e0 artigiane.\nLe case erano formate da pareti con uno scheletro in legno, che veniva solitamente ricoperto di argilla, mentre la base era in pietra, in modo da ridurre l'umidit\u00e0. I pavimenti erano di argilla battuta, mentre il tetto era di paglia. Il cuore delle abitazioni era il focolare, realizzato da una base di argilla sulla quale erano stesi frammenti di ceramiche e ciottoli (in modo che trattenessero il calore, agendo da isolante); attorno a esso si raggruppava la famiglia. I centri maggiori erano dotati anche di porti: non solo quelli lungo la costa, ma anche quelli situati lungo fiumi con sufficiente portata d'acqua. In quest'ultimo caso veniva scavata una rete di canali, consentendo cos\u00ec l'attracco di barche.\nSempre attorno ai centri pi\u00f9 grossi i Veneti iniziarono il disboscamento delle foreste, e si organizzarono in centri abitati sempre pi\u00f9 grossi, soprattutto lungo i fiumi Adige, Brenta e Piave. Le maggiori citt\u00e0 furono Este, Altino, Padova, Montebelluna, Oppeano e Gazzo Veronese.\nLe abitazioni sorte in aree montane erano differenti rispetto a quelle costruite in pianura o collina: si trattava di case seminterrate, con fondamenta in pietra ed elevazione in legno, esposte preferibilmente verso sud, in modo da ricevere la maggior quantit\u00e0 possibile di luce e calore.\nCommercio.\nForti erano i contatti commerciali con il mondo greco, sia diretto sia mediato dai popoli dell'Italia meridionale, con l'Etruria e con le realt\u00e0 vicino-orientali. Raffinati bronzetti giungevano dall'Etruria e dalla Grecia, perle colorate in pasta vitrea dalla zona del Caucaso, i pendenti in faience testimoniano contatti con l'Egitto, i manufatti in ceramica (daunia, ionica, attica a figure nere e rosse) con ricchi apparati figurativi mostrano come le coste dell'alto Adriatico fossero frequentate da naviganti provenienti dai pi\u00f9 lontani lidi del Mediterraneo.\nAbbigliamento.\nDai reperti archeologici, tra i quali abbondano le rappresentazioni di sacerdoti, capi e notabili, si pu\u00f2 inferire che i Veneti portavano grandi mantelli di lana pesante, che venivano appoggiati sulle spalle. Sotto il mantello, donne e uomini portavano una tunica di stoffa (pi\u00f9 leggera rispetto al mantello), con maniche che potevano essere lunghe o corte, simili a quelle portate da Romani ed Etruschi. Nelle donne la tunica era spesso trattenuta da un cinturone (il quale veniva utilizzato anche dagli uomini e dai ragazzi), da cui, nella parte inferiore, si formavano delle pieghe. In alcuni casi esse vi sovrapponevano dei grembiuli. Le donne portavano anche, in testa o sulle spalle, uno scialle (o mantellina), simile a quello utilizzato in Veneto (soprattutto a Venezia e nella fascia montana) fino al Novecento. I Veneti portavano anche i cappelli, segni di distinzione e dalla tesa larga e rialzati sui bordi, stivali, utilizzati soprattutto per cavalcare, e calzature a punta. Dalle immagini pervenuteci si pu\u00f2 vedere come era usanza maschile radersi il capo.\nSono arrivati sino ad oggi anche numerosi ornamenti del vestiario, come spilloni, pendagli, fibule, collane, braccialetti e orecchini, realizzati anche con materiali preziosi come oro, argento, corallo, ambra e perle.\nArmi.\nI guerrieri portavano inizialmente scudi rotondi simili a quelli degli opliti greci, elmi a calotta bassa e con una cresta, e venivano spesso rappresentati con lance a punta larga. Successivamente si diffusero grandi spade, scudi di forma ovoidale ed elmi simili a quelli utilizzati dai Galli.\nReligione.\nNon vi sono molte notizie scritte circa la religione veneta, ma sono stati ritrovati numerosi luoghi di culto, necropoli e materiale votivo. I luoghi di culto non erano quasi mai situati in edifici chiusi, ma i riti si svolgevano solitamente in boschi sacri, in luogo libero da vegetazione e circondato da grandi alberi. All'interno si svolgevano processioni con canti e danze sacre, e all'interno di piccole edicole in legno vi erano rappresentazioni sacre. La quantit\u00e0 dei siti fa presumere l'esistenza di una classe sacerdotale, il cui compito era l'accensione dei fuochi sacri e i sacrifici animali, oltre a quello di scrivere (la scrittura era un privilegio di pochi).\nNelle necropoli venete si possono distinguere i doni modesti dei ceti meno abbienti e quelli dei pi\u00f9 ricchi, i quali venivano depositati insieme alle spoglie come corredo funebre. Il corpo del defunto veniva cremato e le ceneri erano poste in apposite urne e, durante la sepoltura, si offrivano alle divinit\u00e0 cibo e bevande (si praticava, dunque, il rito del banchetto funebre). Si \u00e8 a conoscenza della presenza del culto degli elementi naturali, e in particolare dell'acqua medicamentaria (o per lo meno ritenuta tale), mediante la quale la divinit\u00e0 interveniva dando la guarigione: la cerimonia prevedeva la richiesta di guarigione da parte del malato, una processione e quindi vi erano le offerte a qualche idolo.\nAd Este \u00e8 stata rinvenuta una lamina da cui si pu\u00f2 ricavare il nome di una divinit\u00e0: Reitia, dea guaritrice, della natura, protettrice delle nascite e dea della fertilit\u00e0. Essa viene rappresentata con i tipici abiti veneti e con in mano la chiave per aprire la porta dell'aldil\u00e0.\nLingua.\nLa lingua dei Veneti, detta dai linguisti lingua venetica o semplicemente lingua veneta, \u00e8 documentata da iscrizioni risalenti a un arco di tempo compreso tra il VI e il I secolo a.C. e redatte prima in un alfabeto etruscoide (dal quale differiva per varie aggiunte, per esempio quella della vocale /o/), poi in alfabeto latino (entrambi derivati da quello greco). Questa lingua \u00e8 di classificazione incerta; tuttavia, condivide numerosi tratti fonetici e morfologici con il latino, tanto da condurre Giacomo Devoto e diversi altri studiosi a ipotizzare una parentela genetica tra i due idiomi, giunti in Italia nel corso di uno stesso movimento migratorio di elementi indoeuropei dall'Europa centrale o centro-orientale. L'introduzione della scrittura con un alfabeto etrusco settentrionale risale ad un'epoca intorno al 600 a.C.\nCultura.\nArte.\nPeculiare dei Veneti era la cosiddetta \"arte delle situle\". Queste situle venivano create tramite la lavorazione del bronzo in lamine, che venivano modellate e ricongiunte a formare non solo situle, ma anche pi\u00f9 in generale vasi, coperchi, cinture e foderi di pugnali e spade. Le lamine venivano lavorate a sbalzo, ovvero l'artista batteva la lamina dal rovescio, facendo cos\u00ec sollevare al diritto le forme volute, creando un bassorilievo.\nCon i Veneti si pass\u00f2 per la prima volta dalla raffigurazione geometrica a quella di figure naturali e umane, come si pu\u00f2 vedere nell'importante \"Situla Benvenuti\". Questa situla, della quale manca la parte inferiore (che terminava in un basso piede svasato), era parte del corredo funebre di una tomba femminile, scoperta nella necropoli Benvenuti. Essa \u00e8 il primo e pi\u00f9 importante esempio di situla con raffigurazioni umane. Sono visibili tre fasce in cui sono rappresentate uomini, attivit\u00e0 umane (guerra, gare, commercio) e figure mitologiche. Situle, cinturoni, elmi, laminette presentano sulle superfici motivi decorativi legati alla realt\u00e0 quotidiana, ai commerci, alle attivit\u00e0 agricole, alla ritualit\u00e0, alla guerra insieme con animali fantastici di derivazione orientale.\nGli unici precedenti\u00a0\u2013 soltanto per ci\u00f2 che riguarda la forma\u00a0\u2013 delle situle venetiche sono manufatti orientali e centro-europei. Per quanto riguarda, invece, i soggetti raffigurati, l'unico precedente \u00e8 il tintinnabulo della \"Tomba degli ori\" di Bologna, del VII secolo a.C. Quest'arte nacque probabilmente in ambito veneto, dove si svilupp\u00f2 per secoli passando da forme pi\u00f9 naturali a forme pi\u00f9 artificiose, in un certo senso \"barocche\". Gli ultimi esempi ad oggi conosciuti di questa arte sono le laminette dei donari.\nIl cavallo, chiamato \"Ekvo\" dai Veneti antichi, animale-totem della protostoria dell'Europa, gioc\u00f2 nella loro cultura un ruolo di prim'ordine. Questi animali erano allevati per la loro valenza economica e come simbolo di predominio aristocratico e militare. I cavalli dei Veneti erano noti per la loro abilit\u00e0 nella corsa ed erano spesso riprodotti negli \"ex voto\", nelle aree pi\u00f9 sacre. Centinaia di bronzetti a forma di cavallo o di cavaliere su cavallo provengono dai luoghi di culto dei Veneti. Al cavallo erano riservati appositi spazi di sepoltura nelle necropoli. Il cavallo compare in vari manufatti come immagine simbolica o elemento decorativo nonch\u00e9 in alcune sepolture (come quella del Piovego, VI-V sec. a. Cr.) insieme all'uomo che di lui si era preso cura in vita."}
{"id": "131843", "revid": "1543377", "url": "https://it.wikipedia.org/wiki?curid=131843", "title": "Francavilla d'Ete", "text": "Francavilla d'Ete \u00e8 un comune italiano di 929 abitanti della provincia di Fermo nelle Marche.\nGeografia fisica.\nFrancavilla d'Ete sorge sulla cima di un colle, situato tra le valli dei fiumi Fosa e Ete morto. Il nucleo urbano originale \u00e8 lo stesso che si conserva oggi, con la piazza principale che ha sostituito la struttura dell'antico castello. Il territorio collinare che circonda Francavilla degrada verso il mare ad est e cede il passo alla catena montuosa dei Sibillini ad ovest.\nStoria.\nLe origini del primo agglomerato urbano sono fatte risalire dalle fonti all'anno 1140, quando le servit\u00f9 padronali dei Conti di Gualdrama e Montirone fuggirono per nascondersi sul Monte Tiziano, dove ora sorge Francavilla, per dare origine ad un agglomerato libero da servit\u00f9, per l'appunto \"franco\", da cui probabilmente il nome Francavilla.\nIl Capitano di Ventura Averardo della Campana la occup\u00f2 nel 1385 con una milizia di 4.000 fanti e balestrieri, impossessandosi del Castello, la cui originaria struttura ha dato vita all'attuale struttura urbanistica ovoidale della piazza principale. La citt\u00e0 di Fermo, al fine di ricondurla sotto la propria giurisdizione, pag\u00f2 3.000 ducati e liber\u00f2 cos\u00ec Francavilla ed il suo castello. Carlo Malatesta la assal\u00ec a colpi di bombarde nel 1413.\nL'11 settembre 1863, venne aggiunto il suffisso \"d'Ete\" al nome per diversificarlo da omonime localit\u00e0 esistenti in Italia, tale suffisso proviene da Ete morto, che \u00e8 il nome del piccolo torrente che scorre ai piedi di Francavilla.\nAd oggi Francavilla d'Ete \u00e8 una cittadina che fa parte della nuova provincia di Fermo. Precedentemente era parte della provincia di Ascoli Piceno, costituendone l'ultimo comune a nord, al confine con la provincia di Macerata.\nMonumenti e luoghi d'interesse.\nAttualmente il paese conserva resti evidenti di mura e ben tre dei sei torrioni rompitratta originari, oltre ad una porta dell'antico castello. La porta \u00e8 stata rimaneggiata e trasformata, nelle sue linee originali, tanto da apparire simile ad un arco trionfale settecentesco, munita di lesene e cornici. Nella chiesa di San Rocco si conservano due affreschi del '500 attribuiti a Vincenzo Pagani. La chiesa di San Pietro \u00e8 stata progettata nel XIX secolo dall'architetto Giuseppe Sacconi e la sua facciata \u00e8 parzialmente incompleta.\nSociet\u00e0.\nLingue e dialetti.\nLa popolazione di Francavilla, a causa della collocazione geografica del territorio comunale, a cavallo tra la provincia di Ascoli Piceno e quella di Macerata e a ridosso dell'Appennino, parla un dialetto particolarmente complesso e le cui inflessioni subiscono l'influenza del maceratese, dell'ascolano, del sambenedettese e dell'umbro. Studi di linguistica trovano un filone comune tra i dialetti del basso marchigiano, dell'Umbria meridionale e della Valle Latina. Attualmente la popolazione pi\u00f9 giovane utilizza un linguaggio solo parzialmente aderente al dialetto tradizionale. La popolazione pi\u00f9 anziana conserva invece la tradizione del dialetto puro, che risulta di difficile comprensione. In ogni caso negli ambiti familiari, al contrario di molte altre realt\u00e0 nazionali, \u00e8 ancora molto diffuso l'uso del dialetto, a prescindere dall'estrazione sociale ed economica.\nGeografia antropica.\nFa parte dell'Area Vasta n. 4 di Fermo, dell'Azienda Sanitaria Unica Regionale delle Marche (A.S.U.R. Marche).\nSuddivisioni storiche.\nIl territorio di Francavilla \u00e8 suddiviso per consuetudine in contrade:\nEconomia.\nAncora forte \u00e8 nel territorio di Francavilla la presenza di aziende agricole, prevalentemente a carattere familiare, ma che negli anni hanno saputo affacciarsi a mercati pi\u00f9 ampi. L'industria calzaturiera, dopo la forte crisi degli anni passati, ha visto ridimensionata la sua presenza nel territorio, pur costituendo ancora un'importante fonte di reddito. In ogni caso Francavilla, pur essendo un centro molto piccolo, racchiude nel suo territorio importanti aziende che producono scatole cartone ondulato, carta da macero, prodotti derivati dall'allevamento del bestiame e sono presenti notevoli imprese edili e una emittente radiofonica privata.\nSport.\nLa societ\u00e0 sportiva di calcio locale, il Francavilla Football Club, fu fondata nel 1998 e iscritta quell'anno alla Terza Categoria. I colori sociali sono il bianco e il rosso, come il gonfalone del comune. Nel 2007 la squadra ha militato nel campionato di Prima Categoria, categoria in cui gioca tuttora. Oltre alla squadra di calcio c'\u00e8 anche una squadra di calcio a 5, l'ASD Croce Verde Francavilla d'Ete che gioca nel campionato UISP."}
{"id": "131844", "revid": "9282", "url": "https://it.wikipedia.org/wiki?curid=131844", "title": "Gheorghios Maniakis", "text": ""}
{"id": "131847", "revid": "124470840", "url": "https://it.wikipedia.org/wiki?curid=131847", "title": "Lavandula", "text": "Lavandula \u00e8 un genere di piante spermatofite dicotiledoni appartenenti alla famiglia delle Lamiaceae, dall'aspetto di piccole erbacee annuali o perenni dalla tipica infiorescenza a spiga. \u00c8 l'unico genere della trib\u00f9 Lavanduleae .\nEtimologia.\nIl nome comune \"lavanda\" con il quale siamo abituati a chiamare queste piante (ma anche quello scientifico \"Lavandula\") \u00e8 stato recepito nella lingua italiana dal gerundio latino del verbo \"lavare\" (\"lavandus, lavanda, lavandum\" = \"che deve essere lavato\") per alludere al fatto che queste specie erano molto utilizzate nell'antichit\u00e0 (soprattutto nel Medioevo) per detergere il corpo.\nIl nome scientifico del genere \u00e8 stato proposto per la prima volta dal botanico francese Joseph Pitton de Tournefort (Aix-en-Provence, 5 giugno 1656 \u2013 Parigi, 28 dicembre 1708) e fissato definitivamente da Linneo (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2: 572. 1753\" del 1753. Il nome scientifico della trib\u00f9 \u00e8 stato definito dal botanico italiano, di origine franco-inglese Th\u00e9odore (italianizzato in Teodoro) Caruel (Chandernagor, 27 giugno 1830 \u2013 Firenze, 4 dicembre 1898) nella pubblicazione \"Flora Italiana. Firenze - 6: 53. Sep 1884.\" del 1884.\nDescrizione.\nLe specie di questo genere hanno un portamento arbustivo o subarbustivo o cespitoso-arbustivo oppure raramente erbaceo di breve durata. Queste piante sono fortemente aromatiche. L'indumento pu\u00f2 essere glabro o variamente pubescente talvolta con peli stellati. La forma biologica prevalente (almeno per le specie della flora spontanea italiana) \u00e8 nano-fanerofite (NP), ossia sono piante perenni e legnose, con gemme svernanti poste ad un'altezza dal suolo tra i 30\u00a0cm e i 2 metri.\nRadici.\nLe radici sono perlopi\u00f9 legnose.\nFusto.\nI fusti in genere sono eretti e ramificati oppure semplici; non sono rigidi con cortecce bruno-rossastre oppure sempreverdi. \nFoglie.\nLe foglie lungo il caule sono disposte in modo opposto; spesso si trovano fascicolate alla base della pianta. Le foglie sono colorate di verde cinereo. La lamina pu\u00f2 essere intera lineare, lanceolata o pennatifida/pennatosetta.\nInfiorescenza.\nLe infiorescenze sono terminali con i fiori raggruppati in sottili spighe tirsoidi alla fine di lunghi scapi. Nell'infiorescenza sono presenti delle brattee persistenti a volte anche colorate e disposte in modo opposto o a spirale; mentre le bratteole sono minute o assenti. Il numero dei fiori disposti a verticilli varia da 2 a 10 oppure uno solo ma in questo caso senza bratteole. I fiori sono sessili o pedicellati.\nFiori.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla - androceo \u2013 gineceo) e pentameri (5-meri: la corolla e il calice sono a 5 parti).\nFrutti.\nIl frutto \u00e8 uno schizocarpo composto da 4 nucule glabre e lisce. Le nucule sono provviste di areole ed hanno delle varie forme, dimensioni e colori. La deiscenza \u00e8 basale o laterale.\nDistribuzione e habitat.\nLe specie del genere \"Lavandula\" sono diffuse nel bacino del Mediterraneo (anche nell'areale della Macaronesia), nell'Africa del Nord e nell'Asia dalla Penisola Arabica fino all'India. L'habitat \u00e8 quello tipico da temperato a subtropicale.\nSpecie della zona alpina.\nDelle 5 specie spontanee della flora italiana 2 vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine.\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie; il genere \"Lavandula\" \u00e8 descritto nella trib\u00f9 Lavanduleae (di cui \u00e8 l'unico genere) che appartiene alla sottofamiglia Nepetoideae.\nIn passato questo genere era incluso nella sottotrib\u00f9 \"Lavandulinae\" a sua volta descritta nella trib\u00f9 \"Ocimae\" . Il genere composto da una quarantina di specie viene suddiviso in sette sezioni. Di queste solamente tre (con 5 specie) interessano la flora spontanea italiana (vedere il paragrafo \"Specie spontanee italiane\"). All'interno della sottofamiglia, in base a ricerche filogenetiche di tipo molecolare, il genere risulta in posizione basale e quindi \"gruppo fratello\" del resto della sottofamiglia.\nIl numero cromosomico delle specie di questo genere \u00e8 2n = 18, 24, 30, 36, 42 e 54.\nSpecie spontanee italiane.\nPer meglio comprendere ed individuare le varie specie del genere (solamente per le specie spontanee della flora italiana) l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una specie dall'altra):\nSpecie Euro-mediterranee.\nIn Europa e nell'areale del Mediterraneo sono presenti le seguenti specie:\nElenco completo delle specie.\nIl genere \"Lavandula\" comprende le seguenti specie:\nIbridi.\nSono noti i seguenti ibridi naturali:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nPropriet\u00e0 terapeutiche e cosmetiche.\nLa lavanda \u00e8 conosciuta fin dai tempi pi\u00f9 antichi per le sue propriet\u00e0 antiemetiche, antisettiche, analgesiche, battericide, vasodilatatorie, antinevralgiche, per i dolori muscolari ed \u00e8 considerata un blando sedativo. L'olio essenziale di lavanda \u00e8 l'olio eterico pi\u00f9 utilizzato in profumeria.\nIn aromaterapia, viene utilizzata come antidepressivo, tranquillizzante, equilibrante del sistema nervoso, come decongestionante contro i raffreddori e l'influenza. Inoltre viene ritenuta efficace per abbassare la pressione arteriosa, per ridurre i problemi digestivi ed \u00e8 miscelata con altre sostanza omeopatiche per curare il mal di schiena e il mal d'orecchie.\nQualche goccia di olio essenziale, aggiunta nell'acqua del bagno, aiuta a rilassare. Per uso cosmetico, se utilizzata nell'ultimo risciacquo, quando si lavano i capelli, oltre che dare un profumo delizioso, aiuta a combattere i capelli grassi.\nI fiori di lavanda, contrariamente a tante altre specie, conservano a lungo il loro aroma anche se secchi. \u00c8 infatti consuetudine mettere dei sacchetti di tela nei cassetti per profumare la biancheria. La pianta, che era gi\u00e0 nota agli antichi, veniva usata anche per la preparazione di talismani e portafortuna, legati a pratiche magiche ed esoteriche."}
{"id": "131852", "revid": "439868", "url": "https://it.wikipedia.org/wiki?curid=131852", "title": "Clive Granger", "text": "Insieme con Robert Engle, \u00e8 stato nel 2003 vincitore del Premio della Banca di Svezia per le scienze economiche in memoria di Alfred Nobel (Premio Nobel per l'economia).\nBiografia.\nDi nascita gallese, Clive Granger \u00e8 stato studente dell'Universit\u00e0 di Nottingham (Inghilterra), dove in seguito divenne professore ordinario. Trascorse in tutto 22 anni a Nottingham, prima di trasferirsi, nel 1974, alla UCSD. Nel 2005, l'edificio dell'Universit\u00e0 di Nottingham che ospita i dipartimenti di Economia e Geografia \u00e8 stato ribattezzato Sir Clive Granger Building, in onore del suo conseguimento del premio Nobel.\nI principali contributi teorici di Clive Granger sono incentrati sulla relazione tra diverse variabili finanziarie/economiche nel tempo. Granger ha mostrato che i metodi statistici tradizionali possono condurre a conclusioni errate, se applicati a variabili caratterizzate da non-stazionariet\u00e0, ossia che tendono a variare nel tempo, senza ricondursi a una qualche media, costante, di lungo periodo. Ha inoltre mostrato come sia possibile combinare diverse variabili non stazionarie, ottenendo una nuova variabile caratterizzata da stazionariet\u00e0; questa propriet\u00e0 \u00e8 nota come \"cointegrazione\". Questa scoperta ha non solo portato a importanti sviluppi nella statistica e nell'econometria, ma ha inoltre consentito di riconciliare la teoria della macroeconomia col dato empirico. Clive Granger ha inoltre sviluppato una nozione statistica formale di causalit\u00e0, comunemente indicata come \"causalit\u00e0 di Granger\"."}
{"id": "131854", "revid": "72396", "url": "https://it.wikipedia.org/wiki?curid=131854", "title": "Giradischi", "text": "Il giradischi \u00e8 un apparecchio elettrico di riproduzione sonora costituito da un piatto rotante, sul quale porre un disco che verr\u00e0 letto da un braccio dotato di puntina scorrendo sugli appositi solchi. Esso \u00e8 un'evoluzione del grammofono, che, inventato nella seconda met\u00e0 del XIX secolo da Emile Berliner, sostitu\u00ec il cilindro del fonografo con un disco fonografico.\nStoria.\nIl fonoautografo.\nLa prima invenzione nota di fonografo fu il \"fonoautografo\", ideato da Edouard-Leon Scott de Martinville e brevettato il 25 marzo 1857. Era in grado di trascrivere graficamente le onde sonore su un mezzo visibile, ma non c'era modo di riprodurre il suono registrato. L'apparecchio era costituito da un corno che concentrava il suono su una membrana cui era fissata una setola di pelle di maiale. Inizialmente il mezzo di scrittura era un vetro annerito col fumo, su cui la setola incideva il tracciato. Successivamente fu impiegato un foglio di carta annerito fissato su un cilindro, una soluzione simile a quella adottata successivamente da Edison. In un'altra soluzione era utilizzato un rotolo di carta. L'impiego era limitato come strumento di laboratorio per studi di acustica, con funzione simile al moderno oscilloscopio.\nLo scienziato francese Charles Cros present\u00f2 il 18 aprile 1877 una teoria sul funzionamento di un ipotetico fonografo, ma non realizz\u00f2 alcun apparecchio pratico.\nIl fonografo.\nThomas Alva Edison annunci\u00f2 l'invenzione del fonografo il 21 novembre 1877 e ne diede una dimostrazione pratica il 29 novembre. Il brevetto venne depositato il 19 febbraio 1878 (US Pat. No. 200521).\nLa prima frase che Edison incise canticchiando, come prova del funzionamento del suo fonografo, fu una nota filastrocca inglese chiamata \"Mary had a little lamb\" (Mary aveva un agnellino).\nI primi fonografi di Edison usavano come supporto di registrazione un cilindro e sfruttavano un movimento verticale dello stilo.\nLa pressione sonora era tradotta in profondit\u00e0 di incisione del solco.\nSuccessivamente si dimostr\u00f2 possibile registrare su un tracciato a spirale su un disco, ma Edison si concentr\u00f2 sul cilindro perch\u00e9 questo offriva una velocit\u00e0 tangenziale costante, che Edison riteneva \"scientificamente corretta\".\nIl brevetto di Edison prevedeva che il suono venisse impresso (\"embossed\").\nFu solo nel 1889 che la registrazione per incisione (\"engraved\") fu brevettata da Bell e Tainter. Successivamente fu utilizzata la modulazione laterale del solco da parte di Berliner.\nI supporti per la riproduzione.\nL'incisione su un cilindro o su un disco non ha potenzialmente influenza sulla fedelt\u00e0 del suono. Nel cilindro la velocit\u00e0 tangenziale \u00e8 costante mentre nel disco, a velocit\u00e0 angolare costante, la velocit\u00e0 tangenziale \u00e8 maggiore alla periferia e progressivamente minore all'interno.\nSebbene il metodo di incisione di Edison sia superiore a quello di Berliner, il disco offre diversi vantaggi commerciali:\nBerliner sostenne e ottenne che la sua tecnologia era cos\u00ec differente da quella di Edison che non era necessario pagare alcuna royalty.\nDopo varie sperimentazioni, Berliner lanci\u00f2 commercialmente l'apparecchio e i primi dischi nel 1892. I dischi avevano un diametro di 12,7\u00a0cm (5\") e registrati su un solo lato. Nel 1895 furono introdotti i dischi da 17,5\u00a0cm (7\") seguiti nel 1901 da quelli da 25\u00a0cm (10\"). Tra gli anni 1890 e i primi anni venti erano in commercio sia registrazioni su disco sia su cilindro, riproducibili su un'ampia gamma di apparecchi venduti. Nel 1908 il disco inciso su due lati incontr\u00f2 il favore del pubblico e cos\u00ec la tecnologia del disco ebbe sempre maggiore diffusione, anche grazie ai costi pi\u00f9 contenuti. Edison, seppur riluttante, si convert\u00ec al disco nel 1912, e cess\u00f2 la produzione dei cilindri nel 1929.\nNel 1924 venne messo in commercio il \"panatrope\", il primo giradischi elettrico dotato di amplificazione a valvole. I dischi a incisione laterale di Berliner erano gli antenati dei dischi in vinile a 45 e 33 giri, e gli altri tipi in uso nel XX secolo. Nel dicembre 1925 il grande successo commerciale della radio, notevolmente evolutasi, segn\u00f2 una prima crisi del fonografo, portando diversi distributori al fallimento.\nMigliorando la qualit\u00e0 del suono e ampliando l'offerta, le grandi case discografiche riuscirono a risollevare le vendite entro la fine degli anni trenta, di nuovo in crisi con l'arrivo della grande depressione.\nPrincipio di funzionamento.\nMentre i primi fonografi erano in grado di registrare e riprodurre il suono, successivamente si sono nettamente distinte le macchine per l'incisione dei dischi e gli apparecchi per la loro riproduzione.\nI giradischi diffusi tra il pubblico sono esclusivamente in grado di leggere i dischi pre-incisi.\nIncisione.\nLa macchina per l'incisione dei dischi \u00e8 una specie di tornio. Su un piatto fatto ruotare a velocit\u00e0 rigorosamente costante, viene fissato un disco in materiale facilmente lavorabile (in origine era usata la cera). La puntina di incisione viene traslata lentamente dalla periferia verso il centro in modo da incidere una spirale ed \u00e8 contemporaneamente fatta vibrare da un elettromagnete (due nel sistema stereofonico) e in tal modo il suono viene inciso sotto forma di modulazione dello scostamento del centro del solco dal percorso radiale del solco senza suono.\nPer ovviare all'impossibilit\u00e0 fisica di trasferire in modo meccanico nel solco inciso tutto l'intervallo di frequenze dei suoni percepiti dall'orecchio (20\u00a0Hz-20 kHz), il segnale, prima di essere inciso, viene equalizzato ovvero, tramite un filtro elettrico, vengono attenuate le frequenze basse, che altrimenti modulerebbero lo scostamento laterale del centro del solco in modo eccessivo, ed esaltate quelle alte, le quali, data la loro piccola ampiezza, non riuscirebbero a modulare il solco; ovviamente, in fase di riproduzione, un filtro analogo, con caratteristiche invertite, si incarica di restituire la dinamica originale del segnale in transito, e la precisione dei valori dei componenti del filtro (resistori e condensatori) concorre a determinare il grado di fedelt\u00e0 del segnale trattato.\nIl disco cos\u00ec ottenuto, chiamato \"lacca\" o \"acetato\", viene utilizzato come stampo per creare i \"negativi\" che andranno a pressare \"pizze\" di vinile dando vita al disco vero e proprio.\nRiproduzione.\nPer riprodurre un disco, lo si pone su un piatto rotante fatto girare a velocit\u00e0 costante e predefinita. Inizialmente, il piatto era messo in movimento da una molla caricata con una manovella, poi sostituita da un motore elettrico.\nNel tempo, si ebbero diversi tipi di trasmissione del moto dal motore al piatto: dapprima, vennero utilizzate pulegge (\"trasmissione a puleggia\"), rimpiazzate poi da cinghie in gomma (\"trazione a cinghia\" o \"belt drive\"), tuttora in uso nei migliori apparecchi. Si giunse anche a far girare il piatto collegando direttamente il motore al suo albero (\"trazione diretta\"); alcuni sofisticati modelli prevedono il motore e il braccio di lettura, separati fisicamente dal piatto rotante; queste modifiche concettuali nella costruzione dei giradischi hanno favorito una qualit\u00e0 di riproduzione a mano a mano pi\u00f9 accurata e priva di disturbi derivanti dall'apparecchio stesso, riducendo praticamente a zero l'apporto di rumore da parte del motore; sofisticati accorgimenti tecnici sono stati introdotti anche per minimizzare il rumore generato dal perno in rotazione solidale col piatto, annullando perlomeno l'attrito verticale, adottando la sospensione magnetica o aria in pressione.\nAttualmente, per garantire la massima regolarit\u00e0 nella rotazione del piatto, il motore \u00e8 azionato da un circuito elettronico pilotato da un oscillatore al quarzo. Per dar modo agli audiofili pi\u00f9 esigenti di poter effettuare velocemente prove comparate su modelli diversi di bracci di lettura e fonorivelatori, alcuni giradischi di altissimo livello prevedono la possibilit\u00e0 di montare fino a 4 bracci di lettura.\nLa riproduzione vera e propria si ottiene appoggiando sul disco inciso la puntina di lettura (pick-up); questa \u00e8 sostenuta da un braccio munito di un apposito contrappeso atto a ottenere una pressione della testina sul disco costante e predefinita. Il braccio pu\u00f2 essere collegato a uno snodo posto sulla base del giradischi in modo da fare seguire alla testina il percorso determinato dal solco del disco. Alla fine degli anni settanta, si sono affermati giradischi muniti di \"braccio tangenziale\", ossia bracci che seguono l'andamento della testina tangenzialmente al diametro del disco, evitando cos\u00ec differenti modalit\u00e0 di lettura derivanti dalla curvatura del percorso (\"errore tangenziale\"), quasi inevitabile con bracci a snodo. Un tentativo in tal senso era stato fatto dal marchio La Voce del Padrone, che, con un sottile leveraggio imperniato leggermente decentrato dal fulcro del braccio al fianco del porta pick-up, sul principio del pantografo, riusciva a annullare l'errore tangenziale. I giradischi equipaggiati con braccio tangenziale hanno sempre costo elevato, per l'alto grado di ingegnerizzazione e precisione della loro realizzazione.\nQuando il pick-up \u00e8 posato sul disco, il profilo irregolare del solco provoca la vibrazione della puntina; tale vibrazione era originariamente trasmessa direttamente a una membrana che riproduceva il suono in maniera esclusivamente meccanica; in seguito le vibrazioni sono state impiegate per generare deboli segnali elettrici da una bobina o un cristallo piezoelettrico inclusi nel corpo della testina: quelle di buona qualit\u00e0 sono costituite da una leva chiamata cantilever (un sottilissimo tubetto in metallo leggero), fulcrata al centro con silicone, e pertanto libera di oscillare in ogni direzione; a un suo estremo \u00e8 fissata la puntina, mentre all'altro estremo pu\u00f2 essere fissato un magnete o una bobina; nel primo caso, il fonorivelatore prende il nome di MM (magnete mobile); nel secondo caso prende il nome di MC (bobina mobile). Essendo il sistema a bobina mobile pi\u00f9 preciso ma 10 volte meno efficiente, poich\u00e9 genera una tensione 10 volte inferiore, i deboli segnali rivelati sono prima preamplificati da un apposito circuito chiamato per consuetudine \"pre MC\", in alcuni casi fornito come elemento opzionale dal costruttore dell'amplificatore, dopodich\u00e9 sono utilizzabili dal circuito di preamplificazione vera e propria; da qui sono inviati all'amplificatore finale, il quale trasferisce il segnale agli altoparlanti montati nei diffusori, trasformandolo finalmente in suono.\nLa velocit\u00e0 angolare fissa del piatto (33, 45 o 78 giri) implica un degrado costante nella fedelt\u00e0 di riproduzione: nelle tracce esterne del disco si ha una maggiore fedelt\u00e0 di riproduzione rispetto alle tracce interne. Poich\u00e9 la distanza percorsa dalla puntina in un intervallo di tempo \u00e8 molto superiore sulle prime tracce che nelle successive, i dati contenuti sulle tracce pi\u00f9 esterne hanno pi\u00f9 spazio a disposizione di quelli contenuti nelle tracce pi\u00f9 interne; in altre parole, la densit\u00e0 di informazione per unit\u00e0 di spazio aumenta dall'esterno verso il centro del disco in modo inversamente proporzionale al raggio; in ambito analogico la densit\u00e0 di informazione penalizza la qualit\u00e0 (film fotografici, nastri magnetici, frequenze modulate sulle portanti delle onde elettromagnetiche).\nSebbene poco diffusi, esistono anche giradischi che consentono di riprodurre i dischi in vinile senza l'utilizzo di un pick-up, come ad esempio il giradischi ottico."}
{"id": "131856", "revid": "114394641", "url": "https://it.wikipedia.org/wiki?curid=131856", "title": "31 Euphrosyne", "text": "31 Euphrosyne (in italiano 31 Eufrosine) \u00e8 uno dei dieci pi\u00f9 grandi asteroidi della Fascia principale.\nEuphrosyne fu scoperto da James Ferguson il 1\u00ba settembre 1854 e fu il primo asteroide individuato dal Nord America per mezzo del telescopio rifrattore da 9,6 pollici dello U.S. Naval Observatory di Washington. \u00c8 stato battezzato cos\u00ec in onore di Eufrosine, nella mitologia greca una delle tre Grazie, o C\u00e0riti (Eufrosine deriva dal greco \"gioia e letizia\" o \"serena letizia\").\nCaratteristiche fisiche.\nEuphrosyne \u00e8 un asteroide praticamente sferico del diametro di 268 \u00b1 6 km, appartenente al tipo Cb. La sua densit\u00e0 \u00e8 di 1,665 \u00b1 0,242, questo valore implica che \u00e8 composto per un'alta percentuale di ghiaccio.\nSatellite.\nNel maggio del 2019 \u00e8 stata annunciata la scoperta di un satellite di 31 Euphrosyne . Il satellite ha un di 4 \u00b1 1 km di diametro e segue un'orbita quasi circolare. Il satellite, ancora senza nome, ha un periodo di 1,209 giorni, un semiasse di 672 km, un'eccentricit\u00e0 di 0,043 ed un'inclinazione di 1,4\u00b0 ."}
{"id": "131858", "revid": "118765482", "url": "https://it.wikipedia.org/wiki?curid=131858", "title": "Fonografo", "text": "Il fonografo \u00e8 un dispositivo pensato per registrare e riprodurre il suono, progettato da Thomas Alva Edison verso il 1877.\nStoria.\nLa progettazione.\nCirca quarant'anni dopo l'invenzione del telegrafo, Edison nel 1877 aveva realizzato un ripetitore telegrafico in grado di incidere i punti e le linee del codice morse su un disco, disegnando una traccia a spirale con una piccola punta, in modo che un messaggio potesse essere ripetuto senza l'intervento dell'operatore. Il 17 luglio di quell'anno si accorse che se il disco ruotava ad una velocit\u00e0 sufficientemente alta, la puntina emetteva vibrazioni che ricordavano il timbro della voce umana. Fu l'idea che fece accendere nell'inventore il desiderio di applicare un principio simile per registrare la voce umana.\nIn precedenza \u00c9douard-L\u00e9on Scott de Martinville era riuscito a registrare la voce umana su fogli di carta anneriti fin dal 9 aprile 1860, anche se altre registrazioni dello stesso \u00e8 probabile risalissero al 1853. Ma si trattava di uno strumento (formato da un corno e uno stilo) in grado di registrare e non di riprodurre: forse ideato a scopo di archiviazione.\nIl primo prototipo.\nEdison annunci\u00f2 l'invenzione del fonografo il 21 novembre. Il primo schizzo del fonografo apparso sui diari di Edison risale al 12 agosto 1877 e il 6 dicembre dello stesso anno ne diede una dimostrazione pratica ai propri collaboratori.\nEssi si trovavano di fronte ad un oggetto costituito da un rullo di ottone (cilindro fonografico) di circa 10 cm di diametro e di lunghezza, sostenuto da un asse filettato. Sul cilindro era tracciato un solco a spirale di 2,5 mm di larghezza e la superficie del cilindro era ricoperta da un foglio di stagnola. Durante la registrazione, il cilindro ruotava e la stagnola veniva sfiorata dalla puntina collegata alla membrana vibrante. La puntina, seguendo le oscillazioni della membrana, incideva una traccia profonda nella stagnola che, tesa sopra al solco, poteva cedere sotto la pressione. Per la riproduzione, il processo sarebbe stato inverso, con l'unica differenza che in questo caso veniva utilizzata una seconda membrana, molto pi\u00f9 elastica, posta all'altra estremit\u00e0 dell'apparecchio. Il solco nella stagnola con le sue variazioni di profondit\u00e0, faceva vibrare la membrana restituendo il suono registrato. Il funzionamento era quindi alternativamente di registratore o riproduttore. \nPer nulla scoraggiato dallo scetticismo dei collaboratori, Edison inizi\u00f2 cos\u00ec a girare la manovella che metteva in moto il sistema e parlando in direzione del diaframma canticchi\u00f2 \"Mary had a little lamb\". Una volta riportato il cilindro al punto di partenza, sistem\u00f2 l'ago sulla seconda membrana nel solco impresso nella stagnola dalla prima, riprese a girare la manovella e il fonografo ripet\u00e9 un suono vagamente simile alla frase pronunciata poco prima. La qualit\u00e0 era pessima, ma le basi erano state poste.\nLa commercializzazione e l'impiego.\nIl 19 febbraio 1878 Edison ottenne il brevetto della propria invenzione e insieme ad alcuni finanziatori cre\u00f2 la \"Edison Speaking Phonograph Company\", per installarlo nelle fiere di paese e nei luna park, dove il pubblico avrebbe potuto farlo funzionare utilizzando dei gettoni. Questa scelta fu fatta alla luce della necessit\u00e0 di migliorare ancora molto la qualit\u00e0 della registrazione prima che questa potesse diventare realmente utile per gli uffici per i quali Edison l'aveva pensata. In questo modo si poteva cominciare a sfruttare la curiosit\u00e0 creata dalla novit\u00e0 e cominciare a diffondere una certa conoscenza delle possibilit\u00e0 della nuova invenzione.\nEdison intravedeva per il fonografo un futuro, non tanto per la registrazione della musica, ma soprattutto per la dettatura di lettere negli uffici, la creazione di libri per non vedenti e l'insegnamento della dizione. Addirittura, senza saperlo, aveva ipotizzato la prima segreteria telefonica, di seguito un suo pensiero: \"Un abbonato del telefono pu\u00f2 installare su un apparecchio un Fonografo che, a ogni chiamata, comunicher\u00e0 all'ufficio centrale che \u00e8 uscito, e che sar\u00e0 di ritorno ad una certa ora. Allo stesso modo un abbonato, chiamandone un altro e non trovandolo a casa, potr\u00e0 fare la sua comunicazione e registrarla sul Fonografo della persona chiamata\".\nQuesto indirizzamento prettamente \"professionale\" del Fonografo era giustificato dal fatto che Edison contava sull'esistenza di migliaia di uffici a cui la propria invenzione avrebbe permesso di aumentare i profitti riducendo i tempi necessari a compiere alcune operazioni. La registrazione di musica, al contrario, sarebbe stato un mercato totalmente nuovo ed Edison, che pochi anni prima era rimasto \"scottato\" dall'insuccesso ottenuto dal suo innovativo sistema di voto elettronico, non era pi\u00f9 disposto a rischiare puntando risorse su un mondo sconosciuto.\nIl grafofono di Bell.\nNel 1880 ai laboratori Bell, Chichester Bell (il cugino di Alexander Graham Bell, per molti anni considerato l'inventore del telefono) e Summer Tainter presentarono un prototipo di fonografo, chiamato grafofono, in cui al posto del foglio di stagnola c'era uno strato di cera. Grazie all'utilizzo di un braccio snodabile che riduceva la pressione della puntina sulla cera il solco aveva una larghezza di 0,7 millesimi di millimetro, quindi il passo dell'incisione si riduceva a 0,16 mm, aumentando la durata della registrazione fino ad oltre i 2 minuti.\nSuccessivamente, a met\u00e0 degli anni ottanta, un ingegnere tedesco che aveva lavorato ai laboratori Bell come collaboratore dei due inventori citati poco fa, Emile Berliner pens\u00f2 di utilizzare un disco al posto del cilindro in cui la puntina invece di oscillare verso l'alto e il basso, oscilla a destra e a sinistra. Tale invenzione venne chiamata Grammofono e il brevetto venne ottenuto da Berliner nel novembre 1887. Con l'incisione laterale si evitava che la forza di gravit\u00e0 smorzasse le oscillazioni della puntina e ci\u00f2 garantiva una migliore qualit\u00e0 di riproduzione; d'altro canto il disco doveva avere una velocit\u00e0 angolare costante per funzionare, e di conseguenza la velocit\u00e0 lineare doveva variare nel tempo durante la registrazione e la riproduzione. Questo impediva la corretta riproduzione delle frequenze alte, che necessitavano di un'elevata velocit\u00e0 di oscillazione della puntina, impossibile al centro data la ridotta velocit\u00e0 lineare.\nTuttavia i vantaggi dell'utilizzo del disco, tra cui il fatto che il disco fonografico poteva essere riprodotto in pi\u00f9 copie molto pi\u00f9 semplicemente che i cilindri di Edison, compensavano lo svantaggio.\nIl grammofono e la reazione di Edison.\nQuando Emile Berliner present\u00f2 il grammofono, Edison non accett\u00f2 nemmeno come ipotesi l'uso del disco fonografico al posto del cilindro: un po' per ragioni tecniche (il problema della velocit\u00e0 lineare variabile), un po' per orgoglio. Adottare il disco avrebbe significato ammettere che\nqualcuno aveva non solo trovato una soluzione migliore della sua, ma soprattutto aveva interpretato il mercato meglio di lui, cosa che Edison non avrebbe mai ammesso.\nNel 1893 Edison constat\u00f2 che il grammofono era molto pi\u00f9 venduto del fonografo, che invece faticava ad inserirsi negli uffici per i quali era stato pensato. Fu cos\u00ec che anche Edison cominci\u00f2 a vendere i cilindri pre-incisi per l'ascolto in casa di brani musicali.\nAllo scopo di riguadagnare terreno Edison comp\u00ec studi e investimenti per migliorare il fonografo. Nel 1889 venne inventato da un altro l'\"Industructible Cylinder Record\", un cilindro di grande resistenza meccanica. Poi fu adottata una tromba per l'ascolto collettivo. Nel 1908 arriv\u00f2 il cilindro \"Amberol\", fatto con una mescola di celluloide e prodotti fenolici, che permetteva di ridurre il passo del solco e quindi aumentare la durata dell'incisione. Nel 1912 arriv\u00f2 un ulteriore miglioramento con una puntina di diamante che consentiva una qualit\u00e0 del suono superiore a quella del disco."}
{"id": "131860", "revid": "20768", "url": "https://it.wikipedia.org/wiki?curid=131860", "title": "Mario Mauro", "text": "Parlamentare europeo per Forza Italia e Il Popolo della Libert\u00e0 dal 1999 al 2013, \u00e8 senatore della XVII Legislatura per il gruppo parlamentare Per l'Italia, dopo essere stato eletto con Scelta Civica.\nBiografia.\nStudi e formazione.\nSi \u00e8 laureato in Filosofia presso l'Universit\u00e0 Cattolica del Sacro Cuore, dove ha studiato da convittore nel Collegio Augustinianum. \nDal 1986 al 1999 \u00e8 imprenditore nella societ\u00e0 \"Opera brodcasting video service\". \nMembro del movimento cattolico Comunione e Liberazione, dal 1998 al 1999 \u00e8 presidente della Federazione Compagnia delle Opere.\nNel 2000 \u00e8 stato tra i fondatori della Bracco Atletica, della quale ha ricoperto la carica di presidente fino al 2002.\nCarriera politica.\n\u00c8 stato responsabile nazionale per la scuola e l'universit\u00e0 di Forza Italia.\nEurodeputato di Forza Italia e del PdL.\nMauro \u00e8 stato eletto per la prima volta al Parlamento europeo nel 1999 nella circoscrizione Nord-ovest, nella lista di Forza Italia e si \u00e8 iscritto al Gruppo del Partito Popolare Europeo.\nRieletto con Forza Italia per la seconda volta nel 2004, \u00e8 stato uno dei 14 vicepresidenti vicari del Parlamento europeo nella legislatura 2004-2009. Nel 2006 si \u00e8 espresso negativamente a proposito di una risoluzione parlamentare europea contro l'omofobia, sostenendo che l'UE non fosse competente a legiferare in materia.\nNel 2009 si ricandida nella lista del Popolo della libert\u00e0 e viene rieletto per la terza volta. \u00c8 stato proposto dal PdL come candidato alla Presidenza del Parlamento europeo per la prima parte della legislatura 2009-2014, ma non \u00e8 stato eletto. Nel 2009 viene nominato capo delegazione del Popolo della Libert\u00e0 al Parlamento europeo.\nDal 2009 al 2011 Mauro \u00e8 stato rappresentante personale della presidenza dell'OSCE contro razzismo, xenofobia e discriminazione, con particolare riferimento all'intolleranza e alla discriminazione dei cristiani e dei membri di altre religioni\n\u00c8 stato sostituito da Massimo Introvigne\nSenatore di Scelta Civica e Ministro della Difesa.\nNel gennaio 2013 lascia Il Popolo della Libert\u00e0 ed aderisce a Scelta Civica. Il 9 gennaio 2013 si dimette ufficialmente da capo delegazione del PdL all'Europarlamento e dal partito, criticando la ricandidatura a premier da parte di Silvio Berlusconi e la rinnovata alleanza con la Lega Nord.\nAlle elezioni politiche del 24 e 25 febbraio 2013 \u00e8 candidato capolista al Senato in Lombardia, nella lista denominata Con Monti per l'Italia e viene eletto senatore.\nIl 30 marzo 2013, a seguito delle infruttuose consultazioni per la formazione di un governo, \u00e8 stato chiamato dal Presidente della Repubblica Giorgio Napolitano a far parte del gruppo ristretto che ha lo scopo di avanzare proposte di riforme istituzionali.\nCon la nascita del governo di larghe intese guidato da Enrico Letta, il 28 aprile 2013 giura nelle mani del Presidente della Repubblica Giorgio Napolitano come Ministro della difesa nel governo Letta tra PD, Il Popolo della Libert\u00e0, Unione di Centro e Scelta Civica.\nPopolari per l'Italia.\nNel novembre 2013 lascia Scelta Civica e il 23 dello stesso mese presenta il nuovo progetto politico Popolari per l'Italia, lanciato ufficialmente il 28 gennaio 2014.\nIl 10 dicembre 2013 aderisce al gruppo parlamentare Per l'Italia.\nTermina l'incarico ministeriale il 22 febbraio 2014.\nIl 18 marzo 2014 rende noto che Popolari per l'Italia e UdC parteciperanno alle elezioni europee con un simbolo comune, ma dopo poche settimane l'UdC decide invece di presentarsi insieme al Nuovo Centrodestra.\nIl 10 giugno 2014 viene sostituito in Commissione Affari Costituzionali del Senato dal suo gruppo \"Per l'Italia\" a favore del capogruppo al Senato Lucio Romano. Secondo Mauro, si tratterebbe di una \"epurazione renziana\" e di \"purghe staliniane\", a causa del suo voto favorevole in Commissione sull'ordine del giorno di Roberto Calderoli al ddl di riforma del Senato del Ministro delle riforme Maria Elena Boschi che prevedeva, contrariamente al testo del governo, l'eleggibilit\u00e0 diretta dei senatori.\nAlla fine del 2014 il gruppo Per l'Italia al Senato si scioglie ufficialmente: Mario Mauro, con Salvatore Di Maggio e Angela D'Onghia, aderisce al gruppo Grandi Autonomie e Libert\u00e0.\nIl 3 giugno 2015 annuncia l'uscita dalla maggioranza del suo partito.\nIl 9 giugno per suo voto contrario in commissione Affari Costituzionali non passa la riforma della scuola promossa dal governo.\nL'anno seguente sostiene Giorgia Meloni come candidata sindaco di Roma con la lista Federazione Popolare per la Libert\u00e0 capeggiata da Giuseppe Cossiga.\nL'8 marzo 2017 aderisce al gruppo di Forza Italia al Senato, e il suo partito Popolari per l'Italia si federa con la stessa Forza Italia.\nResta a Palazzo Madama fino a marzo 2018. Quindi diviene consulente di societ\u00e0 del settore difesa e spaziali.\nAlle elezioni europee del 2019 raccoglie 8.827 voti al Sud per i Popolari per l'Italia, lista che raccoglie lo 0,30%, lontanissima dalla soglia del 4%."}
{"id": "131861", "revid": "14", "url": "https://it.wikipedia.org/wiki?curid=131861", "title": "Clive W. J. Granger", "text": ""}
{"id": "131863", "revid": "941", "url": "https://it.wikipedia.org/wiki?curid=131863", "title": "Marco Ambrogi", "text": ""}
{"id": "131864", "revid": "941", "url": "https://it.wikipedia.org/wiki?curid=131864", "title": "Melozzo degli Ambrosi", "text": ""}
{"id": "131865", "revid": "125525545", "url": "https://it.wikipedia.org/wiki?curid=131865", "title": "Fontana del Nettuno (Bologna)", "text": "La fontana del Nettuno \u00e8 una struttura in onore dell'omonima divinit\u00e0, sita in piazza del Nettuno a Bologna: in ragione delle dimensioni, \u00e8 soprannominata \"al \u017big\u00e0nt\" (\"il Gigante\") in dialetto felsineo.\nFrutto della collaborazione tra Giambologna e Tommaso Laureti, l'opera fu voluta da Pier Donato Cesi (1522-1586) per glorificare il governo pontificio del papa Pio IV e fu terminata nel 1566.\nStoria.\nLa fontana fu voluta da Pier Donato Cesi, vicelegato pontificio a Bologna, per abbellire la nuova piazza del Nettuno (aperta dopo l'abbattimento di un gran numero di piccole costruzioni) con un'opera che simboleggiasse la munificenza del buon governo pontificio di Pio IV. La commissione venne assegnata il 2 agosto 1563 al fonditore bolognese Zanobio Portigiani, all'architetto palermitano Tommaso Laureti (al quale venne delegata l'esecuzione della struttura architettonica dell'opera) e infine allo scultore fiammingo manierista Giambologna, incaricato di realizzare la statua bronzea del Nettuno e le parti scultoree con una retribuzione di mille scudi d'oro. Il tema del Nettuno, particolarmente in voga nelle fontane del Cinquecento, venne gi\u00e0 affrontato dal giovane ma ferrato Giambologna nel concorso per la fontana di piazza della Signoria a Firenze, poi vinto da Bartolomeo Ammannati.\nLa fontana, inizialmente alimentata unicamente da un condotto proveniente dalla sorgente denominata fonte Remonda nei pressi della collina San Michele in Bosco, venne portata a compimento nel 1566. Prima che la fontana venisse terminata, nel 1563, venne edificata la Conserva di Valverde per incrementare l'alimentazione d'acqua, diventata insufficiente. Sebbene concepita con fini prettamente ornamentali, la fontana venne prontamente utilizzata dai bolognesi per scopi eminentemente pratici, in ragione dell'iscrizione \u00ab\u00bb posta su uno dei lati del basamento. Fu cos\u00ec che la fontana del Nettuno venne presa d'assalto dai venditori di ortaggi della vicina piazza Maggiore, che la utilizzavano per pulire i propri prodotti, e dalle lavandare bolognesi che ivi accorrevano per lavare il proprio bucato. Neanche un provvedimento promulgato il 30 marzo 1588 (che sottoponeva quanti usassero la fontana come lavatoio a \u00abcinquanta staffilate, oltre la perdita di vasi, bugate e ogni altra cosa\u00bb o a \u00abtre tratti di corda\u00bb in base al sesso) riusc\u00ec a dissuadere i bolognesi dai loro propositi.\nLa situazione precipit\u00f2 quando la fontana inizi\u00f2 ad essere utilizzata illegalmente come vespasiano: complice il \u00abgrandissimo fetore\u00bb dovuto alle illecite minzioni, nel 1604 attorno all'opera venne innalzata un'alta recinzione, che effettivamente riusc\u00ec a prevenire atti di vandalismo e di indecenza. La cancellata venne poi rimossa dall'amministrazione comunale solo nel XIX secolo, precisamente nel 1888.\nRestauri.\nNel corso della sua storia la fontana del Nettuno \u00e8 stata sottoposta a numerosi restauri: gi\u00e0 nel 1705 il Senato di Bologna inizi\u00f2 a preoccuparsi del mantenimento dell'efficienza del monumento, malamente compromessa da un'avanzante stato di degrado. Un primo restauro avvenne nel 1708 per mano del custode Carlo Fagottini, che rappezz\u00f2 le fessure pi\u00f9 vistose ed unse la statua del Gigante cos\u00ec da favorire lo scorrimento delle acque meteoriche. Nuove riparazioni furono effettuate nel 1728 dall'architetto comunale Francesco Maria Angelini. Per il primo intervento significativo, tuttavia, bisogner\u00e0 attendere il 1762, quando il fonditore Rinaldo Gandolfi procedette all'impermeabilizzazione della gamba sinistra del Gigante con una colata di cera fossile e intervenne sulla sua statica aggiungendovi altri ferri interni a supporto di quelli originari, ormai deteriorati. L'inarrestabile deterioramento della fontana e le polemiche scatenatesi sui giornali costrinsero il Comune a promuovere nuovi interventi di pulitura nel 1887, i quali furono per\u00f2 aspramente criticati per i loro metodi eccessivamente invasivi e pertanto sospesi.\nIl monumento fu oggetto di ulteriori restauri nel 1907 per mano dello scultore Enrico Barberi, che per la pulitura fece ricorso a martelletti in bronzo zigrinati cos\u00ec da non intaccare la superficie della fontana (gi\u00e0 gravemente compromessa). Durante la prima guerra mondiale \"il Gigante\" venne trasferito presso i magazzini di palazzo d'Accursio. Nel 1935 i fratelli de Stefanis procedettero alla levigatura del monumento con tecniche che suscitarono aspre critiche. Tra il 1943 e il 1945 \"il Gigante\" fu rimosso dalla fontana a causa dei pericoli legati alla seconda guerra mondiale; prima di essere ricollocato nella sua sede fu sottoposto a un intervento condotto dal fonditore Bruno Bearzi, il quale rimosse le incrostazioni ed esegu\u00ec una patinatura per rallentare l'evolversi dei processi corrosivi.Il primo restauro condotto con moderni metodi scientifici ebbe inizio nel febbraio 1988, sotto la supervisione di Giovanni Morigi e Ottorino Nonfarmale, e si protrasse per circa due anni. In quest'occasione la statua del Nettuno venne nuovamente rimossa e ricoverata nel Cortile d\u2019Onore di palazzo d'Accursio, all\u2019interno di una struttura in legno disegnata dallo scultore e scenografo Mario Ceroli nota come la \"Casa del Nettuno\".\nUn'ulteriore opera di restauro ha avuto luogo a partire dal 2016, concludendosi poi nel dicembre 2017.\nDescrizione.\nLa fontana del Nettuno, definita dal critico d'arte Giulio Carlo Argan un \u00absoprammobile da piazza\u00bb, poggia su una base di tre gradini, al di sopra dei quali \u00e8 collocata una vasca in macigno locale ricoperto da marmo di Verona. Al centro della vasca troviamo uno zoccolo fiancheggiato alla base da quattro nereidi che si sorreggono i seni, e decorato con emblemi pontifici, ornamenti di foggia fantastica e con quattro putti che reggono delfini, in riferimento del Gange, del Nilo, del Rio delle Amazzoni e del Danubio e, quindi, delle \u00abquattro parti del mondo\u00bb, cio\u00e8 dei continenti allora conosciuti. Ebbene, al centro di questo piedistallo si erge maestosa la figura serpentiforme del Nettuno, frutto come gi\u00e0 accennato dello scalpello di Giambologna che in questo modo realizz\u00f2 una delle espressioni pi\u00f9 tipiche della teatralit\u00e0 manieristica.\nL'altezza della sola statua del Nettuno \u00e8 di circa 320 cm. Un modello in bronzo della statua di dimensioni ridotte (cm. 78,4), \u00e8 conservato a Bologna presso il Museo civico medievale.\nIl Nettuno, che con grande slancio verticale e simmetria tende la mano sinistra contro il vento, quasi come se volesse placare i flutti, trasmette in realt\u00e0 un esplicito messaggio di esaltazione dinastica del papa Pio IV, diventando in questo modo un simbolo del potere politico della Chiesa su Bologna: cos\u00ec come Nettuno domina le acque, il Papa domina il mondo. Il dio Nettuno, infatti, rimanda per via simbolica al potere che, sceso dal trono, dispensa ricchezza e fertilit\u00e0 intorno a s\u00e9; il riferimento \u00e8 quindi a un governo munifico ma inviolabile, con lo sguardo dritto e fiero e non rivolto alla piazza (e quindi al volgo).\nL'aneddotica bolognese narra inoltre di un particolare espediente messo in atto dal Giambologna, che intendeva trovare un modo per realizzare il Nettuno con i genitali pi\u00f9 grandi, senza essere scoperto ed ammonito dalla Chiesa. Lo scultore, in questo modo, disegn\u00f2 la statua in maniera tale che da una particolare angolazione il pollice della mano tesa del Nettuno sembri spuntare direttamente dal basso ventre, facendogli suggerire (eretto) il genitale; a prova dello stesso, nella pavimentazione della piazza \u00e8 collocata una pietra nera, detta anche \u00abdella vergogna\u00bb posta in un punto ben preciso in piazza del Nettuno (per la precisione ai piedi della scalinata di ingresso della biblioteca Salaborsa) che ne agevola la visione.\nIscrizioni.\nAi lati della vasca di marmo ci sono inoltre quattro iscrizioni in latino, tese a illustrare le finalit\u00e0 della fontana.biblioteca Salaborsa\nSulla fontana sono incisi anche i nomi dei committenti, riportati in lettere capitali latine nei quattro cartigli posti tra le sirene:\nSimbolismo.\nIl tridente della fontana ha ispirato ed \u00e8 stato utilizzato dai fratelli Maserati come stemma per la loro prima vettura, la Maserati Tipo 26, per poi successivamente essere adottato come logo per la loro azienda.\nCopie.\nDella fontana esistono diverse copie, come quella a Laeken, sobborgo di Bruxelles, voluta dal re Leopoldo II, quella a Palos Verdes Estates in California e quella a Batumi in Georgia. Esiste una copia della statua del Nettuno anche all'ingresso del museo navale di Hiroshima. Un calco in gesso della statua del Giambologna, realizzato nel 1907, \u00e8 invece custodito all'interno del Museo civico archeologico di Bologna."}
{"id": "131866", "revid": "54253", "url": "https://it.wikipedia.org/wiki?curid=131866", "title": "Luisa Morgantini", "text": "Biografia.\nFiglia di partigiani, \u00e8 stata la prima donna eletta nella segreteria della FLM di Milano (Federazione Lavoratori Metalmeccanici FIM- FIOM-UILM per la FIM-CISL).\n\u00c8 stata eletta nel Parlamento Europeo nel 1999 e riconfermata nel 2004 come indipendente, nelle liste di Rifondazione Comunista, nella circoscrizione centro, dopo rinuncia di Fausto Bertinotti che ha accettato l'incarico nella circoscrizione sud. Morgantini ha ricevuto 29.000 preferenze.\nDa gennaio 2007 \u00e8 stata eletta Vicepresidente del Parlamento Europeo con l'incarico delle politiche europee per l'Africa e per i diritti umani. Ha fatto parte delle seguenti Commissioni: per lo sviluppo, per i diritti della donna e l'uguaglianza di genere, Affari Costituzionali, Sottocommissione per i diritti dell'uomo. \u00c8 stata membro della Delegazione per le relazioni con il Consiglio legislativo palestinese; della Delegazione all'Assemblea parlamentare Euromediterranea; della Delegazione all'Assemblea parlamentare paritetica ACP-UE. Ha fatto parte del gruppo di lavoro per l'osservazione elettorale ed \u00e8 stata nell'intergruppo Iniziative per la pace.\n\u00c8 tra le fondatrici della rete internazionale delle \"Donne in nero contro la guerra e la violenza\" e fa parte del coordinamento nazionale dell'Associazione per la pace, un movimento per la non violenza e la pace. Fortemente impegnata per la pace e il riconoscimento di giustizia, diritti e libert\u00e0 in Palestina, ha fondato ed \u00e8 attualmente presidente dell'associazione AssoPacePalestina.\nHa ricevuto il premio per la pace delle donne in nero israeliane e il premio Colombe d'Oro per la Pace di Archivio disarmo, \u00e8 tra le 1000 donne nel mondo che sono state candidate al Premio Nobel per la pace."}
{"id": "131867", "revid": "121823950", "url": "https://it.wikipedia.org/wiki?curid=131867", "title": "Roberto Musacchio", "text": "Biografia.\nMaturit\u00e0 classica, \u00e8 stato dirigente del Partito di Unit\u00e0 Proletaria per il Comunismo, quindi del Partito Comunista Italiano, successivamente \u00e8 membro della direzione nazionale del Partito della Rifondazione Comunista.\nNel 1999 \u00e8 stato candidato alle elezioni europee nella circoscrizione Italia centrale, senza risultare eletto. \u00c8 invece stato eletto deputato del Parlamento europeo nel 2004 per la lista di Rifondazione nella circoscrizione nord-est, dopo la rinuncia di Fausto Bertinotti che ha accettato l'incarico nella circoscrizione sud. Musacchio ha ricevuto 7.600 preferenze. Ha ricoperto l'incarico di capo della delegazione dei deputati del PRC al Parlamento europeo.\n\u00c8 stato iscritto al gruppo parlamentare Sinistra Unitaria Europea/Sinistra Verde Nordica. \u00c8 stato membro della Commissione per l'ambiente, la sanit\u00e0 pubblica e la sicurezza alimentare; della Commissione per l'occupazione e gli affari sociali; della Delegazione per le relazioni con i paesi dell'Europa sudorientale; della Delegazione per le relazioni con i paesi del Mashreq; della Delegazione per le relazioni con l'Australia e la Nuova Zelanda.\n\u00c8 stato poi vicepresidente della Commissione parlamentare temporanea per i cambiamenti climatici.\nLasciata Rifondazione, a inizio 2009 ha aderito al \"Movimento per la Sinistra\" di Nichi Vendola. \u00c8 stato candidato con Sinistra e Libert\u00e0 per le elezioni europee del 2009 nella Circoscrizione Centro (Lazio, Toscana, Umbria e Marche), senza risultare eletto a causa del mancato raggiungimento della soglia di sbarramento da parte della lista.\nDal 2010, con la nascita di Sinistra Ecologia e Libert\u00e0 come partito, ne diventa membro del Comitato Scientifico nazionale, per poi lasciare il partito in polemica con la decisione di appoggiare le raccolte di firme per il referendum Parisi di abolizione del sistema elettorale proporzionale.\nDal 2014 fa parte de L'Altra Europa con Tsipras e nel 2019 si iscrive nuovamente a Rifondazione Comunista.\nAnche sua moglie Patrizia Sentinelli \u00e8 una politica, essendo stata deputata di Rifondazione Comunista e viceministra agli Esteri nel Governo Prodi II."}
{"id": "131868", "revid": "1005847", "url": "https://it.wikipedia.org/wiki?curid=131868", "title": "Cristiana Muscardini", "text": "Biografia.\nLaureata in filosofia, \u00e8 stata dirigente del FUAN, dirigente nazionale del Movimento Sociale Italiano (dal 1972), consigliera comunale di Milano (1980-1990) e di Varese (nel 1991), deputata alla Camera (1983-1987), componente dell'esecutivo politico di Alleanza Nazionale.\nNel 2005 viene nominata coordinatrice nella regione Lombardia di Alleanza Nazionale dal presidente Gianfranco Fini.\n\u00c8 stata eletta per cinque volte europarlamentare (dal 1989 al 2009) nella circoscrizione nord-ovest.\nNella VII legislatura del Parlamento Europeo \u00e8 stata membro della Conferenza dei presidenti; della Commissione per il commercio internazionale; della Commissione per i diritti della donna e l'uguaglianza di genere; della Commissione per l'ambiente, la sanit\u00e0 pubblica e la sicurezza alimentare; della Delegazione alle commissioni di cooperazione parlamentare UE-Kazakistan, UE-Kirghizistan e UE-Uzbekistan e per le relazioni con il Tagikistan, il Turkmenistan e la Mongolia; della Delegazione all'Assemblea parlamentare Euromediterranea; della Delegazione all'Assemblea parlamentare paritetica ACP-UE.\nNell'estate 2009, insieme a Giuseppe Valditara, Fabio Mastroberardino e Andrea Augello fonda \"Associazione Riforme e Libert\u00e0\".\nNel 2010, durante lo scontro tra Fini e Berlusconi, si schiera a fianco del primo. Dopo l'espulsione di Fini dal PdL aderisce al nuovo partito Futuro e Libert\u00e0 per l'Italia e viene nominata coordinatrice per la regione Lombardia di Generazione Italia.\nIl 15 ottobre 2012 la Muscardini lascia FLI e presenta a Milano insieme a Martin Callanan e a Geoffrey Clifton-Brown il nuovo movimento \"Conservatori e Social Riformatori\" che aderisce in Europa al Gruppo dei Conservatori e dei Riformisti Europei (ECR)."}
{"id": "131875", "revid": "33689", "url": "https://it.wikipedia.org/wiki?curid=131875", "title": "AMD K5", "text": "L'AMD K5 \u00e8 un microprocessore compatibile x86 sviluppato da AMD e introdotto nel 1995 (in ritardo di un anno a causa di problemi nel raggiungere le velocit\u00e0 di clock programmate) per competere direttamente con l'Intel Pentium. Nessuna versione supportava le istruzioni MMX, nonostante il processore fosse molto avanzato, e pi\u00f9 simile ad un Pentium Pro che ad un Pentium: era internamente basato sull'architettura RISC dell'Am29000, con una unit\u00e0 di transecodifica delle istruzioni x86.\nIl processore era fortemente superscalare: possedeva infatti cinque ALU, in grado di eseguire istruzioni \"out-of-order\", ma una sola FPU, mentre il Pentium possedeva due di ognuna; era fornito di un \"branch target buffer\" di dimensioni quattro volte superiori a quelle del Pentium, ma non ne viene riportata una maggiore efficienza; il metodo di rinomina dei registri permetteva miglior lavoro in parallelo delle pipeline; faceva uso di esecuzione speculativa; possedeva una cache istruzioni di 16 KB, il doppio del Pentium, e la cache primaria era associativa a 4 vie, mentre quella del processore Intel lo era a 2.\nQuesto processore rappresentava per AMD una possibilit\u00e0 di sorpasso tecnologico su Intel, ma i problemi di produzione, legati alle basse velocit\u00e0 di clock, e dimostrati ancora dalla BPU, quattro volte pi\u00f9 grande di quella di Intel ma di prestazioni non superiori, vanificarono il buon design della CPU, che pure aveva prestazioni nel calcolo in virgola mobile superiori a quelle del Cyrix 6x86 ma inferiori a quelle del Pentium. A causa del ritardo sul mercato e delle prestazioni non del tutto soddisfacenti non fu ben recepito dal mercato quanto il suo predecessore Am486 o il successore K6.\nLa linea K5 veniva distinta in due parti, SSA/5 e 5x86, la prima tra i 75 e i 100\u00a0MHz (5K86 da P75 a P100, pi\u00f9 tardi K5 da PR-75 a PR100); l'altra da 90 a 133\u00a0MHz. AMD utilizz\u00f2 il suo \"PR rating\" per paragonare i propri processori a quelli di Intel, quindi un esemplare a 116\u00a0MHz della seconda linea era chiamato \"K5 PR166\"."}
{"id": "131879", "revid": "8897", "url": "https://it.wikipedia.org/wiki?curid=131879", "title": "31 Eufrosine", "text": ""}
{"id": "131883", "revid": "1921140", "url": "https://it.wikipedia.org/wiki?curid=131883", "title": "Ibridazione", "text": ""}
{"id": "131884", "revid": "590", "url": "https://it.wikipedia.org/wiki?curid=131884", "title": "Semplicit\u00e0 insormontabili - 39 storie filosofiche", "text": "Semplicit\u00e0 insormontabili - 39 storie filosofiche \u00e8 un libro di Roberto Casati e Achille Varzi.\nIl testo comprende una serie di dialoghi e brevi racconti filosofici, molti dei quali erano stati pubblicati in forma leggermente diversa sulle pagine de \"La Stampa\", dove i personaggi si trovano in situazioni indubbiamente paradossali, ma che in un certo senso sono logicamente possibili, nella migliore tradizione filosofica.\nContenuti.\nAd esempio, \u00e8 naturale che non pu\u00f2 esistere un'ameba senziente che dopo la scissione vede entrambe le nuove cellule rivendicare presso l'apposito Ufficio il diritto ad essere considerata quella originaria, n\u00e9 esiste l'Isola delle Quattro Stagioni, che non \u00e8 a forma di pizza ma \u00e8 stata costruita sull'equatore e sulla linea di cambiamento di data - e quindi per quattro volte l'anno si trova contemporaneamente in tutte e quattro le stagioni. Per\u00f2 queste entit\u00e0 possono esistere da un punto di vista concettuale, e fanno pertanto capire come le nostre \"certezze\" sono in realt\u00e0 spesso problematiche se appena andiamo un po' pi\u00f9 a fondo. \nNel libro non ci sono discussioni e commenti sui racconti: essi vengono semplicemente presentati, al pi\u00f9 con un'introduzione che ne sottolinea il carattere paradossale.\nDa questo libro \u00e8 stato tratto lo spettacolo teatrale \"Insurmountable Simplicities\", per la regia di Natalie Glick, presentato dall'All Gone Theatre Company all'edizione 2010 del New York International Fringe Festival.\nDal primo capitolo del libro \u00e8 stato inoltre tratto il film di Pierluca di Pasquale \"Stanza 88\", con Luca Di Giovanni e Flaminia Bonciani, finalista all'Independent film festival di Roma (2011) e all'HeArtBeats film festival di Venezia (2011)."}
{"id": "131886", "revid": "287204", "url": "https://it.wikipedia.org/wiki?curid=131886", "title": "Stuttgart", "text": ""}
{"id": "131894", "revid": "120782123", "url": "https://it.wikipedia.org/wiki?curid=131894", "title": "Crete Senesi", "text": "Le Crete Senesi sono la zona a sud-est della citt\u00e0 di Siena, che include i territori comunali di Asciano, Buonconvento, Montalcino (parte ex comune di San Giovanni d'Asso, Monteroni d'Arbia, Rapolano Terme, e Trequanda, tutti in provincia di Siena.\nIl nome deriva dall'argilla, o creta, presente nel terreno, che d\u00e0 al paesaggio il caratteristico colore grigio-azzurro e un'apparenza spesso descritta come lunare. Questa argilla caratteristica, mista a salgemma e gesso, detta \"mattaione\", rappresenta i sedimenti del mare del Pliocene che copriva l'area tra 2,5 e 4,5 milioni di anni fa.\nIl paesaggio \u00e8 caratterizzato da colline brulle e dolcemente ondulate, querce e cipressi solitari, i poderi isolati in cima alle alture, tratti di bosco negli avvallamenti, i \"fontoni\" che raccolgono l'acqua piovana.\nTipiche conformazioni del terreno sono i calanchi, le balze e le biancane. All'interno delle crete senesi \u00e8 presente l'area semi-arida conosciuta con il nome di Deserto di Accona dove queste formazioni si presentano con maggiore frequenza\nUno degli edifici pi\u00f9 interessanti di quest'area \u00e8 probabilmente l'Abbazia di Monte Oliveto Maggiore, fondata per iniziativa di San Bernardo Tolomei, nel XIV secolo.\nLa zona \u00e8 conosciuta per la produzione del tartufo bianco delle crete ed ospita un museo dedicato al cosiddetto \"diamante delle Crete\", presso il centro storico di San Giovanni d'Asso."}
{"id": "131900", "revid": "131358", "url": "https://it.wikipedia.org/wiki?curid=131900", "title": "Crete senesi Val d'Arbia", "text": ""}
{"id": "131904", "revid": "1543377", "url": "https://it.wikipedia.org/wiki?curid=131904", "title": "Coprocessore matematico", "text": "Il coprocessore matematico \u00e8 una tipologia di coprocessore che si contraddistingue per essere specializzato nell'esecuzione di calcoli matematici. Esso lavora al fianco del processore principale (la CPU) sostituendosi ad esso quando questo incontra delle specifiche istruzioni all'interno del codice. A differenza della CPU, che opera processando numeri interi, il coprocessore matematico viene utilizzato per eseguire i calcoli in virgola mobile (numeri con una parte decimale) e per questo viene anche detto unit\u00e0 di calcolo in virgola mobile, o FPU (\"Floating-point Unit\").\nI coprocessori matematici furono inizialmente proposti come componenti separati (come l'i8087) per tenere contenuto il costo di un computer e permetterne l'acquisto solo agli utenti che ne avessero avuto reale bisogno: ad esempio, una macchina che veniva acquistata per compiti di elaborazione di testo non aveva bisogno di essere dotata di un coprocessore matematico, mentre su una destinata all'utilizzo di programmi CAD era un acquisto consigliato, in quanto il coprocessore poteva accelerare di diverse volte la velocit\u00e0 di elaborazione dei calcoli. In seguito furono immesse in commercio CPU che integravano gi\u00e0 una FPU (come l'i486DX) ottimizzando le prestazioni grazie alla presenza delle due unit\u00e0 elaborative all'interno dello stesso chip. Oggi tutti i moderni processori integrano il coprocessore matematico al loro interno.\nDi seguito \u00e8 riportata una lista di coprocessori matematici."}
{"id": "131905", "revid": "287204", "url": "https://it.wikipedia.org/wiki?curid=131905", "title": "Colorado (fiume)", "text": ""}
{"id": "131908", "revid": "599013", "url": "https://it.wikipedia.org/wiki?curid=131908", "title": "Alta Val d'Elsa", "text": "Per Alta Val d'Elsa si intende quella parte della Valdelsa ricadente in Provincia di Siena e situata all'interno dei comuni di:\nLa Bassa Valdelsa si trova invece in provincia di Firenze ed ha come capoluogo Empoli.\nStoria.\nLo sviluppo delle citt\u00e0 ricomprese nel territorio dell'Alta Valdelsa (e principalmente di Colle di Val d'Elsa, Poggibonsi e San Gimignano) comincia nel Medioevo.\nTutto il territorio era interessato al passaggio della Via Francigena e delle sue varianti. Molti potentati, civili ma soprattutto ecclesiastici, hanno, nel corso del tempo fatto valere i loro diritti, pi\u00f9 o meno legittimi, sulle terre (e quindi di conseguenza sulle ricchezze che l'attraversamento dell'autostrada medioevale per Roma poteva garantire) di questi luoghi.\nNel caso di Colle di Val d'Elsa, influirono anche altri fattori, come l'abbondanza di acque che, provenienti dall'Elsa e opportunamente incanalate nelle Gore, fornivano energia motrice a bassissimo costo alle varie attivit\u00e0 stimolando (e continuando a favorirlo nel corso dei secoli) lo sviluppo economico.\nZona di confine tra le potenze toscane dell'epoca, Firenze e Siena, \u00e8 stata spesso teatro di guerre tra le opposte fazioni con tutto quello che una guerra portava con s\u00e9: morte, distruzioni, alleanze, intrighi.\n\u00c8 del 1199 la Guerra di Casaglia che, per motivi di confini e di dominio sul territorio, vide le truppe di Colle e San Gimignano lottare contro Poggibonsi, fino a che non furono rivisti e stabiliti scrupolosamente confini e domini.\nNel 1269 si svolse invece la pi\u00f9 cruenta Battaglia di Colle che vide contrapposte Colle e Firenze contro Siena, con la bruciante sconfitta di quest'ultima.\nSviluppatesi in modo pi\u00f9 o meno definitivo le identit\u00e0 delle varie realt\u00e0 locali, le citt\u00e0 dell'Alta Valdelsa hanno continuato a svilupparsi ed affermarsi.\nSoprattutto i due centri maggiori, Colle di Val d'Elsa e Poggibonsi (ed in misura minore anche San Gimignano), hanno avuto uno sviluppo industriale di livello nazionale ed internazionale, tanto da affermarsi come centri di eccellenza: basti pensare alla produzione del Cristallo a Colle di Val d'Elsa, nonch\u00e9 a quella dei camper in quel del territorio di Poggibonsi (e zone limitrofe)"}
{"id": "131909", "revid": "125752234", "url": "https://it.wikipedia.org/wiki?curid=131909", "title": "Basilica di San Nicola", "text": "La basilica di San Nicola, nel cuore della citt\u00e0 vecchia di Bari, \u00e8 un importante edificio di culto della Chiesa cattolica, tra i principali luoghi dell'ecumenismo con le Chiese ortodosse. Costituisce uno degli esempi pi\u00f9 significativi di architettura del romanico pugliese.\nSi tratta di una basilica pontificia, ossia il suo affidamento ad un determinato ordine religioso spetta direttamente alla Santa Sede. Questo nuovo \"status\" giuridico risale al 1929 (Patti Lateranensi), quando lo Stato italiano, incamerando tutte le propriet\u00e0 della basilica, rinunciava alla \"\"palatinit\u00e0\" (gestione diretta del re sulla vita del clero) e immetteva la Santa Sede in questa giurisdizione. \nNel 1951, ponendo fine all'istituzione del capitolo dei canonici che serviva nella chiesa dalla prima met\u00e0 del XII secolo, la basilica fu affidata all'Ordine domenicano che ancora presta il suo servizio prestando una particolare attenzione agli aspetti ecumenici.\nStoria.\nFu costruita in stile romanico tra il 1105, data della donazione di Ruggero Borsa al vescovo Ursone della \"corte del catapano\" su cui insiste l'attuale basilica, e il 1123. L'edificazione della basilica \u00e8 legata alle reliquie di san Nicola, trafugate, almeno per la parte pi\u00f9 consistente, da sessantadue marinai baresi dalla citt\u00e0 di Myra, in Licia, e giunte a Bari il 9 maggio 1087.\nLe reliquie vennero ospitate provvisoriamente presso il monastero di san Benedetto retto dall'abate Elia, il quale promosse subito l'edificazione di una nuova grande chiesa per ospitarle. Fu scelta l'area che sino a pochi anni prima aveva ospitato il palazzo del catapano (governatore) bizantino, distrutto durante la ribellione per le libert\u00e0 comunali e che Roberto il Guiscardo aveva donato l'anno prima all'arcivescovo Ursone; i lavori furono avviati a luglio dello stesso anno. Il 1\u00ba ottobre 1089 le reliquie furono trasferite nella cripta della basilica da papa Urbano II giunto appositamente a Bari.\nLa costruzione della basilica, frutto di almeno tre fasi successive, si concluse nel 1197, anno a cui risale una pergamena che parla della Basilica gi\u00e0 \"constructa\"\". La lapide di consacrazione del 1197 che alcuni interpretano come fine dei lavori era un atto devozionale dell'imperatore Enrico VI che, a ricordo del padre Federico Barbarossa, partiva per la Crociata chiedendo la benedizione di san Nicola. \nFino al Concordato del 1929 la basilica era Chiesa palatina (come, per esempio, l altro grande Santuario pugliese di Monte Sant' Angelo) ossia di patronato Reale ed esente dalla giurisdizione dei vescovi locali (si veda il decreto della Congregazione Concistoriale del 6 dicembre 1919 riguardante i poteri del Gran Priore ) ed era riccamente dotata fino alle modifiche amministrative imposte dal nuovo Stato Italiano, in ultimo nel 1915. \nNel 1968, Paolo VI elev\u00f2 il tempio alla dignit\u00e0 di basilica pontificia promulgando la costituzione apostolica \"Basilicae Nicolaitanae\", motivato dal contributo e \"dall'impulso al movimento ecumenico\".\nLa basilica ricevette inoltre un intervento di restauro tra il 1925 e il 1930 che ne rimosse le sovrastrutture barocche, fu restaurata la cripta che conserva le reliquie del santo e fu ripristinato lo stile romanico pugliese.\nDescrizione.\nLa basilica, considerata uno dei prototipi delle chiese romanico-pugliesi, sorge isolata a poca distanza dal mare.\nLa facciata a salienti, semplice e maestosa, \u00e8 tripartita da lesene, coronata da archetti e aperta in alto da bifore e in basso da tre portali, dei quali il mediano, a baldacchino su colonne, \u00e8 riccamente scolpito. Due torri campanarie mozze, di diversa fattura, fiancheggiano la facciata. I fianchi si caratterizzano per le profonde arcate cieche (sopra le quali corrono loggette a esafore) e le ricche porte. Arcate cieche in basso e bifore in alto animano le alte testate del transetto e la parete continua absidale, ornata al centro da un grande finestrone. All'interno, la basilica presenta uno sviluppo planimetrico a croce latina immissa. Sembra avere uno sviluppo longitudinale, ma non \u00e8 cos\u00ec.\n\u00c8 divisa in tre navate da dodici colonne di spoglio (sei per lato, con le prime quattro binate, cio\u00e8 affiancate a coppie). Il ritmo della navata centrale, con copertura a capriate, \u00e8 scandito da tre arconi trasversali, aggiunti nel XV secolo in seguito a un terremoto che aveva reso pericolante l'intera costruzione. Mentre i primi due si impostano sulle prime quattro coppie di colonne binate, l'ultimo arcone \u00e8 retto da due massicci pilastri compositi, posti quasi a met\u00e0 della navata stessa.\nAl di sopra degli archi c'\u00e8 il piano del matroneo a trifore. Il soffitto \u00e8 intagliato e dorato accompagnato con riquadri dipinti del XVII secolo. Tre solenni arcate su graziose colonne dividono la navata centrale del presbiterio. L'altare maggiore \u00e8 sormontato da un ciborio del XII secolo.\nNell'abside centrale degno di nota \u00e8 il pavimento con tarsie marmoree e con motivi orientaleggianti dei primi decenni del XII secolo assieme alla vigorosa sedia episcopale marmorea del 1105 e anche al monumento di Bona Sforza, regina di Polonia, di scultori del tardo Cinquecento.\nNell'altare dell'abside destro \u00e8 presente un trittico di Andrea Rizo da Candia del XV secolo; nella parete retrostante sono vari resti di affreschi trecenteschi. Sulla destra il ricco altare di San Nicola, in lamina d'argento sbalzato del 1684. Nell'abside sinistro campeggia una pala d'altare raffigurante la \"Madonna col Bambino in trono e i santi Giacomo, Ludovico, Nicola di Bari e Marco\", sovrastata una cimasa che raffigura il \"Cristo in piet\u00e0 fiancheggiato dai santi Gregorio e Francesco\" eseguita da Bartolomeo Vivarini nel 1476.\nCiborio.\nIl ciborio soprastante l'altare, realizzato prima del 1150, \u00e8 il pi\u00f9 antico della Puglia. Quattro colonne di marmo antico, le antistanti in breccia rossa, le posteriori in breccia viola, sostengono il baldacchino, composto da due tiburi piramidali a base ottagonale sovrapposti, sorretti da due serie di colonnine con articolati capitelli. L'elaborato riprende un motivo romano, affermando in tal modo esplicitamente richiami al classicismo. Splendidi sono i capitelli che concludono le colonne databili del terzo decennio del XII secolo. Quelli anteriori recano figure angolari di angeli, quelli posteriori sono ornati, uno da pr\u00f2tomi di ariete e uccelli, l'altro da motivi vegetali.\nCattedra dell'abate Elia.\nAll'interno della basilica \u00e8 conservato uno dei maggiori capolavori scultorei del romanico pugliese: una cattedra episcopale realizzata al termine dell'XI secolo.\nLa cattedra \u00e8 ubicata dietro al ciborio, al centro del presbiterio e del mosaico che la riveste. Caratterizzata da un'ornamentazione molto curata, operata in parte a niello, ha il sedile elegantemente traforato negli alti braccioli, sostenuto da espressive figure in altorilievo e a tuttotondo, i telamoni. Sul dorso ci sono due leonesse intente a sbranare due uomini.\nDa un'iscrizione posta sul retro del sedile, che lega l'opera alla figura dell'abate Elia, arcivescovo di Bari e Canosa, si \u00e8 fatto risalire il lavoro agli anni tra il 1098 e il 1105. Se tale datazione fosse accertata, la cattedra costituirebbe uno dei primi lavori del romanico pugliese. In realt\u00e0 l'opera \u00e8 da collocarsi pi\u00f9 probabilmente nella prima met\u00e0 del XII secolo per la vitalit\u00e0 e la maturit\u00e0 dei rilievi.\nCripta.\nDue scaloni al termine delle navate laterali conducono nella cripta triabsidata, vasta quanto il transetto e sostenuta da 26 colonne varie abbellite da capitelli romanici. Sotto l'altare centrale della cripta riposa il corpo di san Nicola. Una delle absidi laterali \u00e8 destinata al culto ortodosso. Vi sono, inoltre, 36 campate con le corrispondenti volte a crociera. La zona dell'altare dove riposano le reliquie del santo \u00e8 rivestita da un mosaico pavimentale di eccezionale ricchezza di materiali proveniente da diverse aree geografiche.\nIl 21 maggio e il 28 luglio 2017, per la prima volta negli ultimi nove secoli alcune reliquie di San Nicola il Taumaturgo da Bari sono state (temporaneamente) traslate in Russia, a Mosca e a San Pietroburgo.\nI cristiani ortodossi a Bari.\nSan Nicola di Myra, che da secoli riposa nella basilica omonima, \u00e8 uno dei santi maggiormente venerati fra i cristiani ortodossi, soprattutto tra gli appartenenti alla Chiesa ortodossa russa.\nLa basilica rappresenta uno dei pochi luoghi frequentati contestualmente da fedeli appartenenti a diverse confessioni cristiane. Dopo la fine dei regimi comunisti e la conseguente apertura dei paesi dell'Europa dell'Est al turismo e ai rapporti con il mondo estero, ha rappresentato uno degli snodi privilegiati del turismo legato ai pellegrinaggi religiosi."}
{"id": "131910", "revid": "6392", "url": "https://it.wikipedia.org/wiki?curid=131910", "title": "Savonarola", "text": ""}
{"id": "131913", "revid": "1543377", "url": "https://it.wikipedia.org/wiki?curid=131913", "title": "UEFI", "text": "Unified Extensible Firmware Interface (in acronimo UEFI) \u00e8 un'interfaccia informatica tra il firmware e il sistema operativo di un PC progettata per sostituire il BIOS a partire dal 2010.\n\u00c8 un brevetto di Intel, che ha importato formati e funzionalit\u00e0 di Microsoft Windows: scritto in linguaggio C, supporta funzioni di telecontrollo, diagnostica da remoto, installazione di sistemi operativi, o di aggiornamento software anche se nessun sistema operativo risiede nel PC, \ndisponibile su piattaforme Itanium (IA-64), x86 (a 32 e a 64 bit), e ARM. \nLa \"Unified EFI Forum\" \u00e8 l'associazione di imprese che decide la specifica tecnica di UEFI e di UEFI 2.0 a partire dal 2006. \nStoria.\nLa tecnologia originaria venne creata da Intel nel 2003 al momento della presentazione della propria architettura IA-64 del processore Itanium e poi ripresentata in maniera decisamente pi\u00f9 consistente insieme a Microsoft a fine 2003. A partire dal 2005 venne poi ripresa e sviluppata dal consorzio UEFI (Unified EFI Forum). \nDopo un debutto sul mercato agli inizi del 2006 grazie ai primi iMac Intel Core Duo di Apple, \u00e8 stata introdotta in volumi con i processori Intel Core con architettura Sandy Bridge, dopo esser stata affiancata a un'altra tecnologia Intel arrivata a fine 2005, iAMT per la gestione remota dei sistemi. Il primo chipset di Intel a supportare l'UEFI \u00e8 arrivato all'inizio del 2007 grazie alla piattaforma mobile Santa Rosa basata sul chipset Crestine e il processore Merom, ma all'incirca dal 2010 i nuovi PC - e anche le workstation e i server - hanno cominciato progressivamente a essere corredati dall'UEFI o comunque con firmware della scheda madre avente almeno come opzione la funzione di \"efi-boot\" del sistema operativo. Oltre Apple anche MSI ha finora proposto schede madri dotate di firmware UEFI. Dal 2011 tutte le nuove schede madri di ASUS e ASRock implementano firmware UEFI, in vista della sostituzione totale del BIOS a partire dal 2020.\nDescrizione generale.\nConsente ai produttori di integrare nel firmware della scheda madre applicazioni e nuove funzionalit\u00e0, fra cui strumenti per la diagnostica e il ripristino dei dati, servizi di crittografia e funzionalit\u00e0 per la gestione dei consumi, presentando un'interfaccia grafica che consente anche di adoperare un mouse. Ci\u00f2 \u00e8 dovuto al fatto che \u00e8 stata superata la limitazione di comandi a 16 bit e con 1 MB appena di memoria caricata. Inoltre, mediante l'interfaccia UEFI del firmware \u00e8 possibile eseguire molte operazioni di gestione e amministrazione prima impossibili con BIOS, in aggiunta, le applicazioni e i driver UEFI, essendo indipendenti dal sistema operativo, facilitano la procedura di avvio e offrono flessibilit\u00e0 amministrativa. Con sistemi Windows (si pensi alle versioni server) l'unico sistema per partizionare dischi con capacit\u00e0 maggiore di 2 terabytes (per le limitazioni del MBR) \u00e8 quello di avere una scheda madre dotata di firmware UEFI, utilizzando sistemi operativi a 64 bit per i volumi avviabili.\n\u00c8 in grado di rendere pi\u00f9 semplice la gestione remota di PC e server, aiutando cos\u00ec le aziende a ridurre i costi di manutenzione e supporto, e pu\u00f2 gestire direttamente le connessioni di rete per connettersi a una LAN o a internet. A tal proposito i firmware basati sullo standard UEFI sono dotati di alcune funzionalit\u00e0 specifiche per la gestione delle reti ed eventualmente anche di un browser Web. Inoltre, superando il MBR e sostituendolo con lo standard GPT, si pu\u00f2 partizionare il disco con sole partizioni primarie senza pi\u00f9 la necessit\u00e0 di partizioni estese e logiche, pu\u00f2 ridurre i tempi di caricamento del sistema operativo e pu\u00f2 supportare, similmente a quanto succede con i computer palmari, forme di avvio istantaneo. L'UEFI ha anche il compito di dotare il firmware del PC di un'interfaccia grafica efficace, facile da usare e in grado di supportare le risoluzioni video permesse dalle moderne schede grafiche. In aggiunta a questo, l'UEFI fornisce un ambiente per il boot multipiattaforma capace di fornire i servizi base richiesti dai sistemi operativi. Infatti, i programmi UEFI sono scritti in linguaggi molto pi\u00f9 moderni di quelli utilizzati per sviluppare i BIOS.\nPu\u00f2 anche eseguire applicazioni di alto livello scritte attraverso strumenti di programmazione standard. Ci\u00f2 \u00e8 reso possibile dal fatto che le interfacce di UEFI si appoggiano su codice in linguaggio C++, evitando cos\u00ec l'utilizzo di codice assembly utilizzato nei vecchi BIOS.\nSecondo Microsoft (che fa parte del consorzio UEFI composto da oltre 140 aziende), il firmware UEFI, oltre a \"migliorare l'interoperabilit\u00e0 del software e risolvere le limitazioni del BIOS\", presenta i seguenti vantaggi:\nQualsiasi sistema operativo sia installato su un computer dotato di tecnologia UEFI installer\u00e0 (a meno che la partizione EFI non sia gi\u00e0 presente, nel qual caso aggiunger\u00e0 nella partizione la propria cartella EFI) sul disco una partizione che funge da interfaccia tra il firmware e il sistema operativo stesso: questa partizione \u00e8 in formato FAT32 ed \u00e8 collocata all'inizio del disco ed \u00e8 necessaria per l'avvio dei sistemi operativi installati, o su memorie di massa avviabili su periferiche esterne; non va confusa, per\u00f2, n\u00e9 con la partizione di sistema riservata (ad esempio quella di Windows) n\u00e9 con quella di ripristino (\"recovery\"). Il men\u00f9 UEFI di impostazione dell'avvio (boot setup) permette solitamente l'avvio di volumi non EFI e/o il partizionamento MBR: occorre agire sui comandi disponibili che abilitano la modalit\u00e0 \"Bios legacy\", supportata per\u00f2 solo nelle prime versioni, e disabilitando il \"secure boot\".\nCome \u00e8 accaduto per il Bios, \u00e8 errato assimilare superficialmente l'Uefi al firmware (della scheda madre del computer): sono due componenti logicamente e fisicamente contigui ma diversi.\nCaratteristiche principali.\nLicenza sistema operativo.\nUna delle funzioni innovative dell'Uefi \u00e8 la funzione di registrazione della licenza digitale del sistema operativo in un'area di memorizzazione specifica del chip che ha a bordo il firmware. Questa registrazione (a livello di firmware) integra quella incorporata nel sistema operativo e/o nell'account on line dell'utente (quando previsto dal produttore del sistema operativo).\nLa registrazione della licenza digitale nell'Uefi consente di certificare la genuit\u00e0 del prodotto, evitare o semplificare l'attivazione del sistema operativo, agevolare il censimento delle licenze, eliminare il ricorso a informazioni \"materiali\" (es. etichette), non obbligare a digitare gli estremi della chiave (product key o seriale), impedire la pirateria e altro.\nLe licenze digitali possono essere caricate dal produttore del dispositivo (system integrator) in sede di preinstallazione del sistema operativo (\"factory setup\") oppure registrate quando l'utente acquista una licenza digitale di un sistema operativo. Una scheda madre nuova (acquistata come articolo a s\u00e9 stante) non contiene alcuna licenza digitale di sistema operativo.\nSi noti che una licenza digitale potrebbe anche essere impiegata indipendentemente dall'onerosit\u00e0 del prodotto (ad esempio sistemi operativi freeware).\nGestore di avvio.\nUefi ha un proprio gestore di avvio (boot manager) che identifica, memorizza ed elenca qualsiasi sistema avviabile (quindi non solo sistemi operativi ma anche ambienti di ripristino e simili). Nel caso di sistemi permamenti (in pratica installati nella memoria di massa) la voce (\"entry\") Efi di ciascun caricatore di avvio boot loader presente \u00e8 registrata nella sezione \"OS boot manager\" nell'elenco delle periferiche di avvio della macchina. Queste voci sono scritte nel men\u00f9 del gestore di avvio Uefi da parte dei boot manager dei sistemi operativi in fase di installazione. Non vanno per\u00f2 confuse le due cose: il gestore di avvio Uefi appartiene al firmware (ambiente pre-sistema operativo, archiviato in un chip montato sulla scheda madre della macchina); un gestore di avvio (di un sistema operativo qualsiasi) appartiene al sistema operativo stesso (archiviato su una unit\u00e0 locale o accessibile da un percorso di rete).\nAmbienti Uefi un po' pi\u00f9 avanzati di quelli basici hanno dei comandi incorporati per manipolare (spostare, eliminare, copiare, ecc.) le voci nella schermata di avvio della sezione delle unit\u00e0 locali fisse.\nL'avvio protetto.\nL'avvio protetto (\"secure boot\") \u00e8 la tecnologia UEFI che consente di bloccare caricatori di avvio (boot loader), kernel e driver non certificati dal consorzio o, pi\u00f9 precisamente, non firmati con una chiave crittografica autorizzata, contenuta in un archivio del firmware. Lo scopo \u00e8 principalmente la sicurezza: impedire che malware o altre minacce (ad esempio modifiche ai certificati non validate) possano essere avviati all'accensione/riavvio della macchina costituendo cos\u00ec un grave rischio per il sistema.\nLa tecnologia si basa su una serie di chiavi (pubbliche e private) e di certificati (digitali), tra cui il componente fondamentale \u00e8 la chiave di piattaforma (\"Platform Key - PK\" anche \"Machine-Owner Key - MOK\") generata, firmata, caricata e registrata (\"enrolled\") dal produttore del dispositivo in fabbrica (\"setup mode\") oppure successivamente dall'utilizzatore utilizzando chiavi di fondazioni Open Source o proprietarie. La funzione esamina le chiavi e i certificati archiviati in una memoria fisica montata sulla scheda madre (\"secure boot database\"), sottoposti ad aggiornamento da parte del produttore della macchina/scheda madre quando rilascia una nuova versione Efi, eliminabili (\"clear\"), a volte esportabili su chiavetta USB, personalizzabili (\"user mode\") e ricaricabili (\"load\" cio\u00e8 reset) tramite copia di riserva predefinita di fabbrica.\nPer poter eseguire componenti privi di chiave certificata oppure sistemi legacy (modalit\u00e0 BIOS) o consentire la configurazione MBR occorre disabilitare l'avvio protetto e/o abilitare il modulo di compatibilit\u00e0 (CSM-Compatibility Support Module). Un altro metodo \u00e8 quello di operare nella sezione \"autorizzati\" (signature database) caricando certificati personalizzati.\nGaranzia produttore.\nLa piattaforma permette al produttore della macchina di memorizzare i termini dell'eventuale garanzia fornita, in primis la data di scadenza. In questo modo l'utente pu\u00f2 monitorare lo stato della garanzia sia attraverso il men\u00f9 del firmware che attraverso strumenti del costruttore (applicazione o sito web).\nLa compatibilit\u00e0 col BIOS.\nRispetto a quanto temuto durante lo sviluppo della tecnologia, qualsiasi sistema UEFI, di qualunque produttore, permette di avviare qualsiasi sistema operativo, sia in modalit\u00e0 \"Efi\" (se supportata) che \"legacy\". Questo \u00e8 possibile grazie al \"Compatibility Support Module\" (CSM) ovvero disattivando il \"secure boot\" ed, eventualmente, attivando il \"legacy support\" solo per le versioni \"class 0\".\nLa politica di Microsoft.\nIl requisito che i dispositivi certificati per Windows RT devono essere venduti con l'avvio protetto non disattivabile incontr\u00f2 le critiche soprattutto degli sviluppatori di software libero, che sentivano che Microsoft stava tentando di esercitare il vendor lock-in impedendo agli utenti di installare sistemi operativi alternativi come Linux.\nIl 20 settembre 2011 Matthew Garrett, uno sviluppatore di Red Hat, segnal\u00f2 il possibile rischio che Microsoft avrebbe potuto escludere i sistemi operativi alternativi dai dispositivi certificati per Windows 8, dando origine ad un'ampia copertura mediatica sull'argomento. Secondo Garrett, se gli OEM si fossero limitati a includere nei loro dispositivi la sola chiave privata di Microsoft, all'utente non sarebbe stato permesso di avviare n\u00e9 Linux n\u00e9 alcun altro sistema operativo all'infuori di Windows 8. L'adozione di versioni firmate di Linux in sistemi regolarmente dotati delle relative chiavi UEFI avrebbe per giunta fatto sorgere delle ulteriori problematiche: per esempio, non si sarebbe potuto utilizzare il boot loader GRUB perch\u00e9 la versione 3 della licenza GPL con cui \u00e8 concesso richiede che il distributore fornisca all'utente tutte le chiavi di autorizzazione necessarie per installare il software.\nIl team di sviluppo di Windows 8 assicur\u00f2 in seguito nel blog ufficiale \"Building Windows 8\" che gli OEM sarebbero stati liberi di personalizzare il loro firmware, per esempio offrendo un'opzione per disattivare l'avvio protetto.\nIl 28 ottobre 2011 Canonical e Red Hat, due delle maggiori societ\u00e0 coinvolte in Linux, pubblicarono un libro bianco sulla questione, esortando i produttori ad includere nei PC un'interfaccia utente per attivare o disattivare facilmente l'avvio protetto.\nNel gennaio 2012 suscit\u00f2 nuove preoccupazioni, in particolare nella comunit\u00e0 Linux, un documento in cui Microsoft stabiliva che, a differenza dei PC basati sulle architetture IA-32 e x86-64, i dispositivi basati su architettura ARM sarebbero stati esclusi dal programma di certificazione per Windows RT se avessero consentito la disattivazione dell'avvio protetto. Adrian Kingsley-Hughes di ZDNet sugger\u00ec tra le altre ipotesi che Microsoft stesse escludendo gli altri sistemi per motivi di vendor lock-in. Matthew Garrett intanto evidenzi\u00f2 le difficolt\u00e0 nell'implementazione dell'avvio protetto in Linux, tra cui la complicazione del processo di installazione di un sistema operativo alternativo e la difficolt\u00e0 nel persuadere gli OEM a vendere computer con la chiave alternativa insieme alla chiave Microsoft.\nI requisiti contrattuali Microsoft, al contrario di quanto previsto dalle specifiche UEFI, impongono che il kernel e i suoi moduli debbano essere firmati; Microsoft si riserva il diritto di revocare qualsiasi certificato usato per firmare del codice che pu\u00f2 essere usato per compromettere la sicurezza del sistema. Nel febbraio 2013, uno sviluppatore di Red Hat ha tentato di applicare una patch al kernel di Linux che consentirebbe ad esso di analizzare la firma Authenticode di Microsoft usando una chiave X.509 master incorporata in file PE firmati da Microsoft, ma la scelta \u00e8 stata criticata da Linus Torvalds, il creatore di Linux.\nIl 26 marzo 2013 il gruppo spagnolo di sviluppo di software libero Hispalinux ha depositato una lamentela formale presso la Commissione europea, contestando il fatto che i requisiti per l'avvio protetto imposti da Microsoft sui sistemi OEM sono ostruttivi e anti-competitivi.\nA maggio 2021 la guida di Debian, al paragrafo Uefi-Avvio protetto, chiarisce che tale protocollo di sicurezza \"non \u00e8 un tentativo di Microsoft di tenere fuori dal mercato Linux\" ma uno strumento per evitare l'esecuzione di codice maligno nell'ambiente pre-sistema operativo. Pertanto, i timori diffusisi a inizio anni 2010 non si sono concretizzati, atteso che del consorzio Uefi fanno parte centinaia di operatori, non solo Microsoft. Inoltre, anche altri grandi produttori di sistemi operativi per apparecchiature fisse (ad esempio Apple o IBM) impiegano il secure boot con chiavi proprietarie.\nSoluzioni adottate da sistemi operativi alternativi.\nPer i sistemi operativi alternativi a Windows sono state trovate varie soluzioni: ad esempio alcune importanti distribuzioni GNU/Linux hanno sviluppato dei \"workaround\" per aggirare le restrizioni imposte da Microsoft. Lo stesso Matthew Garrett ha sviluppato un \"boot loader\" minimo noto come \"shim\"; un software precompilato e firmato che consente all'utente di considerare attendibili le chiavi fornite dai distributori.\nSistemi proprietari (hardware e software integrati e marchiati) come quelli Apple o IBM preinstallano chiavi specifiche. \nFedora Linux.\nSiccome Microsoft non ha stabilito alcuna imposizione riguardo alla possibilit\u00e0 di installare certificati di terze parti che permetterebbero l'esecuzione di software alternativo, gli sviluppatori di Fedora Linux hanno scelto di acquistare per la versione 18 di Fedora una chiave di sicurezza, da VeriSign al prezzo scontato di 99 $ tramite il Centro per sviluppatori Windows, sollevando alcune critiche nella comunit\u00e0 Linux.\nLa chiave acquistata \u00e8 stata impiegata per firmare il boot loader shim, che serve per svolgere un unico compito: si limita infatti a verificare l'integrit\u00e0 di GRUB e a caricarlo, poich\u00e9 anche GRUB e il kernel (a sua volta caricato da GRUB) sono firmati, anche se con chiavi generate dal progetto Fedora.\nUbuntu.\nPer assicurarsi di non violare la licenza di GRUB, Ubuntu ha adottato a partire dalla versione 12.04 il boot loader \"efilinux\", firmato con una chiave generata da Canonical, che secondo la Free Software Foundation, sarebbe preoccupazione infondata.\nEfilinux ha poi il compito di avviare un'immagine del kernel non firmata (al contrario di Fedora), ritenendo che la firma del solo boot loader sia una soluzione pi\u00f9 fattibile, poich\u00e9 un kernel fidato renderebbe sicuro solo lo spazio dell'utente e non lo stato pre-avvio del sistema (che l'avvio protetto \u00e8 progettato per proteggere), e inoltre vogliono permettere agli utenti di creare e utilizzare i propri moduli di kernel personalizzati.\nL'avvio dei CD di Ubuntu al contrario si basa su una soluzione analoga a quella scelta da Fedora: i CD di Ubuntu fanno uso del boot loader shim, lo stesso di Fedora, firmato con una delle chiavi esistenti certificate da Microsoft.\nCanonical ha dichiarato di non offrire la propria chiave privata per firmare i boot loader di altri distributori e venditori, ma di imporre agli OEM accreditati di offrire anche la chiave privata Microsoft oltre a quella di Canonical per evitare di escludere dalle macchine con Ubuntu preinstallato i sistemi operativi che si appoggiano ad una chiave Microsoft, come Fedora e Windows 8.\nUbuntu ha aggiunto il supporto all'avvio protetto UEFI a partire dalla versione 12.10.\nNell'ottobre 2012, prima della pubblicazione di Windows 8, la Linux Foundation ha annunciato di stare sviluppando un boot loader UEFI minimo firmato con una chiave Microsoft che servir\u00e0 per avviare il boot loader principale. Tuttavia, per mantenere la sicurezza e per impedire che il boot loader venga utilizzato per caricare silenziosamente del malware, l'avvio richieder\u00e0 l'input dell'utente.\nLe revisioni.\nLa specifica \u00e8 periodicamente revisionata; ogni revisione \u00e8 identificata dall'indice di modifica unitamente alla relativa data. Da quando \u00e8 stato rilasciato la prima volta il protocollo \u00e8 cambiato sostanzialmente numerose volte e pertanto i produttori hanno dovuto applicare questi cambiamenti. \nA luglio 2020 la versione della specifica \u00e8 la 2.8 Errata B (maggio 2020)."}
{"id": "131914", "revid": "124559266", "url": "https://it.wikipedia.org/wiki?curid=131914", "title": "Yamaha Motor", "text": "La \u00e8 un'azienda produttrice di veicoli motorizzati, motoveicoli e motori marini. Nasce il 1\u00ba luglio 1955 come scorporo dalla Yamaha Corporation, a sua volta inizialmente \"Nippon Gakki\" nata nel 1897 e impostasi come costruttrice di organi e pianoforti. \u00c8 nota come \"La casa dei tre diapason\", riportati nel suo simbolo.\nLa Yamaha \u00e8 la seconda azienda produttrice di moto al mondo in ordine di grandezza, dopo la connazionale Honda.\nCompagine azionaria.\nAl 31 dicembre 2006 la propriet\u00e0 della compagnia vedeva come principali azionisti:\nIl 21 maggio 2007 con un comunicato congiunto, \u00e8 stata notificata la messa in vendita, da parte del maggior azionista, di un congruo numero di azioni della Yamaha Motor Co. rappresentante il 7,8% del capitale sociale\nLe corse motociclistiche.\nLa Yamaha si \u00e8 impegnata nel mondo delle corse fin dall'anno di nascita, nel quale vinse la 3\u00aa edizione della prestigiosa corsa in salita sul circuito del Fuji con la \"YA-1\", primo modello costruito dalla casa. La divisione sportiva dell'azienda motociclistica \u00e8 denominata \"Yamaha Racing\".\nHa vinto 9 edizioni del Rally Dakar tra le moto e 5 con i quad.\nLe corse automobilistiche.\nLa Yamaha \u00e8 stata costruttrice di motori per Mondiale di Formula 1, fornendo varie scuderie, dal 1989 al 1997.\nNel 1997, come motorista della Arrows, sfior\u00f2 la vittoria nel Gran Premio d'Ungheria, quando Damon Hill, autorevolmente in testa alla corsa, ebbe un problema al cambio nell'ultimo giro. Quel secondo posto resta comunque tra i risultati migliori nei Gran Premi, insieme a un terzo posto di Mark Blundell su Tyrrell nel 1994"}
{"id": "131916", "revid": "287204", "url": "https://it.wikipedia.org/wiki?curid=131916", "title": "Yamaha", "text": ""}
{"id": "131917", "revid": "919135", "url": "https://it.wikipedia.org/wiki?curid=131917", "title": "Complesso coniugato", "text": "In matematica, si definisce complesso coniugato (o coniugio) di un numero complesso il numero ottenuto dal primo cambiando il segno della parte immaginaria. Pensando il numero complesso come punto del piano complesso, il suo complesso coniugato \u00e8 il punto riflesso rispetto all'asse reale.\nDefinizione.\nDato il numero complesso\ndove \"x\" e \"y\" sono numeri reali ed \"i\" \u00e8 l'unit\u00e0 immaginaria, il complesso coniugato di formula_2 si indica con formula_3 o formula_4 ed \u00e8 definito da\nPer un numero complesso dato in forma esponenziale\ncon formula_7, il complesso coniugato \u00e8\nPropriet\u00e0.\nLa coniugazione complessa \u00e8 un automorfismo del campo dei numeri complessi formula_9, in altre parole: l'applicazione formula_10 \u00e8 una funzione biettiva dei numeri complessi con le seguenti propriet\u00e0:\nSi hanno inoltre le seguenti relazioni fra complesso coniugato, inverso, valore assoluto e parte reale ed immaginaria: per ogni formula_14, si ha\nInoltre se un polinomio formula_20 a coefficienti reali ha una radice (complessa) formula_21 allora anche formula_22 \u00e8 una radice di formula_20. Infatti per quanto detto in precedenza si ha che\nQuesto fatto \u00e8 noto come teorema delle radici complesse coniugate."}
{"id": "131918", "revid": "2145227", "url": "https://it.wikipedia.org/wiki?curid=131918", "title": "Fra Bartolomeo", "text": "Biografia.\nOrigini e formazione.\nFiglio di Paolo di Jacopo, mulattiere e carrettiere \u2013 di qui il nome di Bartolomeo di Paolo di Jacopo \"del Fattorino\" - nasce a Sofignano di Prato, 28 marzo 1472 e visse dal 1478 nella casa fiorentina in Porta San Pier Gattolini, da cui gli venne anche il nome di Baccio della Porta.\nNel 1483 o 1484, su raccomandazione di Benedetto da Maiano, entr\u00f2 a far parte della bottega di Cosimo Rosselli, dove conobbe anche Piero di Cosimo. Scrisse Vasari:\nSi trova menzionato per la prima volta in un documento del 1485, insieme con Cosimo Rosselli, relativo a un pagamento effettuato dalle monache di Sant'Ambrogio per un affresco eseguito da Cosimo. Insieme con Mariotto Albertinelli lasci\u00f2 la bottega nel 1490 o 1491 per iniziare una reciproca collaborazione, interrotta momentaneamente nel 1493 e ripresa l'anno successivo.\nPrime opere e contatti con Savonarola.\nLa sua prima opera datata \u00e8 l\"Annunciazione\" del Duomo di Volterra, in cui mostra influssi di Domenico Ghirlandaio e di Leonardo, del quale adotta il trattamento chiaroscurale; l'opera risale al 1495, nel periodo in cui il domenicano Girolamo Savonarola, priore del convento di San Marco, cercava di imporre una severa moralit\u00e0 alla citt\u00e0 di Firenze, attaccando la corruzione dei costumi e le gerarchie ecclesiastiche, finendo per essere scomunicato da papa Borgia nel maggio 1497.\nBartolomeo fu uno degli artisti pi\u00f9 influenzati dalla predicazione del frate ferrarese. Ancora Vasari scrisse:\nPer via degli strali savonaroliani contro l'amoralit\u00e0 della citt\u00e0, contro le \"pitture lascive\" e il rinato paganesimo dei neoplatonici, Bartolomeo arriv\u00f2 a distruggere le sue stesse opere, probabilmente disegni, in cui comparivano \"figure dipinte di uomini e donne ignude\".\n\u00c8 forse del 1498 il \"Ritratto di Girolamo Savonarola\", al Museo San Marco.\nBartolomeo era tra i presenti nel convento di San Marco quando, l'8 aprile 1498, venne assalito dagli avversari del Savonarola. E in quell'occasione, sempre secondo quanto testimonia Vasari, l'artista spaventato, fece voto di prendere l'abito domenicano se \"campava da quella furia\".\nDopo la cattura e la prigionia, Savonarola venne bruciato come eretico il 23 maggio 1498 in piazza della Signoria.\nIl Giudizio Universale.\nIl 22 aprile 1499 Gerozzo di Monna Vanna Dini gli aveva nel frattempo commissionato, per una cappella del cimitero dell'Ospedale di Santa Maria Nuova, un affresco del \"Giudizio Universale\",\nDel grande \"Giudizio Universale\", completato da Mariotto Albertinelli e Giuliano Bugiardini, si pu\u00f2 attribuire a Bartolomeo la parte superiore col Cristo, gli Apostoli e gli angeli che suonano le trombe del Giudizio; la composizione costitu\u00ec poi un modello per la \"Disputa del Sacramento\" di Raffaello. L'opera non fu terminata da Baccio poich\u00e9 il 26 luglio 1500 si fece frate a Prato, nel convento di San Domenico, lasciando ogni suo bene al fratello Piero; nel dicembre del 1501 torn\u00f2 poi al convento fiorentino di San Marco.\nRitorno alla pittura.\nSollecitato dal suo stesso priore che \"e' facesse qualche cosa di pittura, et era gi\u00e0 passato il termine di quattro anni che egli non aveva voluto lavorar nulla\", nel 1504 Fra Bartolomeo ritorn\u00f2 al lavoro, aprendo un piccolo atelier nello stesso convento di San Marco. Essendo frate tutti i suoi guadagni andavano nelle casse del proprio convento, fatti salvi i costi per i colori e gli altri strumenti.\nIl 18 maggio 1504 si impegn\u00f2 con Bernardo Bianco a dipingere una pala con l\"Apparizione della Vergine a san Bernardo\" oggi agli Uffizi, per la sua cappella di famiglia nella Badia Fiorentina. Scrisse ancora Vasari a proposito: \nLa tavola fu finita nel 1507, dopo che il committente ebbe saldato i pagamenti arretrati.\nL'amicizia con Raffaello.\nNel 1504 il giovane Raffaello Sanzio si stabil\u00ec a Firenze, desideroso di studiare le novit\u00e0 di Leonardo e Michelangelo di cui gli era giunta eco. Qui strinse amicizia con alcuni artisti locali, tra cui lo stesso Fra Bartolomeo. Vasari stesso ricorda lo stretto legame tra i due: \nLe influenze reciproche tra i due pittori sono uno degli argomenti pi\u00f9 complessi degli studi sul soggiorno fiorentino di Raffaello. Sicuramente gli scambi furono reciproci: Raffaello apprese da Bartolomeo una rinnovata e posata monumentalit\u00e0, visibile in opere come la \"Trinit\u00e0 e santi\" che ripescava lo schema del \"Giudizio Universale\" di Fra Bartolomeo; il frate a sua volta rest\u00f2 influenzato dalla misura classica di Raffaello e dal suo colorire ardente ed elegante, dall'equilibrio della composizione, esaltando la rappresentazione della luce e i suoi effetti sulle forme e il movimento.\nLa misura di questi scambi e le ipotesi se prevalsero da una direzione verso l'altra o viceversa \u00e8 ancora argomento di studio e ricerca. Francesco Algarotti definisce Fra Bartolomeo \u00abdiscepolo e maestro insieme di Raffaello\u00bb\nVenezia.\nAll'inizio del 1508 Fra Bartolomeo si rec\u00f2 a Venezia, ufficialmente per accordarsi sulla pittura di un \"Dio Padre in gloria tra le sante Maria Maddalena e Caterina da Siena\" per i domenicani di San Pietro Martire a Murano. L'occasione fu anche una preziosa opportunit\u00e0 per aggiornare il proprio stile sulle novit\u00e0 veneziane di Giovanni Bellini e Giorgione, nonch\u00e9 venire in contatto con lo straordinario emporio dei colori veneziano, che lasci\u00f2 segni indelebili nella sua tavolozza.\nProblemi con i pagamenti fecero s\u00ec che l'artista se ne partisse da Venezia portandosi dietro la tavola, che fin\u00ec a Lucca. Sempre a Lucca, nell'ottobre 1509, con Mariotto Albertinelli dipinse per l'Opera del Duomo la pala della \"Madonna col Bambino tra i santi Stefano e Giovanni Battista\".\nGrandi pale d'altare.\nIl 26 novembre 1510 ottenne l'importante commissione pubblica della pala per la Sala del Consiglio di Firenze, ora nel Museo di San Marco: \nIn quest'opera, mai terminata, sono evidenti le influenze raffaellesche, derivate dalla \"Madonna del Baldacchino\".\nNel 1512 port\u00f2 a termine con l'Albertinelli la \"Pala Ferry Carondelet\" per la Cattedrale di Besan\u00e7on; nello stesso anno il governo fiorentino don\u00f2 a Jacques Hurault, vescovo di Autun e ambasciatore del re di Francia, il \"Matrimonio mistico di santa Caterina da Siena\", ora al Louvre, composta l'anno prima e firmata \u201cOrate Pro Pictore MDXI Bartholom Floren\u201d.\nIn cambio di questa, ne fece un'altra analoga in San Marco, \nRoma.\nInterrotta il 5 gennaio 1513 la collaborazione con l'Albertinelli, Bartolomeo and\u00f2 a Roma a dipingere i \"Santi Pietro e Paolo\", ora nella Pinacoteca Vaticana, su incarico di fra Mariano Fetti, ma poich\u00e9 \nIn realt\u00e0 si tratta di opere dove la monumentalit\u00e0 mistica dei personaggi \u00e8 forte pi\u00f9 che mai, entro una resa sensibile della natura e del paesaggio.\nA detta del Vasari il confronto con le opere di Michelangelo e Raffaello in Vaticano lo lasci\u00f2 turbato: nelle opere successive al suo rientro a Firenze il suo stile si ripieg\u00f2 su s\u00e9 stesso, diminuendo il vigore e l'entusiasmo innovativo.\nUltime opere.\nDi ritorno da Roma, nel 1514 dipinse il \"San Marco evangelista\" di Palazzo Pitti e gli affreschi di due \"Madonne\", mentre il 4 ottobre 1515 fin\u00ec l'affresco di una \"Annunciazione\" al Pian del Mugnone. Per la chiesa di San Romano di Lucca produsse la \"Madonna della Misericordia\", oggi nel Museo nazionale Guinigi, \nIl 23 maggio 1516, a Ferrara, curiosamente accett\u00f2 da Alfonso I d'Este una commissione profana, l'unica di cui si abbia notizia, una \"Festa di Venere\", che non dipinse ma della quale resta il disegno; in compenso, in una lettera del 14 giugno 1517, promise al duca tre quadri di soggetto religioso.\nNel 1517 termin\u00f2 l'affresco del \"Noli me tangere\" per il convento di Pian del Mugnone, l'ultima sua opera.\nSecondo Vasari il frate mor\u00ec per colpa della sua golosit\u00e0 di frutta, dopo un'indigestione di fichi. Dopo una febbre durata quattro giorni, mor\u00ec a quarantaquattro anni, venendo sepolto dai frati in San Marco.\nLa sua eredit\u00e0 stilistica si and\u00f2 perdendo a Firenze, dove invece si affermavano le stravaganze manieriste, ma venne ripresa a lungo nell'ambito della pittura religiosa provinciale, con seguaci come Fra Paolino, suor Plautilla Nelli e suor Eufrasia Burlamacchi, diventando una delle componenti fondamentali della pittura controriformata.\nValutazione critica.\nLe sue prime opere riflettono lo stile dell'assistente di Cosimo Rosselli, Piero di Cosimo, dal quale egli prese la delicatezza della linea e l'interesse per la pittura fiamminga, di Ghirlandaio e Filippino Lippi. Successivamente si avvicin\u00f2 a Raffaello, infondendo una nuova monumentalit\u00e0 alle sue opere\nA Venezia dovette rimanere impressionato soprattutto dalle opere di Giovanni Bellini, che gli trasmise una nuova resa atmosferica della luce e del colore.\nAnche le sue \"Sacre Conversazioni\", prodotte dal 1509 al 1513, traggono ispirazione dalle pale belliniane delle chiese veneziane di San Giobbe e di San Zaccaria, dove la Madonna in trono, entro un'abside e incoronata da un baldacchino, \u00e8 circondata da santi. Successivamente, durante la sua permanenza a Roma, Bartolomeo ebbe l'opportunit\u00e0 di conoscere le opere romane di Raffaello e Michelangelo che lo influenzeranno per tutto il resto della vita.\nIl programma di fra Bartolomeo \u00e8 di ribadire la finalit\u00e0 religiosa della pittura, aggiornandone il contenuto con le forme espresse dai migliori artisti del suo tempo: lo sfumato di Leonardo, il plasticismo di Michelangelo, il caldo colorismo di Bellini, di Giorgione e del giovane Tiziano e l'equilibrio compositivo di Raffaello; in questo modo il messaggio devozionale non potr\u00e0 che essere meglio compreso e perci\u00f2 accolto pi\u00f9 favorevolmente.\nNella \"Visione di san Bernardo\" le cose mantengono la solidit\u00e0 del reale, normalizzando il miracolo a fatto quotidiano, enfatizzato soltanto dall'imponenza delle forme michelangiolesche.\nAnche nella \"Madonna della Misericordia\" vi \u00e8 una \u201creale\u201d apparizione al centro della tela di Cristo, degli angeli e della Madonna, persona fra persone, nell'enfasi del gesto mediatore fra la misericordia divina e la folla inginocchiata; il gruppo del Bambino con la Madonna e Sant'Anna, in primo piano, raccorda la realt\u00e0 della presenza del Cristo in terra con la sua sussistenza in cielo, mostrando l'attualit\u00e0 della sua presenza, ma si risolve in una citazione della famosa tavola di Leonardo.\nIn queste due tele Bartolomeo mostra bene che cosa egli intenda per rappresentazione religiosa: \u201cil quadro davanti a cui il popolo prega non \u00e8 l'oggetto ma lo strumento del culto, come il suono dell'organo, che induce in tutti il medesimo stato di commozione, la stessa disposizione alla preghiera\u201d.\nBench\u00e9 la sua pittura rimandi alle grandi correnti pittoriche del suo tempo ma solo \u201csul piano del compromesso e non del confronto dialettico, la funzione storica di fra Bartolomeo \u00e8 importante. Nella sua oratoria sacra v'\u00e8 qualcosa dell'ardore e della fierezza del Savonarola e vi si mescola, anche per l'audace richiamo a Leonardo e a Michelangelo\u201d (Giulio Carlo Argan)."}
{"id": "131919", "revid": "767487", "url": "https://it.wikipedia.org/wiki?curid=131919", "title": "Chianti senese", "text": "Il Chianti senese \u00e8 generalmente il territorio meridionale della sub-regione geografica del Chianti per una estensione di circa 386\u00a0km\u00b2, coincidente con la parte meridionale della zona viticola creata nel 1932 e chiamata, appunto, Chianti.\nIl punto di vista geografico.\nDal punto di vista geografico le Colline del Chianti sono una breve catena montuosa a cavallo tra le province di Firenze, Siena e, in piccola parte, Arezzo. Secondo questa definizione il \"Chianti senese\" sarebbe la parte delle \"Colline del Chianti\" situata in provincia di Siena. Nel linguaggio comune questa sembra essere la definizione meno ricorrente.\nIl punto di vista viticolo post 1932.\nDal punto di vista viticolo moderno il Chianti \u00e8 una vasta area di produzione del vino omonimo che si estende su 6 province della Toscana, ben al di l\u00e0 dei confini delle Colline del Chianti. Per questa definizione il Chianti senese sarebbe quindi quella parte della zona viticola Chianti ricadente in Provincia di Siena. Pi\u00f9 specificamente sarebbe quella parte del Chianti ricadente nelle sottozone Classico e Colli Senesi. Si tratta di una area molto vasta che con qualche interruzione va dal confine con l'Umbria fino al confine con la Provincia di Firenze e dal confine con la Provincia di Grosseto fino al confine con la Provincia di Arezzo.\nIl punto di vista viticolo pre 1932.\nDal punto di vista viticolo tradizionale, fanno parte del Chianti i territori di Radda in Chianti, Castellina in Chianti e Gaiole in Chianti, tutti ricompresi nella Provincia di Siena e nella sottozona Classico. Dunque per questa definizione di Chianti sembrerebbe inutile parlare di Chianti senese, in quanto il Chianti sarebbe solo senese."}
{"id": "131920", "revid": "6392", "url": "https://it.wikipedia.org/wiki?curid=131920", "title": "Baccio della Porta", "text": ""}
{"id": "131921", "revid": "547034", "url": "https://it.wikipedia.org/wiki?curid=131921", "title": "IOAT", "text": "IOAT sta per I/O Acceleration Technology (ovvero \"Input/Output Acceleration Technology\") e si tratta di un insieme di tecnologie sviluppate da Intel che, secondo il gigante californiano, sono destinate a migliorare fino al 30% la velocit\u00e0 di trasmissione fra interfacce di rete e applicazioni server.\nPer capire i presupposti che stanno alla base di tale affermazione dobbiamo considerare che nel corso degli anni anche se le prestazioni delle CPU dei server e la larghezza di banda delle reti sono migliorate, il metodo principale per il trasferimento dei dati \u00e8 rimasto invariato. Fino ad oggi infatti, il processore del server si assume il carico totale dell'elaborazione, dell'accesso alla memoria e dell'elaborazione dei protocolli su ogni pacchetto di dati. Di conseguenza, le operazioni del processore vengono distolte in larga misura da altre funzioni con evidenti conseguenze di rallentamento di altre funzioni, come tempi di risposta ad azioni dell'utente, o rallentamento in caso di esecuzione in background di software antivirus, ecc.\nLa tecnologia Intel I/O Acceleration, invece, risolve questo problema suddividendo il compito di gestione dei dati tra tutti i componenti che costituiscono la piattaforma, ossia processore, chipset, controller di rete e software. Questo approccio, che promette di accelerare il flusso dei dati, riduce il carico di lavoro del processore affidando al chipset e al controller di rete la responsabilit\u00e0 del trasferimento di dati da e verso la memoria e sfruttando quindi in maniera ottimale il protocollo TCP/IP. Il controller di rete quindi, potr\u00e0 direttamente scrivere dati nella memoria principale; la scheda di rete include un motore hardware per il carico TCP, essenziale per i server che hanno a che fare con alti carichi sulla CPU ed un elevato traffico di rete. L'attivit\u00e0 TCP richiede molta potenza, specialmente con l'installazione di hardware 10 Gigabit Ethernet. Intel pu\u00f2 aver cos\u00ec trovato una soluzione per condividere il carico di lavoro tra l'intelligente chip di rete e le CPU multi core disponibili.\nMicrosoft ha annunciato che fornir\u00e0 il supporto nativo a tale tecnologia nelle future versioni di Windows Server: queste includeranno anche una tecnologia che bilancia i flussi del traffico di rete TCP/IP attraverso CPU multi core.\nA febbraio 2005 Intel ha introdotto un controller RAID 6 con supporto alla tecnologia I/OAT che ne migliora le prestazioni rispetto ai controller RAID tradizionali.\nLa prima piattaforma ad avvantaggiarsi di questa nuova tecnologia sar\u00e0 quella basata sul futuro processore Xeon DP per sistemi a due vie Dempsey."}
{"id": "131923", "revid": "111811017", "url": "https://it.wikipedia.org/wiki?curid=131923", "title": "Val di Merse", "text": "La Val di Merse si estende nella parte sud-occidentale della Provincia di Siena, incuneandosi tra le prime propaggini nord-orientali delle Colline Metallifere lungo il corso dell'omonimo fiume e interessando i territori comunali di Chiusdino, Monticiano, Murlo e Sovicille.\nSia l'Alta che la Bassa Val di Merse sono classificate come siti di interesse comunitario."}
{"id": "131926", "revid": "148107", "url": "https://it.wikipedia.org/wiki?curid=131926", "title": "Parte immaginaria", "text": "La parte immaginaria di un numero complesso formula_1 in matematica, \u00e8 il secondo elemento della coppia ordinata di numeri reali che rappresentano formula_2 secondo le usuali notazioni per i numeri complessi. Pi\u00f9 precisamente, se formula_3 o, equivalentemente, formula_4, la \"parte immaginaria\" di formula_2 \u00e8 formula_6.\nLa parte immaginaria di \"z\" \u00e8 indicata con la scrittura formula_7 o formula_8. \nIn termini di complesso coniugato formula_9, la parte immaginaria di \"z\" \u00e8 uguale a formula_10.\nPer un numero complesso in forma polare formula_11 o, equivalentemente, formula_12, segue dalla formula di Eulero che formula_13, e quindi che la parte immaginaria di formula_14 sia formula_15.\nNella corrente elettrica, quando in un'onda sinusoidale la differenza di potenziale guida un carico \"lineare\" (in altre parole, un carico che fa s\u00ec che anche la corrente sia un'onda sinusoidale), la corrente formula_16 nelle linee elettriche pu\u00f2 essere rappresentata come un numero complesso formula_17 (in ingegneria si usa \"\"j\" per indicare l'unit\u00e0 immaginaria piuttosto che \"i\". Nell'ambito dell'elettrotecnica infatti \"i\"\" rappresenta una corrente variabile).\nLa \"corrente reale\" \"x\" \u00e8 legata alla corrente quando la differenza di potenziale \u00e8 massima.\nLa corrente reale per la differenza di potenziale d\u00e0 l'attuale potenza consumata dal carico.\n(spesso tutta questa potenza \u00e8 dissipata come calore).\nLa \"corrente immaginaria\" \"y\" \u00e8 legata alla corrente quando la differenza di potenziale \u00e8 zero. Un carico con solo corrente immaginaria (come un condensatore o un induttore) non dissipa corrente; accetta semplicemente corrente temporaneamente e quindi spinge la corrente indietro sulle linee di corrente."}
{"id": "131930", "revid": "1512608", "url": "https://it.wikipedia.org/wiki?curid=131930", "title": "Teorema del guscio sferico", "text": "Nella meccanica classica, il teorema del guscio sferico (o semplicemente teorema del guscio) consente di semplificare lo studio della gravitazione in presenza di corpi con simmetria sferica.\nFormulato da Isaac Newton, che elabor\u00f2 la teoria della gravitazione universale, esso si compone di due affermazioni:\nLa sua dimostrazione si deve a Carl Friedrich Gauss che applic\u00f2 il suo importante teorema del flusso, tuttavia lo stesso Newton lo aveva dimostrato ed usato per spiegare a Robert Hooke la sua teoria della gravitazione, senza per\u00f2 mai metterlo per iscritto.\nIl teorema, pur essendo stato sviluppato per la forza gravitazionale, si applica anche alla forza elettrostatica e a qualsiasi fenomeno in cui la forza dipende dall'inverso del quadrato della distanza.\nDimostrazione.\nPrima affermazione.\nConsideriamo un guscio sferico di raggio R e spessore infinitesimo e una particella di massa m posta a distanza formula_1 dal centro del guscio. Possiamo considerare il guscio come costituito da una serie di anelli di raggio formula_2, spessore formula_3 e massa formula_4, con formula_5 (la figura a lato ne mostra una sezione trasversale).\nPer la legge della Gravitazione, la forza di attrazione esercitata da ciascuno di questi anelli \u00e8\ned \u00e8 diretta lungo formula_1, in quanto per la simmetria dell'anello le componenti della forza perpendicolari ad formula_1 si annullano.\nLa forza totale esercitata dal guscio \u00e8 data da:\noccorre ora esprimere formula_10 e formula_11 in funzione di s, per poter calcolare l'integrale, che avr\u00e0 per estremi formula_12 e formula_13.\nLa superficie totale di un guscio sferico \u00e8 \nmentre quella dell'anello tra \"\u03b8\" and \"\u03b8\" + \"d\u03b8\" \u00e8 \nSe formula_16 \u00e8 la massa totale del guscio sferico, quella dell'anello risulta quindi:\nPer la legge del coseno (o teorema di Carnot) ed altre semplici considerazioni trigonometriche si ha che\nDifferenziando la seconda equazione rispetto a formula_20 e \"s\" si ottiene inoltre che\nPossiamo quindi esprimere l'integrale rispetto alla variabile s, ed otteniamo\nIl valore dell'integrale \u00e8 4R, quindi si ottiene che\nche \u00e8 la forza esercitata da una particella di massa \"M\" posta a distanza \"r\" (ovvero al centro del guscio) dalla particella \"m\", come volevamo dimostrare.\nSeconda affermazione.\nSuddividiamo il guscio in gusci di spessore infinitesimo \"dS\". Sia P una massa puntiforme all'interno del guscio infinitesimo. Se facciamo passare per P un cono di semiapertura (infinitesima) \"\u03b1\" il suo asse incontra il guscio nei punti A e B. L'area della superficie del guscio sferico contenuta all'interno del cono dalla parte di A sar\u00e0 proporzionale al quadrato della distanza PA. Lo stesso dicasi per B. Detta \u03c3 la densit\u00e0, la massa dei due volumetti sar\u00e0, rispettivamente\nSe ora calcoliamo la forza gravitazionale esercitata dai due volumetti su P, detta formula_26 la sua massa, abbiamo\nDato che le due forze agiscono nella stessa direzione, ma sono di verso opposto, essendo uguali in modulo, si annullano, annullando dunque l'influenza del guscio infinitesimo. Con una semplice operazione, estendendo l'integrale al guscio sferico, si vede che il campo gravitazionale, all'interno del guscio sferico, \u00e8 nullo.\nPotenziale del campo gravitazionale generato da una sfera omogenea.\nEstendendo il discorso ad una sfera omogenea di centro O, per un punto P situato all'interno, agli effetti del campo gravitazionale, deve considerarsi solo la materia contenuta all'interno della sfera di centro O, e raggio OP.\nLa cosa si vede facilmente considerando la sfera pi\u00f9 grande di raggio R come composta da un guscio sferico di spessore R-OP e da una sfera di raggio OP."}
{"id": "131931", "revid": "287204", "url": "https://it.wikipedia.org/wiki?curid=131931", "title": "Val di Chiana senese", "text": ""}
{"id": "131932", "revid": "1305772", "url": "https://it.wikipedia.org/wiki?curid=131932", "title": "Truland", "text": "Truland \u00e8 il nome della piattaforma per i processori Xeon MP per sistemi multiprocessore sviluppata da Intel.\n ma gi\u00e0 si sa che il primo Xeon a farne parte sar\u00e0 quello basato su core Paxville, che verr\u00e0 poi sostituito nel corso del 2006 da Tulsa. Il chipset che li accompagner\u00e0 sar\u00e0 invece l'iE8500 (TwinCastle) gi\u00e0 alla base degli attuali Potomac e Cranfords che fornisce supporto al bus a 667\u00a0MHz, DDR2, controller di memoria RAM quad channel e supporto alla tecnologia di virtualizzazione Vanderpool."}
{"id": "131933", "revid": "2128848", "url": "https://it.wikipedia.org/wiki?curid=131933", "title": "Strategia della tensione in Italia", "text": "La strategia della tensione in Italia \u00e8 una teoria politica che indica generalmente un periodo storico molto tormentato della storia della Repubblica Italiana, in particolare negli anni settanta del XX secolo, conosciuto come anni di piombo e che, mediante un disegno eversivo, tendeva alla destabilizzazione o al disfacimento degli equilibri precostituiti.\nL'arco temporale si concentrerebbe in un periodo storico che andrebbe dalla strage di piazza Fontana (12 dicembre 1969) alla strage di Bologna (2 agosto 1980), sebbene alcuni studiosi retrodatino l'inizio di tale strategia al Piano Solo (1964), il fallito colpo di Stato progettato dal generale dell'Arma dei Carabinieri Giovanni de Lorenzo.\nLe origini.\nProdromi della strategia della tensione, secondo Vincenzo Vinciguerra, furono nel 1965 il convegno dell'hotel Parco dei Principi e nel 1966 l'Operazione manifesti cinesi.\nLa strategia si basa su una serie preordinata di atti terroristici volti a diffondere nella popolazione uno stato di insicurezza e di paura, tali da far giustificare, richiedere o auspicare svolte politiche di stampo autoritario; pu\u00f2 anche essere attuata sotto forma di tattica militare che consiste nel commettere attentati dinamitardi e attribuirne la paternit\u00e0 ad altri.Questa strategia era teorizzata in una dispensa, di un corso di guerriglia, intitolata \"Notre action politique\", scritto da Yves Guillou, alias Yves Gu\u00e9rin-S\u00e9rac, capitano nelle guerre di Indocina, Corea e Algeria, militante dell\u2019organizzazione paramilitare clandestina OAS, fondatore e attualmente direttore della Aginter Press.\nQuesto periodo \u00e8 stato caratterizzato dalla commistione di un terrorismo neofascista molto violento e da un mai chiarito terrorismo di Stato sostenuto da alcuni settori militari e politici che intendevano attuare un colpo di Stato in funzione anticomunista, specialmente dopo il movimento del Sessantotto e l'autunno caldo, sostenendo poi la teoria degli opposti estremismi.\nTale terrorismo si espresse soprattutto in stragi rivolte senza movente contro cittadini comuni o contro militanti di sinistra e antifascisti. Secondo alcune interpretazioni questo contribu\u00ec alla decisione di esponenti dell'extraparlamentarismo di sinistra a optare per la scelta della lotta armata e del terrorismo, contrapponendosi allo Stato italiano.\nNella seconda met\u00e0 anni '70 si incoraggi\u00f2 anche le due diverse fazioni di estrema destra e sinistra a una radicalizzazione della lotta armata e a rispondere colpo su colpo, azione su azione all'altrui violenza.\nIl contesto storico.\nL'espressione \u00abstrategia della tensione\u00bb \u00e8 in realt\u00e0 inglese (\"strategy of tension\"): fu coniata dal settimanale britannico \"The Observer\". Apparve per la prima volta in un articolo del giornalista Leslie Finer del 7 dicembre 1969, solo cinque giorni prima della strage di piazza Fontana. Nello scritto, basato su alcuni documenti segreti dell'MI6, il servizio segreto britannico, sottratti all'ambasciatore greco in Italia, Finer parla di una strategia politico-militare degli Stati Uniti d'America, spalleggiata dal regime dittatoriale dei colonnelli greci, tesa ad orientare certi governi democratici di alcune nazioni dell'area mediterranea, attraverso una serie di atti terroristici e allo scopo di favorire l'instaurazione di regimi e dittature militari.\nNella fattispecie dell'Italia, sempre secondo il giornalista inglese, sarebbe stato in atto un piano, con al centro l'allora Presidente della repubblica Giuseppe Saragat, che auspicava una repubblica presidenziale, volto ad innalzare il livello dello scontro tra le forze sociali, gi\u00e0 in atto a quel tempo, con l'obiettivo di imporre una chiara svolta politica reazionaria.\nIl movente principale della strategia della tensione sarebbe stato quello di destabilizzare la situazione politica italiana. In tale ottica, tra i moventi di tale strategia, soprattutto in Italia e nel quadro della guerra fredda, sarebbe stato quello di influire sul sistema politico democratico, rendendo instabile la democrazia e bloccare il progressivo spostamento dell'asse politico e governativo verso le forze di estrema sinistra, che all'indomani del Sessantotto e dell'Autunno caldo avevano migliorato le loro condizioni e rafforzato il loro ruolo nella societ\u00e0 italiana. Vi sono molte ipotesi che portarono a sospettare un ruolo del SID in tale strategia per via di alcuni legami emersi con gruppi neofascisti: infatti, secondo alcuni storici, tali attentati terroristici avevano lo scopo di seminare il terrore tra la popolazione, in modo da legittimare l'instaurazione di un governo di tipo autoritario o addirittura colpi di stato da parte di forze politiche, o comunque organizzate, generalmente gravitanti nell'area dell'estrema destra. Sempre secondo alcuni storici e le risultanze giudiziarie, tale strategia golpistica trae origine ideologica fin dalla met\u00e0 degli anni sessanta, in particolare dal cosiddetto \"Piano Solo\" (il fallito colpo di Stato del 1964) e dal Convegno dell'hotel Parco dei Principi organizzato dall'Istituto di studi militari Alberto Pollio nel maggio 1965 avente come tema la \"guerra rivoluzionaria\" anticomunista, in cui intervennero personalit\u00e0 del mondo imprenditoriale, alti ufficiali dell'esercito, giornalisti, politici ed esponenti neofascisti (tra cui Pino Rauti, Stefano Delle Chiaie e Mario Merlino).\nAll'inizio degli anni novanta la giudice per le indagini preliminari di Savona Fiorenza Giorgi, nel decreto di archiviazione relativo ad un'indagine su alcune bombe esplose in citt\u00e0 tra il 1974 ed il 1975, compie un'analisi degli attentati avvenuti nella prima fase della strategia della tensione, in cui, tra le altre cose, cita le coperture garantite dai servizi italiani ad alcune azioni terroristiche ed all'operato di personaggi come Junio Valerio Borghese. Secondo quanto riportato dal giudice:\nLo stragismo e gli attentati dinamitardi non furono l'unico strumento della strategia della tensione, in cui vanno incluse anche l'operativit\u00e0 di strutture segrete paramilitari con fini eversivi (Rosa dei Venti, Nuclei di Difesa dello Stato e Gladio), il coinvolgimento della loggia massonica P2 guidata da Licio Gelli (infiltrata nelle principali istituzioni dello Stato con finalit\u00e0 politiche anticomuniste) e l'organizzazione di colpi di stato (oltre al \"Piano Solo\", i falliti Golpe Borghese del 1970 e Golpe Bianco del 1974).\nAttentati e stragi ascrivibili.\nSi inscrive nella strategia della tensione il periodico verificarsi di stragi od attentati, tendenzialmente compiuti con esplosivi in luoghi pubblici o mezzi di locomozione di massa; la maggioranza non furono rivendicati ma ebbero (come ricostruito) come movente il favorire velleit\u00e0 di golpe o agire come minaccia e intimidazione del fronte antifascista di sinistra (o di magistrati che indagavano sull'eversione nera), con l'eccezione della bomba del 1984, legata alla mafia:\nTalvolta sono stati considerati parte di una strategia della tensione o affini ad essa, anche la strage di Alcamo Marina, l'omicidio di Giorgiana Masi e il violento stupro sub\u00ecto dall'attrice Franca Rame da parte di militanti neofascisti milanesi. I giudici Vittorio Occorsio e Mario Amato, che indagavano sui rapporti tra neofascismo e stragismo, vennero invece assassinati da due militanti di estreme destra.\nElementi probatori.\nLe prove sono state spesso frammentarie, in parte andate perdute o distrutte (ad arte o involontariamente a seconda delle opinioni). In particolare, fu accertata:\nLe condanne.\nLe condanne definitive per tali stragi e attentati sono poche, e tutte relative agli esecutori materiali, a colpevoli marginali e non ai presunti mandanti, sempre assolti o mai definiti come tali da sentenze giudiziarie:\nIpotesi e teorie del complotto.\nDopo la strage di piazza Fontana alcuni movimenti radicali, in particolare dell'estrema sinistra, adottarono gli slogan \u00abstrage di stato\u00bb o \u00abterrorismo di stato\u00bb per indicare la loro convinzione che vi fosse la partecipazione nascosta (o il benestare) di settori dello Stato in azioni terroristiche ai danni del proprio popolo, in particolare dopo il clamoroso successo del libro di controinchiesta \"La strage di stato\" (pubblicato nel 1970 dalla casa editrice Samon\u00e0 e Savelli, che solo quell'anno vendette oltre 20.000 copie): tale teoria sarebbe consistita nella divisione, manipolazione e controllo dell'opinione pubblica mediante l'uso di paura, propaganda, disinformazione, manovre psicologiche, agenti provocatori e attentati terroristici compiuti mediante l'utilizzo della tecnica del False flag (cio\u00e8 congegnati in modo tale da farli apparire ideati ed eseguiti da membri di organizzazioni dell'estrema sinistra o gruppi anarchici), nei quali era coinvolto un coacervo di forze e soggetti tra loro differenti (gruppi terroristici della destra neofascista, logge coperte della massoneria, parti deviate dei servizi segreti, nonch\u00e9 strutture e organizzazioni segrete, come ad esempio Rosa dei venti, e, talvolta, formazioni paramilitari, finanziate e addestrate direttamente dalla CIA come Gladio, un'organizzazione \"stay behind\" nata inizialmente per contrastare le azioni di spionaggio ed un eventuale attacco delle forze del Patto di Varsavia e dell'Unione Sovietica ai paesi della NATO).\nIl 14 novembre del 1974, il Corriere della Sera pubblic\u00f2 l'articolo \"Cos'\u00e8 questo golpe? Io so\", scritto dall'intellettuale e scrittore Pier Paolo Pasolini, in cui accusava la Democrazia Cristiana e gli altri partiti suoi alleati nel governo di essere i veri mandanti delle stragi, a partire da piazza Fontana:\nPoi rincar\u00f2 la dose, e fece i nomi di importanti politici, circa due mesi prima del suo omicidio:\nIl giornalista Roberto Scardova, assieme a Paolo Bolognesi (presidente dell\"'Associazione tra i familiari delle vittime della strage di Bologna del 2 agosto 1980\" e deputato del Partito Democratico), ipotizza un'unica strategia anticomunista internazionale, attuata in Grecia con la dittatura dei colonnelli, in Italia con la strategia della tensione, comprendente falsi \"golpe\" di avvertimento e reali stragi, di cui Bologna fu il culmine, e in America Latina con i colpi di Stato (Cile, dittatura argentina) dell'operazione Condor, con mandanti originari uomini dei servizi segreti anglo-americani, importanti politici italiani e stranieri. La strategia della tensione sarebbe partita da prima della fine della seconda guerra mondiale con la costituzione, in ambito fascista, della struttura parastatale denominata Noto servizio o \u00abAnello\u00bb, il cui capo durante la Repubblica, secondo quanto detto anche da Licio Gelli, sarebbe stato Giulio Andreotti. Lo stragismo avrebbe quindi da sempre usato manovalanza neofascista, neonazista, criminali comuni e mafiosi e avrebbe goduto di finanziamenti esterni provenienti dall'estero (sia dalla NATO, sia dal petrolio della Libia di Gheddafi, in affari segreti con i governi di Andreotti e con l'ENI di Eugenio Cefis) e da faccendieri italiani. Bolognesi e Scardova aggiungono all'elenco dei fatti anche gli omicidi di Pier Paolo Pasolini, Mauro De Mauro ed Enrico Mattei, oltre alla morte di Giangiacomo Feltrinelli (in realt\u00e0 deceduto mentre preparava un attentato a un traliccio), alcuni aspetti del caso Moro e le bombe mafiose del 1992-93.\nIn particolare, secondo alcuni, Michele Sindona avrebbe finanziato la strategia della tensione dal 1969 al 1974 (il periodo di maggior interesse degli Stati Uniti), mentre tra i successivi finanziatori, tra gli altri, ci sarebbero stati, in un doppio gioco internazionale dell'Italia tra NATO e paesi non allineati, tra CIA e FPLP, lo stesso Mu\u02bfammar Gheddafi (anche azionista di minoranza della FIAT per via del petrolio, e forse coinvolto in un traffico d'armi tra la Libia e la penisola di cui faceva parte anche l'anticomunista Organizzazione Gladio, e la cui ascesa venne favorita di nascosto anche dai servizi segreti italiani) ma anche il citato Licio Gelli. Il ra\u00ecs libico avrebbe anche, con Gelli, finanziato indirettamente le varie \"leghe\" indipendentiste e alcuni movimenti di estrema destra dal tono apparentemente anti-imperialista (come Ordine Nuovo e Avanguardia Nazionale, i principali gruppi coinvolti, con i NAR, nelle bombe stragiste dirette dai servizi deviati), presso cui godeva di grande rispetto, cos\u00ec come aveva fatto anche con l'IRA e Settembre Nero.\nAlex Boschetti e Anna Ciammitti nel loro libro \"La strage di Bologna\" che analizza la strage del 2 agosto 1980 e tutti i riscontri delle indagini, compresi i depistaggi attuati da Licio Gelli, considerano i NAR un punto di snodo nella strategia della tensione insieme con la P2 e la CIA per attuare uno spostamento dell'Italia verso destra con un golpe strisciante aiutato da gran parte dei rappresentanti di governo e servizi segreti (in buona parte iscritti alla loggia coperta P2).\nFu ipotizzato il coinvolgimento della P2 nella Strage dell'Italicus. Alla detta loggia viene inoltre attribuita impronta \"atlantica\".\nDestabilizzare per stabilizzare, quindi una presa violenta del Paese cos\u00ec come era teorizzato dal manuale trovato nella valigetta di Gelli \"Field Manual\" di provenienza CIA che forse finanzi\u00f2 e favor\u00ec tale situazione con l'operazione CHAOS per non permettere l'accesso al governo dei comunisti in Italia, sarebbe stato cio\u00e8 un coinvolgimento dei servizi segreti italiani, uno dei cui direttori, Vito Miceli, fu arrestato nel 1974.\nSecondo il cosiddetto \"Memoriale Moro\", scritto dall'On. Aldo Moro durante la sua prigionia presso le Brigate Rosse:\nGian Adelio Maletti, l'ex capo dell'ufficio D del SID (dal 1971 al 1975), ora cittadino sudafricano e con diverse condanne pendenti in Italia (tra cui quelle relative ai depistaggi dei servizi nelle indagini sulla strage di piazza Fontana) il 4 agosto 2000 rilascia un'intervista al quotidiano \"La Repubblica\" in cui parla del coinvolgimento della CIA nelle stragi compiute dai gruppi di destra: secondo Maletti non sarebbe stata determinante nella scelta dei tempi e degli obbiettivi, ma avrebbe fornito ad Ordine Nuovo e ad altri gruppi di destra attrezzature ed esplosivo (tra cui, in base a quanto riferisce Maletti sulle indagini effettuate allora dal SID, anche quello impiegato nella strage di piazza Fontana) con lo scopo di creare un clima favorevole ad un colpo di stato simile a quello avvenuto nel 1967 in Grecia e del fatto che al SID, nonostante questo servizio informasse il governo di quanto scoperto, non fu mai chiesto di intervenire.\nGian Adelio Maletti venne ascoltato il 21 marzo 2001 dal tribunale di Milano, relativamente ai processi su Piazza Fontana (evento per cui era stato condannato nel 1981 per depistaggio). Sulla forma della sua deposizione vi fu uno scontro tra difesa e accusa. La difesa sosteneva che dovesse deporre come teste, quindi sotto giuramento e quindi obbligato a dire la verit\u00e0. L'accusa sostenne invece che dovesse deporre come imputato e quindi senza giuramento e senza il conseguente obbligo di dire la verit\u00e0. La corte sentenzi\u00f2 a favore delle tesi dell'accusa. Il Maletti depose quindi come imputato e quindi senza obbligo di attenersi al vero nella sua deposizione.\nMaletti dichiar\u00f2 che esisteva una \"regia internazionale\" delle stragi relative alla strategia della tensione. Su domanda della difesa dichiar\u00f2 tuttavia di non avere prove da poter mostrare. In un'intervista concessa dopo la deposizione Maletti confermer\u00e0 la sua convinzione che gli Stati Uniti avrebbero fatto di tutto per evitare uno spostamento a sinistra dell'Italia e che simili azioni avrebbero potuto essere state attuate anche in altri paesi. La CIA alcuni mesi dopo respinger\u00e0 esplicitamente le accuse. Franco Freda ha smentito le tesi di Maletti, affermando l'autonomia ideologica ed operativa di Ordine Nuovo. Altri, senza rinnegare queste ricostruzioni, legano la strategia della tensione alle direttive atlantiche dei servizi segreti, che lasciavano agire, entro certi limiti, i gruppi neofascisti per evitare una crescita eccessiva di quelli comunisti (teoria degli opposti estremismi), ma i neofascisti avrebbero pianificato e agito secondo le loro ideologie eversive, scegliendo obiettivi e modi autonomamente, pur godendo di protezioni e talvolta essendo reclutati. L'ideologia dei gruppi eversivi avrebbe dettato la metodologia stragista o comunque la loro lotta armata, ed essa non fu ordinata dai mandanti occulti in maniera esplicita e diretta. Il giudice Guido Salvini che indag\u00f2 su piazza Fontana, l'attentato che inaugur\u00f2 la strategia ha dichiarato che:\nCritiche.\nUn giudizio critico del termine \u00abstrategia della tensione\u00bb fu dato dal giornalista Indro Montanelli, il quale sostenne che si trattava di una locuzione avallata dagli ambienti di sinistra per fornire un alibi al terrorismo rosso e per sostenere che la violenza veniva soltanto da destra, bollandola come un \u00abteorema\u00bb che non ha mai trovato dimostrazione. Il generale e studioso di questioni militari Ambrogio Viviani ha scritto che i cosiddetti depistaggi costituivano semplicemente informazioni incomplete dato che gli informatori non potevano accedere a tutto nelle organizzazioni in cui erano infiltrati e che le cosiddette protezioni degli stessi costituivano una prassi utilizzata da tutti i servizi segreti del mondo Lo storico Giovanni Sabatucci ha affermato che non \u00e8 stato dimostrato il nesso tra le stragi terroristiche e i risultati elettorali, facendo tra l'altro notare che gli anni in cui si ebbero le maggiori stragi (1972-1976) si erano chusi con un aumento vertiginoso di voti per il Pci (che pass\u00f2 dal 27% al 34,4%); e che la strage alla Stazione di Bologna dell'agosto 1980 si verific\u00f2 quando l'avanzata comunista aveva gi\u00e0 cessato di apparire come una minaccia. Dunque la strategia della tensione fall\u00ec gli obiettivi che i suoi architetti si erano preposti: tutto il lavorio terroristico degli uomini del SID, dell'Ufficio Affari Riservati, con Federico Umberto D'Amato, della CIA che finanziava il SID, dell'Aginter Press per mezzo di Guido Giannettini, di Stefano delle Chiaie di Avanguardia Nazionale, di Franco Freda, di Giovanni Ventura di Ordine Nuovo e di migliaia di fiancheggiatori fu proprio inutile. In Italia il potere costituzionale continu\u00f2 a funzionare e la repubblica presidenziale o la dittatura militare, malgrado tutto, non riuscirono mai a essere realizzate."}
{"id": "131934", "revid": "2187", "url": "https://it.wikipedia.org/wiki?curid=131934", "title": "Santa Maria Maddalena", "text": ""}
{"id": "131940", "revid": "148107", "url": "https://it.wikipedia.org/wiki?curid=131940", "title": "Parte reale", "text": "In matematica la parte reale di un numero complesso formula_1 \u00e8 il primo elemento della coppia ordinata di numeri reali che rappresentano formula_1, cio\u00e8 se formula_3 o, equivalentemente, formula_4, allora la parte reale di formula_1 \u00e8 formula_6. Viene indicata col simbolo formula_7 oppure formula_8.\nLa funzione complessa che associa formula_1 alla sua parte reale non \u00e8 olomorfa.\nIn termini di complesso coniugato formula_10, la parte reale di formula_1 \u00e8 uguale a formula_12.\nPer un numero complesso in forma polare, formula_13 o, equivalentemente, formula_14. Dalla formula di Eulero segue che formula_15, e quindi che la parte reale di formula_16 \u00e8 formula_17.\nA volte i calcoli con funzioni reali periodiche come le correnti alternate e i campi elettromagnetici sono semplificati scrivendo le funzioni come parti reali di funzioni complesse. Si veda, per esempio, la voce impedenza elettrica."}
{"id": "131941", "revid": "1126750", "url": "https://it.wikipedia.org/wiki?curid=131941", "title": "Val d'Orcia e Amiata", "text": "Per Val d'Orcia e Amiata si intende quella zona di territorio della Provincia di Siena e della Provincia di Grosseto situata all'interno dei comuni di:\nFanno parte inoltre del Monte Amiata i comuni di Arcidosso, Castel del Piano, Santa Fiora, Seggiano e Castell'Azzara i quali sono compresi nella provincia di Grosseto. Nella Val d'Orcia grossetana ritroviamo anche la parte settentrionale del comune di Cinigiano.\nNella parte nord del monte Amiata, si estende fino ad est della stessa montagna amiatina, la Val d'Orcia, con la visione dei filari di cipresso in mezzo alle suggestive e austere crete senesi, presentando un paesaggio che costituisce la \"cartolina\" dell'Italia nel mondo. All'estero, non c'\u00e8 studio giornalistico o geografico \"(Hibbert Cristopher, The Grand Tour, London 1969; De Seta, L'Italia del Grand Tour, da Montaigne a Goethe, Napoli 1992; Martin Thomas, Guide du voyageur en Italie; Olivier Goujon, Italie Magazine, 2001; Eduard Hutton, Siena and southern Tuscany, 1955; Charles Dickens, in A.Brilli, Viaggiatori senesi in terra di Siena, 1984;)\" che, parlando dell'Italia, non raffiguri questi elementi del paesaggio, fornendo cos\u00ec una chiave di valorizzazione e di conoscenza in Europa e in altri continenti. Forse per questo la Val d'Orcia \u00e8 stata di frequente luogo congeniale di ambientazione di opere letterarie e di lavori cinematografici di alta qualit\u00e0 artistica, soprattutto da parte di autori stranieri, inglesi in particolare. Nella filmografia la val d'Orcia e i dintorni dell'Amiata, hanno trovato apprezzamento scenografico e ambientale in opere di James Ivory, Anthony Minghella, Andrej Tarkovskij, Peter Ustinov, Ridley Scott, Franco Zeffirelli, Bernardo Bertolucci, Marco Tullio Giordana, Leonardo Pieraccioni, Sergio Castellitto.\nNel passato, del resto, il paesaggio della val d'Orcia aveva profondamente sensibilizzato la cultura medievale e rinascimentale, proponendosi come riferimento ambientale per le prime raffigurazioni pittoriche a tema paesistico, sia nelle pitture del trecento senese, sia nelle opere civili figurative del Rinascimento toscano.\nNumerosa \u00e8 oggi la presenza di strutture agrituristiche, nella val d'Orcia come nei declivi del monte Amiata. Il territorio \u00e8 stato recentemente inserito dall'Unesco fra i \"patrimoni dell'Umanit\u00e0\"."}
{"id": "131945", "revid": "1444212", "url": "https://it.wikipedia.org/wiki?curid=131945", "title": "Biometria", "text": "La biometria (dalle parole greche \"b\u00ecos\" = \"vita\" e \"m\u00e9tron\" = \"conteggio\" o \"misura\") \u00e8 la \u00abdisciplina che studia le grandezze biofisiche allo scopo di identificarne i meccanismi di funzionamento, di misurarne il valore e di indurre un comportamento desiderato in specifici sistemi tecnologici\u00bb.\nLe dimensioni del cranio e la conformazione dell'apparato scheletrico, in termini di proporzione fra le sue componenti, sono fra le prime variabili studiate nella storia della biometria. L\u2019autenticazione tramite riconoscimenti biometrici \u00e8 usata nell\u2019informatica come forma di identificazione e di controllo sugli accessi. \u00c8 inoltre utilizzata per riconoscere individui sotto sorveglianza mentre si trovano insieme ad altre persone.\nGli identificatori biometrici sono caratteristiche distintive e misurabili usate per etichettare e descrivere un individuo. Gli identificatori biometrici sono spesso classificati come caratteristiche fisiche o caratteristiche comportamentali. Le caratteristiche fisiche si riferiscono alla forma del corpo. Alcuni esempi possono essere le impronte digitali, le vene delle dita o del palmo della mano, la forma del viso, il DNA, l\u2019impronta della mano, la geometria della mano, il riconoscimento dell\u2019iride o della retina dell\u2019occhio. Le caratteristiche comportamentali, invece, sono strettamente legati alle abitudini di una persona, includendo ma non limitandosi al ritmo di battitura, l\u2019andatura e alla voce.\nI metodi pi\u00f9 tradizionali del controllo sugli accesso includevano sistemi di identificazioni basati su carte di riconoscimento, come la patente di guida o il passaporto, e sistemi basati sulla conoscenza di informazioni, quali la password o al PIN. Dato che gli identificatori biometrici sono unici da individuo a individuo, sono molto pi\u00f9 affidabili nel verificare l\u2019identit\u00e0 rispetto a metodi basati su documenti o informazioni; comunque, l\u2019insieme degli identificatori biometrici solleva preoccupazioni riguardo all\u2019uso finale di queste informazioni.\nApplicazioni.\nFra le principali applicazioni della biometria vi sono le seguenti:\nAttualmente, la maggior parte degli sforzi della comunit\u00e0 scientifica e della ricerca industriale \u00e8 orientata allo studio di quelle variabili che permettono l'identificazione affidabile degli individui. Le tecniche biometriche di identificazione sono infatti finalizzate a identificare un individuo sulla base delle sue peculiari caratteristiche fisiologiche o comportamentali, difficili da alterare o simulare.\nTra le variabili pi\u00f9 frequentemente prese in esame: impronte digitali, geometria della mano e del volto, conformazione della retina o dell'iride, timbro e tonalit\u00e0 di voce.\nFunzionalit\u00e0 biometriche.\nMolti diversi aspetti della fisionomia, chimica o comportamento umano possono essere utilizzati per l\u2019identificazione biometrica. La selezione di un particolare biometrico per essere utilizzato in un\u2019applicazione specifica coinvolge molteplici fattori. Jain, insieme al suo gruppo di collaboratori, (1999) identific\u00f2 sette fattori da utilizzare per valutare l\u2019idoneit\u00e0 di qualsiasi tratto da utilizzare nell'autenticazione biometrica.\nUn corretto uso biometrico dipende molto dall\u2019applicazione. Alcune tecniche biometriche saranno meglio di altre in base ai requisiti dei livelli di convenienza e sicurezza. Nessuna singola tecnica biometrica soddisfer\u00e0 i requisiti di ogni possibile applicazione. \nIl diagramma a blocchi illustra i due metodi di base per un sistema biometrico. Per prima cosa, durante la verifica (o autenticazione) il sistema comparer\u00e0 il tratto biometrico registrato con lo specifico tratto raccolto nel database per verificare l\u2019identit\u00e0 che l\u2019individuo rivendica. Al fine di verificare l\u2019identit\u00e0 di una persona, il sistema segue tre passi. Il primo consiste nel generare e memorizzare nel database tutti i modelli degli utenti. Nel secondo passo, alcuni campioni sono abbinati a modelli di riferimento per generare i punteggi di riconoscimenti riusciti e di impostori, in modo da calcolare una soglia di errore.\nInfine, il terzo passo consiste nel test del sistema. Questo processo pu\u00f2 essere accompagnato da una carta, un username o da un codice seriale (per esempio un PIN) per indicare con quale modello deve essere comparato [note 3]. \nSecondariamente, in modalit\u00e0 identificazione il sistema compara il profilo con tutti i modelli registrati nel database provando a riconoscere l\u2019identit\u00e0 dell\u2019individuo sconosciuto. Il sistema riuscir\u00e0 a identificare l\u2019individuo se la comparazione del campione biometrico con un utente registrato nel database rientrer\u00e0 all\u2019interno della soglia prestabilita in fase di progettazione. La modalit\u00e0 identificazione pu\u00f2 essere utilizzata sia per \u201criconoscimento positivo\u201d (in questo modo l\u2019utente non deve fornire nessuna informazione sul modello da comparare) sia per \u201criconoscimento negativo\u201d della persona \u201cdurante il quale il sistema stabilir\u00e0 se la persona \u00e8 colei che afferma di essere (implicitamente o esplicitamente) oppure no\u201d[4]. Quest\u2019ultima funzione pu\u00f2 essere eseguita soltanto tramite metodi biometrici dato che altri metodi di riconoscimento come password, PIN o chiavi sono inefficaci.\nLa prima volta che una persona utilizza un sistema biometrico \u00e8 chiamata \"registrazione.\" Durante la registrazione, vengono raccolte le informazioni biometriche e registrate. In usi successivi, le informazioni biometriche vengono cancellate e comparate con le informazioni raccolte durante la fase di registrazione. \u00c8 importante notare che l\u2019immagazzinamento e il recupero di quest\u2019ultime in queste tipologie di sistemi deve essere sicuro per garantire la robustezza dell\u2019applicazione. Il primo blocco (sensore) \u00e8 l\u2019interfaccia tra il mondo reale e il sistema; esso deve acquisire tutti i dati necessari. Il pi\u00f9 delle volte si occupa di acquisire un\u2019immagine, ma pu\u00f2 cambiare in base alle caratteristiche desiderate. Il secondo blocco esegue tutte i processi necessari prima dell\u2019inizio della comparazione: deve rimuovere gli oggetti inutili dell\u2019immagine, migliorare i dati di input (per esempio rimuovere rumori di sottofondo), usare qualche tipo di normalizzazione, etc. Il terzo blocco le vengono estratte le caratteristiche necessarie. Questo passo \u00e8 importante dato che le caratteristiche devono essere raccolte nella maniera migliore possibile. Un vettore di numeri o un\u2019immagine con propriet\u00e0 particolari possono venire utilizzate per creare un \"modello.\" Un modello \u00e8 una sintesi delle caratteristiche rilevanti estratte dalla fonte. Elementi della misurazione biometrica che tendenzialmente non sono utilizzate nell\u2019algoritmo di comparazione sono scartate in modo tale da ridurre le dimensioni del file e proteggere l\u2019identit\u00e0 della persona.\nDurante la fase di registrazione, il modello \u00e8 semplicemente immagazzinato da qualche parte (su una carta magnetica o in un database o in entrambi). Durante la fase di comparazione, il modello ottenuto \u00e8 sottoposto alla comparazione per confrontarlo con altri modelli gi\u00e0 esistenti, stimando la distanza tra gli altri utilizzando un algoritmo qualsiasi (per esempio la distanza di hamming). Il programma predisposto alla comparazione analizzer\u00e0 il modello con quello in input. Questo verr\u00e0 quindi utilizzato per qualsiasi uso o scopo specificato (per esempio l\u2019entrata in un'area riservata). L\u2019uso di tecniche biometriche in una determinata applicazione dipende dalle caratteristiche misurate e dai requisiti dell\u2019utente. Nel scegliere un particolare biometrico, i fattori da considerare includono: prestazioni, accettabilit\u00e0 sociale, facilit\u00e0 di elusione e/o spoofing, robustezza, copertura della popolazione, dimensioni delle attrezzature necessarie e deterrenza dal furto d\u2019identit\u00e0. La selezione della biometria basata sui requisiti dell\u2019utente considera i sensori e la disponibilit\u00e0 del dispositivo, tempo di calcolo e affidabilit\u00e0, costo, grandezza del sensore e consumo di potenza. \nSistemi biometrici multimodali.\nI sistemi biometrici multimodali utilizzano molteplici sensori o sistemi biometrici per superare le limitazioni dei sistemi biometrici unimodali. Un esempio \u00e8 il sistema di riconoscimento dell\u2019iride che pu\u00f2 essere compromesso dall\u2019invecchiamento dell\u2019iride o il sistema per lo scanner di impronte digitali dal logoramento delle dita. Mentre i sistemi biometrici unimodali sono limitati dall\u2019integrit\u00e0 degli identificatori biometrici, per i sistemi biometrici multimodali risulter\u00e0 pi\u00f9 difficile soffrire di queste limitazioni basandosi su molte caratteristiche. I sistemi biometrici multimodali possono ottenere una collezione di informazioni dallo stesso marcatore (per esempio molte immagini dell\u2019iride o molteplici scansioni dello stesso dito) o informazioni da differenti passaggi biometrici (richiesta di uno scan delle impronte digitali, riconoscimento della voce, un codice detto a voce).\nI sistemi biometrici multimodali possono fondere pi\u00f9 sistemi biometrici unimodali sequenzialmente, simultaneamente, una combinazione di questi, o in serie, in modo da riferirsi rispettivamente a una modalit\u00e0 di accesso sequenziale, parallela, gerarchica o di integrazione seriale. L\u2019unione di informazioni biometriche pu\u00f2 servire per il riconoscimento di un individuo su diversi livelli. In caso di unione a livello di funzionalit\u00e0, i dati stessi o le funzionalit\u00e0 estratte da pi\u00f9 elementi biometrici vengono fusi. L\u2019unione dei livelli di punteggio della comparazione consolida il risultato generato dai diversi classificatori nelle diverse modalit\u00e0. In conclusione, in caso di unione a livello decisionale, i risultati finali dei molteplici classificatori sono combinati attraverso tecniche quali il voto di maggioranza. La combinazione di diversi livelli di unione \u00e8 reputata molto pi\u00f9 efficace degli altri livelli di fusione perch\u00e9 i set di informazioni combinati contengono molte pi\u00f9 informazioni riguardo ai dati biometrici in input rispetto al confronto su comparazione o la decisione tramite dei classificatori. Perci\u00f2, l\u2019unione di livelli combinati \u00e8 considerata pi\u00f9 efficiente dato che permette riconoscimenti e risultati molto pi\u00f9 precisi.\nAttacchi di tipo spoof consistono nel sottoporre falsi tratti biometrici al sistema biometrico, e sono una grave minaccia che pu\u00f2 ridurre la loro sicurezza. I sistemi biometrici multimodali sono intrinsecamente pi\u00f9 resistenti agli attacchi di tipo spoof, ma studi recenti hanno dimostrato che possono essere aggirati anche da un singolo tratto biometrico falso.\nPerformance.\nI seguenti indicatori sono utilizzati per quantificare le perfomance dei sistemi biometrici:\nStoria della biometria.\nUna prima catalogazione delle impronte digitali risale al 1891, quando Juan Vecetich inizi\u00f2 a collezionare le impronte digitali dei criminali in Argentina. Josh Ellenbogen e Nitzan Lebovic sostenner\u00f2 che la Biometria ha origine nei sistemi di identificazione delle attivit\u00e0 criminali sviluppata da Alphonse Bertillion (1853-1914) e dalla teoria delle impronte digitali e fisionomia di Francis Galton. Secondo Lebovic, il lavoro di Galton \u201cha condotto le applicazioni dei modelli matematici alle impronte digitali, frenologia, e alle caratteristiche facciali\u201d, come parte dell\u2019\u201cidentificazione assoluta\u201d e \u201cuna chiave per sia includere sia escludere\u201d della popolazione. Di conseguenza, \u201cil sistema biometrico \u00e8 l\u2019assoluta arma politica della nostra era\u201d e una forma di \u201ccontrollo leggero\u201d. Il teorico David Lyon ha dimostrato che durante gli scorsi due decenni, i sistemi biometrici hanno penetrato il mercato civile, e offuscato le linee guida tra le forme di controllo dei governi e il controllo privato delle imprese. Kelly A. Gates ha identificato l\u201911 settembre come il punto di svolta per il linguaggio culturale del nostro presente: \u201cnel linguaggio degli studi culturali, le conseguenze dell\u201911 settembre sono state un momento di articolazione, dove oggetti o eventi che non hanno bisogno di connessione si riuniscono e si stabilisce una nuova formazione del discorso: riconoscimento facciale automatizzato come tecnologia di sicurezza nazionale.\u201d Kelly A. Gates, Our Biometric Future: Facial Recognition Technology and the Culture of Surveillance (New York, 2011), p. 100.\nTecniche e tecnologie di identificazione.\nLe tecniche biometriche di identificazione possono essere applicate sia al controllo dell'accesso a luoghi ed informazioni, sia all'autenticazione di informazioni, in sostituzione di sistemi nome utente/parola chiave, o di dispositivi elettronici o meccanici aventi funzione di chiave.L'utilizzo delle tecniche biometriche avviene attraverso un Sistema di riconoscimento biometrico, questi sistemi si stanno espandendo in diversi settori, con costi ancora abbastanza elevati.\nAspetti legali.\nCon un , l'Autorit\u00e0 garante per la protezione dei dati personali dello Stato Italiano si \u00e8 pronunciata sulla relazione tra privacy ed utilizzo di dati biometrici nell'ambito del rapporto di lavoro, a seguito della richiesta di una pronuncia preliminare in riferimento all'art. 17 del Codice privacy, avanzata da un'azienda italiana.\nTale articolo prevede, infatti, una verifica preventiva dell'Autorit\u00e0 Garante prima di procedere al trattamento di dati attraverso procedure che, potenzialmente, presentino rischi di violazione delle norme che tutelano i diritti dei cittadini in materia di privacy.\nL'azienda ha chiesto di verificare la regolarit\u00e0 di un eventuale trattamento di dati biometrici dei dipendenti, attuabile per registrarne gli accessi alle sedi aziendali e quindi controllarne le presenze sul lavoro anche a fini retributivi e disciplinari.\nL'Autorit\u00e0 si \u00e8 espressa evidenziando, a priori, due aspetti legali:\nQuindi, entrando nel merito della richiesta in esame, sulla base dei principi di necessit\u00e0 e pertinenza stabiliti dal Codice privacy vigente, l'Autorit\u00e0 ha dichiarato illegittimo l'utilizzo di dati biometrici per la registrazione delle presenze dei dipendenti presso la sede di lavoro. \nSecondo il Garante tale attivit\u00e0, che pure rientra nei diritti del datore di lavoro, pu\u00f2 essere svolta in modo efficiente ed affidabile utilizzando strumenti di registrazione tradizionali: per l'Autorit\u00e0, la richiesta di acquisire dati biometrici appare dunque sproporzionata, per la salvaguardia del diritto alla privacy dell'individuo, rispetto alle finalit\u00e0 gestionali dell'iniziativa.\nPer il Garante, le tecniche biometriche non possono essere utilizzate se \u00e8 possibile l'uso di strumenti meno invasivi, anche se pi\u00f9 costosi per l'azienda.\nIn deroga a questa regola, e con precise limitazioni, ne \u00e8 consentito l'uso nei casi in cui il diritto alla pubblica sicurezza prevale sul diritto individuale alla privacy. \nAd esempio, per finalit\u00e0 di controllo antiterroristico, o per il controllo degli accessi all'interno d'impianti produttivi operanti su materiale altamente pericoloso.\nNormativa europea.\nAll'interno dell'Unione europea, il trattamento dei dati biometrici sottost\u00e0 al regolamento generale sulla protezione dei dati. All'interno del regolamento, per dato biometrico si intende qualsiasi dato personale \"relativo a caratteristiche fisiche, fisiologiche o comportamentali di una persona fisica che ne consentono o confermano l'identificazione univoca\"(art. 4 co. 14).\nSono dati particolarmente sensibili e figurano tra le \"categorie particolari di dati personali\", godendo quindi di maggiori protezioni. Il loro trattamento \u00e8 generalmente vietato. Viene consentito solo se si verifica uno dei casi elencati all'articolo 9 comma 2.\nSistemi biometrici adattativi.\nI sistemi biometrici adattativi mirano ad aggiornare automaticamente i modelli o il modello alla variazione della intra-classe dei dati operativi. I due vantaggi di questi sistemi sono la risoluzione del problema dei dati di allenamento limitati e il monitoraggio delle variazioni temporali dei dati di input attraverso l\u2019adattamento. Recentemente, la biometria adattativa ha ricevuto un\u2019attenzione significativa da parte della comunit\u00e0 scientifica. Si prevede che questa direzione della ricerca acquister\u00e0 nuove forze a causa dei suoi vantaggi promulgati. Innanzitutto, con un sistema biometrico adattativo, non \u00e8 pi\u00f9 necessario raccogliere un gran numero di campioni biometrici durante il processo di registrazione. In secondo luogo, non \u00e8 pi\u00f9 necessario iscrivere nuovamente o riqualificare il sistema da zero per far fronte all\u2019ambiente che cambia. Questa praticit\u00e0 pu\u00f2 ridurre in modo significativo il costo del mantenimento del sistema biometrico. Nonostante questi vantaggi, ci sono diversi problemi aperti coinvolti con questi sistemi. Per errore di classificazione errata (falso accettazione) da parte del sistema biometrico, causa l\u2019adattamento utilizzando un campione di un impostore. Tuttavia, gli sforzi di ricerca sono diretti a risolvere i problemi aperti associati al campo della biometria adattativa. Maggiori informazioni sui sistemi biometrici adattativi possono essere trovati nella revisione critica di Rattani et al.\nRecenti vantaggi nella biometria emergente.\nNegli ultimi tempi sono emersi segnali biometrici basati su segnali cerebrali (elettroencefalogramma) e cardiaci (elettrocardiogramma). Il gruppo di ricerca dell\u2019Universit\u00e0 del Kent guidato da Ramaswamy Palaniappan ha dimostrato che le persone hanno determinati modelli cerebrali e cardiaci distinti, specifici per ogni individuo. Il vantaggio di tale tecnologia \u201cfuturistica\u201d \u00e8 che \u00e8 pi\u00f9 resistente alle frodi rispetto alla biometria convenzionale come le impronte digitali. Tuttavia, tale tecnologia \u00e8 generalmente pi\u00f9 ingombrante e presenta ancora problemi come una minore precisione e una scarsa riproducibilit\u00e0 nel tempo. Questa nuova generazione di sistemi biometrici si chiama biometrica di intenti e mira a scannerizzare l\u2019intento. La tecnologia analizzer\u00e0 le caratteristiche fisiologiche come il movimento degli occhi, la temperatura corporea, la respirazione etc. e predir\u00e0 comportamenti pericolosi o intenti ostili che si concretizzino nell\u2019azione. \nDal punto di vista della portabilit\u00e0 dei prodotti biometrici, sempre pi\u00f9 fornitori stanno adottando sistemi di autenticazione biometrica (SAB) notevolmente miniaturizzati, con conseguente risparmio sui costi, in particolare per le distribuzioni su larga scala. \nFirme operative.\nUna firma operativa \u00e8 una modalit\u00e0 biometrica in cui il modo in cui una persona che utilizza un dispositivo o un sistema complesso viene registrato come modello di verifica. Un potenziale uso di questo tipo di firma biometrica \u00e8 quello di distinguere tra gli utenti remoti di sistema di chirurgia telerobotica che utilizzano reti pubbliche per la comunicazione.\nRequisiti proposti per particolari network pubblici.\nJohn Michael (Mike) McConnel, ex vice ammiraglio della Marina degli Stati Uniti, ex direttore della US National Intelligence e Vice Presidente Senior della Booz Allen Hamilton ha promosso lo sviluppo di una futura capacit\u00e0 di richiedere l\u2019autenticazione biometrica per accedere a determinate reti pubbliche nel suo discorso di apertura alla Conferenza Biometrica del Consorzio del 2009. \nUna premessa di base nella proposta \u00e8 che la persona che si \u00e8 autenticata in modo univoco utilizzando la biometria con il computer \u00e8 in realt\u00e0 anche l\u2019agente che esegue azioni potenzialmente dannose da quel computer. Tuttavia, se il controllo del computer \u00e8 stato sovvertito, ad esempio in cui il computer entri a far parte di una botnet controllata da un hacker, la conoscenza dell\u2019identit\u00e0 dell\u2019utente al terminale non migliora sostanzialmente la sicurezza della rete.\nRecentemente, \u00e8 stato sviluppato un altro approccio alla sicurezza biometrica, questo metodo scansiona l\u2019intero corpo dei soggetti in esame per garantire una migliore identificazione di quest\u2019ultimi. Questo metodo non \u00e8 accettato a livello globale perch\u00e9 \u00e8 molto complesso e le persone sono preoccupate per la loro privacy.\nProblemi e preoccupazioni.\nDignit\u00e0 umana.\nLa biometria \u00e8 stata considerata anche uno strumento per lo sviluppo dell\u2019autorit\u00e0 statale (per dirla in termini foucaltiani, di disciplina e biopotere). Trasformando il soggetto umano in una serie di parametri biometrici, la biometria disumanizza la persona violerebbe l\u2019integrit\u00e0 fisica e, alla fine, offendeva la dignit\u00e0 umana.\nIn un caso ben noto, il filosofo italiano Giorgio Agamben ha rifiutato di entrare negli Stati Uniti in segno di protesta per il programma di indicazione degli Stati Uniti per visitatore e immigrati (US-VISIT), il quale prevedeva che gli venissero registrate le impronte digitali e fotografato. Agamben ha sostenuto che la raccolta di dati biometrici \u00e8 una forma di tatuaggio bio-politico, simile al tatuaggio degli ebrei durante l\u2019Olocausto. Secondo Agamben, la biometria trasforma la persona umana in un corpo nudo. Agamben si riferisce alle due parole usate dagli antichi greci per indicare \u201cla vita\u201d, zoe, che \u00e8 la vita comune agli e agli essere umani, solo vita e bios, che \u00e8 la vita nel contesto umano, con significato e scopi. Agamben prevede la riduzione a corpi spogli per l\u2019intera umanit\u00e0. Per lui, una nuova relazione bio-politica tra i cittadini e stato trasformando i cittadini in pura vita biologica (zoe) e privandoli della loro umanit\u00e0 (bios); e la biometria avrebbe preannunciato questo nuovo mondo.\nIn Dark Matters: On the Surveillance of Blackness, lo studioso di sorveglianza Simone Browne formula una critica simile a quella di Agamben citando un recente studio relativo alla ricerca e sviluppo della biometria che ha scoperto che il sistema di classificazione di genere ricercato \u201c\u00e8 incline a classificare gli africani come maschi e Mongoloidi come femmine.\u201d Di conseguenza, Browne sostiene che la concezione di una tecnologia biometrica obiettiva \u00e8 difficile se tali sistemi sono progettati soggettivamente e sono vulnerabili a causare errori come descritto precedentemente. La forte espansione delle tecnologie biometriche nel settore pubblico e privato amplifica questa preoccupazione. La crescente mercificazione della biometria da parte del settore privato aumenta il rischio di perdita di valore umano. In effetti, le corporazioni valutano le caratteristiche biometriche pi\u00f9 di quanto gli individui valutino. Browne prosegue suggerendo che la societ\u00e0 moderna dovrebbe incorporare una \u201ccoscienza biometrica\u201d che \u201cimplichi un dibattito pubblico informato su queste tecnologie e la loro applicazione, e responsabilit\u00e0 da parte dello stato e del settore privato, dove la propriet\u00e0 e l\u2019accesso ai dati del proprio corpo e altra propriet\u00e0 intellettuale generata dai dati del proprio corpo deve essere intesa come un diritto. \u201d\nAltri studiosi hanno sottolineato, tuttavia, che il mondo globalizzato si trova di fronte a un\u2019enorme massa di persone con identit\u00e0 civili deboli o assenti. La maggior parte dei paesi in via di sviluppo ha documenti deboli e inaffidabili e le persone pi\u00f9 povere non hanno nemmeno quei documenti inaffidabili. Senza identit\u00e0 personali certificate, non c\u2019\u00e8 certezza del diritto, nessuna libert\u00e0 civile. Ciascuno pu\u00f2 rivendicare i propri diritti, incluso il diritto di rifiutare di essere identificato, solo se \u00e8 un soggetto identificabile, se ha un\u2019identit\u00e0 pubblica. In tal senso, la biometria potrebbe svolgere un ruolo fondamentale nel sostenere e promuovere il rispetto della dignit\u00e0 umana e dei diritti fondamentali. \nPrivacy e discriminazione.\n\u00c8 possibile che i dati ottenuti durante l\u2019iscrizione possano essere utilizzati in modi per i quali l\u2019individuo iscritto non abbia acconsentito. Ad esempio, la maggior parte delle caratteristiche biometriche potrebbe rivelare condizioni mediche fisiologiche e/o patologiche (ad esempio, alcuni modelli di impronte digitali sono correlate a malattie cromosomiche, modelli di iride potrebbero rivelare il sesso genetico, modelli di vene potrebbero rivelare malattie vascolari, la maggior parte della biometria comportamentale potrebbe rilavare malattie neurologiche, ecc.). Inoltre, la biometria di seconda generazione, in particolare la biometria comportamentale ed elettro-fisica (ad esempio, basata su elettrocardiografia, elettroencefalografia, elettromiografia), potrebbe essere utilizzata anche per il rilevamento delle emozioni.\nEsistono tre categorie di preoccupazioni sulla privacy:\nPericolo per i proprietari di oggetti.\nQuando i ladri non possono accedere a propriet\u00e0 sicure, c\u2019\u00e8 la possibilit\u00e0 che i ladri inseguano e aggrediscano il proprietario per ottenere l\u2019accesso. Se l\u2019oggetto \u00e8 protetto con un dispositivo biometrico, il danno al proprietario potrebbe essere irreversibile e potenzialmente costare di pi\u00f9 della propriet\u00e0 protetta. Ad esempio, nel 2005, i ladri di auto malesi hanno tagliato un dito al proprietario di una Mercedes-Benz Classe S quando hanno tentato di rubare l\u2019auto.\nBiometria cancellabile.\nUn vantaggio delle password rispetto alle biometrie \u00e8 che possono essere re-impostate. Se un token o una password vengono persi o rubati, possono essere cancellati e sostituiti da una versione pi\u00f9 recente. Questo non \u00e8 naturalmente disponibile con le biometrie. Se il volto di qualcuno viene compromesso da un database, non possono cancellarlo o riemetterlo. Se l\u2019identificatore biometrico elettronico viene rubato, \u00e8 quasi impossibile cambiare una caratteristica biometrica. Ci\u00f2 rende discutibile la funzione biometrica della persona per l\u2019utilizzo futuro dell\u2019autenticazione, come nel caso di hacking delle informazioni di base relative alla sicurezza dall\u2019Office of Personnel Management (OPM) negli Stati Uniti.\nLa biometria cancellabile \u00e8 un modo per incorporare la protezione e le funzionalit\u00e0 sostitutive in biometria per creare un sistema pi\u00f9 sicuro. Fu proposto per la prima volta da Ratha et al.\n\u201cLa biometria cancellabile si riferisce alla distorsione intenzionale e sistematicamente ripetibile delle caratteristiche biometriche al fine di proteggere i dati sensibili dell\u2019utente. Se una funzionalit\u00e0 cancellabile viene compromessa, le caratteristiche di distorsione vengono modificate e la stessa biometria viene mappata su un nuovo modello, che \u00e8 usato successivamente. La biometria cancellabile \u00e8 una delle principali categorie per scopi di protezione dei modelli biometrici oltre al crittosistema biometrico.\u201d Nel crittosistema biometrico, \u201cle tecniche di modifica che correggono gli errori sono impiegate per gestire le variazioni tra le classi.\u201d Ci\u00f2 garantisce un alto livello di sicurezza ma ha limitazioni come il formato di input specifico di solo piccole variazioni tra le classi. \nSono stati proposti diversi metodi per generare nuovi biometrie esclusive. Il primo sistema biometrico cancellabile basato sulle impronte digitali \u00e8 stato progettato e sviluppato da Tulyakov et al. In sostanza, i dati biometrici cancellabili eseguono una distorsione dell\u2019immagine o delle caratteristiche biometriche prima della corrispondenza. La variabilit\u00e0 dei parametri di distorsione fornisce la natura cancellabile dello schema. Alcune delle tecniche proposte operano utilizzando i propri motori di riconoscimento, come Teoh et al. e Savvides et al., mentre altri metodi, come Dabbah et al., traggono vantaggio dal progresso della ricerca biometrica consolidata per il riconoscimento frontale. Sebbene ci\u00f2 accresca le restrizioni sul sistema di protezione, rende i modelli cancellabili pi\u00f9 accessibili per le tecnologie biometriche disponibili.\nBiometria leggera.\nI tratti biometrici leggeri sono caratteristiche umane fisiche, comportamentali o aderenti che derivano dal modo in cui gli esseri umani normalmente distinguono i loro pari (ad esempio altezza, sesso, colore dei capelli). Sono utilizzati per integrare le informazioni sull\u2019identit\u00e0 fornita dagli identificatori biometrici primari. Anche se le caratteristiche biometriche leggere mancano della distintivit\u00e0 e delle permanenza nel riconoscere un individuo in modo univoco e affidabile e possono essere facilmente falsificate, forniscono alcune prove sull\u2019identit\u00e0 dell\u2019utente che potrebbero essere utili. In altre parole, nonostante non siano in grado di individuare un soggetto, sono efficaci nel distinguere le persone. Combinazioni di attributi personali come sesso, razza, colore degli occhi, altezza e altri segni di identificazione visibili possono essere utilizzati per migliorare le prestazioni dei sistemi biometrici tradizionali. La maggior parte dei dati biometrici leggeri pu\u00f2 essere facilmente raccolta e viene effettivamente raccolta durante la registrazione. A questo punto, vengono sollevate due importanti questioni etiche dalla biometria leggera. La prima riguarda il fatto che alcuni dei tratti biometrici leggeri sono fortemente basati sulla cultura; per esempio, i colori della pelle per determinare il rischio etnico di supportare approcci razzisti, il riconoscimento biometrico del sesso nel migliore dei casi riconosce il genere dai caratteri sessuali terziari, non essendo in grado di determinare i sessi genetici dai cromosomi; i dati biometrici leggeri per il riconoscimento dell\u2019invecchiamento sono spesso profondamente influenzati dagli stereotipi degli anziani, ecc. Secondariamente, la biometria leggera ha un forte potenziale per categorizzare e profilare le persone, rischiando cos\u00ec di sostenere processi di stigmatizzazione ed esclusione.\nCondivisione internazionale dei dati biometrici.\nMolteplici nazioni, tra cui gli Stati Uniti, stanno pianificando di condividere i loro dati biometrici con le altre nazioni. \nIn una testimonianza davanti al Comitato per gli stanziamenti della Camera degli Stati Uniti, sottocommissione per la sicurezza interna su \u201cidentificazione biometrica\u201d nel 2009, Kathleen Kraninger e Robert A Mocny hanno commentato la cooperazione internazionale e la collaborazione per quanto riguarda i dati biometrici, come segue: \n\u201cPer garantire la chiusura delle reti terroristiche prima che arrivino negli Stati Uniti, dobbiamo anche assumere un ruolo prioritario nella guida degli standard biometrici internazionali. Sviluppando sistemi compatibili, saremo in grado di condividere in sicurezza le informazioni sui terroristi a livello internazionale per rafforzare le nostre difese. Proprio come stiamo migliorando il modo in cui collaboriamo con il governo degli Stati Uniti per identificare ed eliminare i terroristi e altre persone pericolose, abbiamo lo stesso obbligo di lavorare con i nostri partner all\u2019estero per impedire ai terroristi di fare qualsiasi mossa inosservata. La biometria fornisce un nuovo modo per portare alla luce le vere identit\u00e0 dei terroristi, privandole del loro pi\u00f9 grande vantaggio, rimanendo sconosciute.\u201d\nSecondo un articolo scritto nel 2009 da S. Magnuson sulla rivista della difesa nazionale intitolato \u201cDipartimento della Difesa sotto pressione per condividere dati biometrici\u201d, gli Stati Uniti hanno accordi bilaterali con altre nazioni finalizzati alla condivisione di dati biometrici. [56] Per citare quell\u2019articolo:\n\u201cMiller [un consulente per l\u2019Office of Homeland Defense e gli affari della sicurezza americana] ha dichiarato che gli Stati Uniti hanno accordi bilaterali per condividere dati biometrici con circa 25 paesi. Ogni volta che un leader straniero ha visitato Washington negli ultimi anni, il Dipartimento di Stato ha fatto in modo di firmare un tale accordo.\u201d\nProbabilit\u00e0 di una completa divulgazione governativa.\nAlcuni membri della comunit\u00e0 civile sono preoccupati di come vengono utilizzati i dati biometrici ma la divulgazione completa potrebbe non essere imminente. In particolare, la relazione non classificata della task force del Defense Science Board degli Stati Uniti sulla biometria della difesa afferma che \u00e8 saggio proteggere, e talvolta persino mascherare, la reale e totale estensione delle capacit\u00e0 nazionali in settori direttamente collegati alla condotta delle attivit\u00e0 correlate alla sicurezza. Ci\u00f2 si applica anche alla biometria. Si prosegue affermando che questa \u00e8 una caratteristica classica dell\u2019intelligence e delle operazioni militari. In breve, l\u2019obiettivo \u00e8 preservare la sicurezza di \u201cfonti e metodi\u201d."}
{"id": "131949", "revid": "289247", "url": "https://it.wikipedia.org/wiki?curid=131949", "title": "Sankhya", "text": ""}
{"id": "131957", "revid": "344646", "url": "https://it.wikipedia.org/wiki?curid=131957", "title": "Orticoltura", "text": "L'orticoltura \u00e8 un settore dell'agricoltura che riguarda la scienza, l'arte, la tecnologia e l'attivit\u00e0 economica di coltivare piante. Include la coltivazione di piante ortive, piante ornamentali, piante medicinali, piante aromatiche, piante industriali, piante erbacee da frutto (ad es. la fragola), alghe, ecc. Si occupa anche di conservazione delle specie vegetali, ristrutturazione paesaggistica, progettazione e manutenzione di giardini, ibridazione e creazione varietale, gestione di collezioni di interesse botanico, cura di orti botanici, arboricoltura, ecc.\nAttivit\u00e0 svolta fin dall'antichit\u00e0 per fini alimentari e artigianali si \u00e8 sviluppata e specializzata con le grandi scoperte geografiche, soprattutto nel mondo anglosassone dove la coltivazione di piante insolite divenne ben presto un fattore culturale. Vedi Royal Horticultural Society.\nPu\u00f2 essere praticata per hobby o come attivit\u00e0 professionale. Le coltivazioni possono avvenire su terra o su altro tipo di substrato, con metodo convenzionale, biologico o integrato.\nI substrati, oltre alla terra, possono essere diversi e variamente mescolati tra loro: pomice, lapillo vulcanico, corteccia, torba, marna, fibra di cocco, sabbia, tufo, compost, ecc.\nTipologie di coltura.\nLe colture su terra si possono suddividere in:\nLe colture su substrato comprendono invece differenti materiali e tipologie di coltivazione:\nDato l'alto costo di gestione delle colture su substrato, a questo tipo di coltura vengono destinate principalmente le floricole o le orticole ad alto valore.\nCon il termine orticoltura, soprattutto in ambito antropologico, si pu\u00f2 intendere una coltivazione che non richieda pratiche particolari, se non quella dello slash'n'burn, n\u00e9 l'utilizzo di attrezzatura specifica, per differenziarla, nello studio dei modi di produzione dall'agricoltura.\nOrticoltori storici e rilevanti.\nLuca Ghini,\nUlisse Aldrovandi,\nJoseph Banks,\nJames Dickson,\nWilliam Forsyth,\nRichard Anthony Salisbury,\nNikolaj Vavilov,\nCharles Baltet,\nCurt Backeberg,\nGuglielmo Betto,\nTony Avent,\nCarlos Magdalena,\nRene Stalder, Maxime Rome, Gianluca Corazza, Mick Mittermeier, David Scherberich, Viktor Moiseyenko, Alex Cespedes, Lucia Cortopassi, Razvan Chisu, Stijn Stappaerts, Angelo Porcelli, Ina Crossley, Nhu Nguyen, Michael Benedito, John Grimshaw, Oron Peri, Bj\u00f8rn Malkmus-Hussein, Alberto Grossi, Rogier van Vugt, Genevi\u00e8ve Ferry, Margaret Young, Yoshitoyo Kondou, Vojtech Holubech, ...\nColtivazioni.\n\"Si riporta di seguito un breve elenco delle piante orticole:\""}
{"id": "131958", "revid": "74801", "url": "https://it.wikipedia.org/wiki?curid=131958", "title": "Bertus Aafjes", "text": "Biografia.\nDopo aver trascorso la giovinezza in un convento, il suo temperamento irrequieto lo porta a viaggiare a lungo per l'Europa e l'Egitto (dove visse dal 1948 al 1950), ricavandone materia per i suoi versi delicati di gusto neoromantico.\nDa allora si dedica completamente alla letteratura e al giornalismo, compiendo numerosi viaggi.\nEsordisce nel 1940 con i versi \"Het gevecht met de Muze\" (\"La lotta con la Musa\"), cui segue \"Het zanduur van de dood\" (\"La clessidra della morte\", 1941\u00bb).\nNel 1946 scrive \"Een voetreis naar Rome\" (\"Un pellegrinaggio a Roma\"), brioso poemetto in versi regolari e rime alternate che narra di un viaggio compiuto dall'autore a Roma a piedi, poco prima della guerra, il cui tema \u00e8 il contrasto fra l'amore per una gioia di vivere terrena e la consapevolezza cristiana della colpa e della morte. Aafjes unisce sapientemente il suo virtuosismo linguistico all'amore per la semplicit\u00e0 e la naturalezza in una poesia lirico-romantica dai versi scorrevoli.\nTemi relativi all'antico Egitto sono trattati nei 101 sonetti del diario poetico \"Het Koningsgraf\" (\"La tomba regale\", 1948).\nNel 1949 pubblica \"In den beginne\" (\"In principio\"), un'interpretazione della storia biblica di Adamo ed Eva e del peccato originale, in chiave lirica.\nDal 1950 decide di dedicarsi completamente al giornalismo ed alla letteratura.\nAccusato di eccessiva fluidit\u00e0, Aafjes pubblica i versi tetri e scabri di \"De karavaan\" \n(\u00abLa carovana, 1953\u00bb) accostandosi alla poesia sperimentale.\nNel 1953 gli viene conferito il premio letterario olandese \"Tollensprijs\".\nNel 1973 pubblica \"Een lampion voor een blinde\" (\"Un lampioncino per un cieco\").\nOltre alle numerose raccolte di poesie, Aafjes pubblica una notevole serie di cronache, schizzi, traduzioni, saggi e libri di viaggi tra cui ricordiamo \"Morgen bloeien de abrikozen\" (\"Wahib e gli albicocchi\"), del 1954, \"Odysseus in Italie\" (\"Ulisse in Italia\"), del 1962, o \"De eeuwige stad: Rome in verhalen en herinneringen\" (\"La citt\u00e0 eterna: Roma in racconti e ricordi\"), del 1992.\nScrittore di stampo tradizionale, tra l'accademico e il divulgativo, tra le sue raccolte si segnalano inoltre due volumi di poesie sulla Resistenza olandese.\nNel 1990 \u00e8 stata pubblicata un'opera omnia delle sue poesie: \"Verzamelde gedichten: 1938-1988\" (\"Poesie raccolte: 1938-1988\")."}
{"id": "131961", "revid": "70217", "url": "https://it.wikipedia.org/wiki?curid=131961", "title": "Minollo", "text": ""}
{"id": "131962", "revid": "73843", "url": "https://it.wikipedia.org/wiki?curid=131962", "title": "AAR", "text": ""}
{"id": "131968", "revid": "327773", "url": "https://it.wikipedia.org/wiki?curid=131968", "title": "Carta politenata", "text": "La carta politenata \u00e8 un tipo di carta utilizzata per le stampe delle fotografie e in molte altre applicazioni sia industriali che di uso comune. Quando lo strato di polietilene estruso \u00e8 applicato su entrambi i lati del supporto cartaceo di base, la carta viene detta \"bipolitenata\".\nCaratteristiche.\nLe carte politenate per uso fotografico identificate dalla sigla \"RC\", utilizzano carte base di elevata qualit\u00e0, ed hanno una grammatura fra i 120 ed i 180 g/m2 totali (in genere lo strato di polietilene \u00e8 compreso fra i 15 ed i 25 g/m2).\nNell'uso fotografico, lo strato di polietilene conferisce, rispetto alla carta baritata (anch'essa utilizzata nella grafica), uno spessore minore e una maggiore facilit\u00e0 d'uso; dopo la stampa infatti si asciuga pi\u00f9 rapidamente e non tende ad arricciarsi o a imbarcarsi. La qualit\u00e0 di stampa risente per\u00f2 di queste caratteristiche, soprattutto falsando la profondit\u00e0 del nero e la gamma dei toni. Inoltre, alcune carte politenate sono trattate in superficie con un agente che ne accelera lo Sviluppo fotografico, rendendolo quindi pi\u00f9 delicato.\nLa carta politenata (come altri tipi di carta) non si conserva nel tempo, tendendo a dilatarsi o a restringersi per effetto dell'umidit\u00e0, portando nei casi estremi alla formazione di crepe o alla delaminazione degli strati del film polietilenico.\nAltri utilizzi.\nLe carte \"bipolitenate\" sono utilizzate in molti altri settori, ad esempio possono essere siliconate su uno o ambo i lati ed essere utilizzate come supporto per materiali autoadesivi (ad esempio nel campo dei nastri adesivi o dei laminati vinilici per la grafica pubblicitaria).\nL'utilizzo maggiore al giorno d'oggi per le carte \"monopolitenate\" (ovvero con il polietilene estruso su un solo lato) \u00e8 nel settore dell'imballaggio, sia a livello industriale (ad esempio le bustine di zucchero), che nell'incarto dei prodotti da banco freschi come gli affettati o i formaggi comperati al banco di taglio nei negozi e supermercati.\nLe carte politenate possono essere siliconate ed utilizzate come carte di processo in settori industriali quali le finte pelli. Per questi utilizzi si usano grammature totali molto inferiori rispetto alle carte bipolitenate (fra i 50 ed i 90 g/m2); la carta base pu\u00f2 essere sia del tipo monolucido, sia carta supercalandrata o patinata.\nUn'altra applicazione di peso sempre pi\u00f9 crescente sono i \"sandwich\" in cui il polietilene viene estruso tra due strati di carta Kraft di grammatura elevata. Tale sandwich, molto pesante e robusto, viene utilizzato per l'imballo delle grandi bobine di carta prodotte dalle cartiere. Questo tipo di imballo conferisce protezione alle bobine durante la spedizione. In questo caso il polietilene conferisce anche la protezione contro l'umidit\u00e0."}
{"id": "131971", "revid": "339392", "url": "https://it.wikipedia.org/wiki?curid=131971", "title": "Jean Houel", "text": ""}
{"id": "131974", "revid": "287204", "url": "https://it.wikipedia.org/wiki?curid=131974", "title": "Abaptista", "text": "Nello strumentario neurochirurgico antico, labaptista chiamato anche abaptiston era la parte del trapano con punta conica usato per le trapanazioni del cranio. A volte si indicava solo la parte seghettata di esso.\nCaratteristiche.\nLa forma conica permetteva di evitare che, superato il resistente piano scheletrico, la punta si approfondisse improvvisamente nella massa cerebrale di consistenza molle provocandovi pericolose ferite. \nVeniva utilizzato anche per perforare la dura madre con danni minimi rispetto ad altri strumenti simili."}
{"id": "131977", "revid": "1833487", "url": "https://it.wikipedia.org/wiki?curid=131977", "title": "Abbacchiatura", "text": "Nell'agricoltura, la abbacchiatura (o bacchiatura) \u00e8 un metodo di raccolta di frutti diversi, in genere di alberi, come noci, olive, castagne, consistente nel battere con lunghe pertiche i rami per farne cadere a terra il prodotto ormai maturo.\nTecnica metodica.\n\u00c8 pratica sconsigliabile, anche se veloce e comoda, per le lesioni che arreca agli alberi e le possibili conseguenti malattie parassitarie.\nUn'altra tecnica pi\u00f9 moderna e meno lesiva consiste nell'utilizzare degli abbacchiatori (o bacchiatori): attrezzi elettrici o pneumatici (ad aria compressa generata tramite motocompressori) con aste allungabili che provocano la caduta dei frutti sulle reti tramite la vibrazione veloce (oltre 1000 battiti minuto) di pettini contrapposti."}
{"id": "131983", "revid": "2166030", "url": "https://it.wikipedia.org/wiki?curid=131983", "title": "Cerigotto", "text": "Cerigotto (: ) o Anticitera\"' ( o \"Andikithira\") \u00e8 una piccola isola greca situata a sud del Peloponneso, situata a nord-ovest (35\u00b053'N 23\u00b018'E) di Creta, tra Creta e l'isola di Cerigo.\nDal punto di vista amministrativo, costituiva un comune nella prefettura del Pireo con 44 abitanti secondo i dati del censimento 2001. \u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Cerigo.\nDenominazione.\nL'isola di Anticitera (pronuncia: ) \u00e8 cos\u00ec chiamata perch\u00e9 posta di fronte all'isola di Citera. In greco moderno si chiama \u0391\u03bd\u03c4\u03b9\u03ba\u03cd\u03b8\u03b7\u03c1\u03b1, \"Andik\u00edthira\" (pronuncia: ), mentre in greco classico si chiamava , \"Antik\u00fdthera\" (pronuncia: ), che, senza l'accento sulla y, \u00e8 anche la grafia inglese, che alcuni usano anche in Italia. Nelle lingue neolatine (tra le quali francese, spagnolo, italiano, portoghese) la k greca diviene invece c.\nStoria.\nLe prime tracce relative alla presenza di abitanti sull'isola risalgono al V - IV millennio a.C., quando cio\u00e8 una serie di cacciatori stagionali si portavano qui dall'entroterra a cacciare uccelli migratori. La popolazione dell'isola fu soggetta anche alla presenza di insediamenti, periodicamente occupati e abbandonati, incluso un periodo di significativa influenza della cultura cretese durante l'et\u00e0 del bronzo.\nTra IV e I secolo a.C., l'isola venne usata come base per un gruppo di pirati ciliciani sino alla loro distruzione da parte di Pompeo. I resti del loro forte si possono ancora oggi vedere su un promontorio roccioso a nordest dell'isola.\nL'isola \u00e8 divenuta celebre per essere il luogo del rinvenimento del cosiddetto relitto di Anticitera, il relitto di un'antica nave, scoperta dai cercatori di spugne, il cui carico ha restituito vari reperti archeologici, tra cui l'Efebo di Anticitera, la testa di filosofo e la cosiddetta macchina di Anticitera, il pi\u00f9 antico calcolatore meccanico conosciuto.\nDivenuta possedimento della Repubblica di Venezia, l'isola, seppur sempre sotto l'alto dominio della Serenissima, costitu\u00ec una signoria feudale autonoma della nobile famiglia Viaro dal 1207 al 1655 e successivamente pass\u00f2 per via ereditaria alle nobili famiglie Giustinian e Foscarini fino alla caduta della Repubblica di Venezia nel 1797.\nDivenuta un protettorato inglese dal 1815, l'isola divenne parte degli Stati Uniti delle Isole Ionie. L'isola venne ceduta infine alla Grecia sulla base del Trattato di Londra del 1864. Dal 1864 al 1912, Anticitera era il punto pi\u00f9 a sud del regno di Grecia, dal momento che l'isola di Creta era parte allora dell\u2019Impero Ottomano.\nNel 2018 \u00e8 stata lanciata la proposta da parte della Chiesa greco-ortodossa e il Comune dell'isola, di far ripopolare l'isola. I requisiti sono i seguenti: nucleo familiare composto da cinque persone (padre, madre e tre figli); residenza sull'isola. Per chi decidesse di andare ad abitare nell'isola sarebbe assicurato un assegno mensile di 500 euro per tre anni. Questa iniziativa \u00e8 stata proposta e accettata dal Governo greco per far fronte allo spopolamento degli abitanti dell'isola, che oggi conta 24 abitanti.\nLe richieste per abitare nell'isola oggi sono arrivate a 15 e una \u00e8 stata accettata.\nTuttavia, successivamente il Comune di Kithira, che controlla l'isola, ha spiegato che il progetto non \u00e8 inteso ad attrarre una colonizzazione di massa (\u00abnon verranno sovvenzionati nuovi residenti\u00bb e \u00abnon sar\u00e0 consegnato alcun terreno\u00bb), ma inizialmente a favorire la costruzione di cinque nuove unit\u00e0 abitative, per le quali la concessione delle autorizzazioni potrebbe richiedere pure anni "}
{"id": "131984", "revid": "228587", "url": "https://it.wikipedia.org/wiki?curid=131984", "title": "Intel 80387", "text": "L'Intel 80387 (abbreviazioni comunemente utilizzate: \"80387\", \"387\") \u00e8 un microprocessore monolitico special purpose dell'Intel Corporation. In particolare \u00e8 un'unit\u00e0 di calcolo in virgola mobile progettata per essere utilizzata come coprocessore matematico dell'Intel 80386DX.\nL'Intel 80387 venne introdotto nel 1987, quasi due anni dopo la presentazione sul mercato del 386. Questa prima versione era fabbricata con tecnologia CHMOS III a 1,5 micron: poteva funzionare al massimo a 25 MHz ma, in compenso, i suoi requisiti energetici erano piuttosto bassi.\nCaratteristiche.\nDal punto di vista software, questo coprocessore \u00e8 praticamente identico ai suoi predecessori 80287 e 8087: anche il 387 aveva uno stack di 8 registri a 80 bit, supportava lo stesso standard IEEE 754 e aveva lo stesso set di istruzioni, a cui per\u00f2 aggiungeva ulteriori funzioni trigonometriche.\nEsternamente, l'interfaccia hardware con il processore principale era quella adottata dal 287, stante anche qui l'impossibilit\u00e0 di duplicare tutto il meccanismo di MMU nel coprocessore. Unica differenza di rilievo, l'intervallo di porte di I/O usate di default per le comunicazioni fra CPU e FPU venne spostato molto pi\u00f9 in alto: invece delle porte da F8h a FFh usate dal 287, che potevano venire lette o scritte accidentalmente in caso di errori nei programmi, la coppia 386/387 usava le porte da 800000F8h a 800000FFh, molto oltre il range normalmente usato all'epoca per le porte di I/O e quindi, sperabilmente, meno suscettibili di errati accessi.\nVersioni.\nDell'Intel 80387 sono state prodotte e commercializzate varie versioni. Nella tabella sottostante sono riportate le versioni del microprocessore Intel 80387 commercializzate. Di ogni variante viene riportato il part number e la frequenza di clock del \"core\".\nVarianti.\nDell'Intel 80387 sono state prodotte e commercializzate anche tre varianti: l'Intel i387DX, l'Intel i387SX e l'Intel i387SL.\nIntel i387DX.\nNel 1989, senza clamori, la Intel comincia a commercializzare questa nuova versione, fabbricata con un processo CMOS pi\u00f9 evoluto che la rende in grado di funzionare a 33MHz: oltre alla maggiore velocit\u00e0 massima il 387DX \u00e8 anche pi\u00f9 veloce della vecchia versione, a parit\u00e0 di clock, di circa il 20%.\nIl 387DX \u00e8 l'unico, fra i coprocessori matematici per 386, che supporti l'esecuzione asincrona: infatti \u00e8 costituito da una unit\u00e0 di controllo bus, che lavora alla stessa velocit\u00e0 di clock del processore, e dall'unit\u00e0 di calcolo vera e propria, che pu\u00f2 essere fatta funzionare con un clock ausiliario fornito sul pin NUMCLK2 della FPU a patto che l'ingresso CKM (ClocK Mode) sia tenuto a livello basso. Comunque il rapporto fra clock della CPU e clock della FPU deve essere compreso fra 0,62 e 1,4. In tutti gli altri \"cloni\" del 387 il pin CKM non \u00e8 collegato, quindi devono tutti funzionare alla velocit\u00e0 della CPU principale.\nIntel i387SX.\nQuesta versione venne studiata per accoppiarsi con l'80386SX, la versione \"ridotta\" del 386. Internamente era un 387 completo, ma con una unit\u00e0 bus dimezzata a 16 bit. L'unit\u00e0 di calcolo era per\u00f2 quella del 387 prima versione, pi\u00f9 lenta.\nIntel i387SL.\nPer affiancare la versione SL (per portatili) del 386, la Intel produsse un coprocessore apposito: il 387SL era basato sul core 387DX, ed era fabbricato con un processo CHMOS completamente statico. Integrava anche funzioni di controllo dei consumi energetici."}
{"id": "131991", "revid": "118732545", "url": "https://it.wikipedia.org/wiki?curid=131991", "title": "Mario Malagnini", "text": "Ha iniziato gli studi musicali nella classe di trombone presso il Conservatorio di Musica di Brescia, successivamente ha studiato canto diplomandosi al Conservatorio Giuseppe Verdi di Milano con il tenore Pier Miranda Ferraro. \nHa debuttato il 18 ottobre 1984 come Corrado nel \"Corsaro\" di Verdi al Teatro Donizetti di Bergamo. \nGi\u00e0 l'anno dopo era scritturato dall'Arena di Verona per \"Attila\" come Foresto con Evgenij Nesterenko e dalla Deutsche Oper di Berlino per \"La traviata\". \nDa allora si \u00e8 esibito in tutti i pi\u00f9 importanti teatri del mondo, pi\u00f9 di un centinaio, sotto la guida dei pi\u00f9 prestigiosi direttori.\nNel dicembre 1986 debutta al Teatro alla Scala di Milano come Ismaele in Nabucco diretto da Riccardo Muti con Renato Bruson e Ghena Dimitrova.\nNel 1987 per il Teatro La Fenice di Venezia canta nella Messa di Requiem (Verdi) diretto da Eliahu Inbal nella Chiesa di Santo Stefano (Venezia) e nella Chiesa degli Eremitani di Padova.\nNel 1988 al Teatro Comunale di Firenze \u00e8 Gabriele Adorno in Simon Boccanegra diretto da Myung-whun Chung con Maria Chiara, Giorgio Zancanaro e Bonaldo Giaiotti e Pinkerton in Madama Butterfly diretto da Bruno Bartoletti con Catherine Malfitano.\nNel 1989 a Bergamo \u00e8 Mario Cavaradossi in Tosca diretto da Gianfranco Masini con Zancanaro ed Alfredo Mariotti.\nNel 1990 a Venezia \u00e8 Marcello ne La boh\u00e8me con Bruno Pratic\u00f2 e Pietro Spagnoli.\nIl suo repertorio comprende una trentina di opere di Verdi, Puccini, Bellini e Cilea. Nel dicembre 2012 al Teatro Carlo Felice di Genova \u00e8 Calaf nella Turandot, con Daniela Dess\u00ec nel ruolo del titolo e la direzione di Donato Renzetti.\nI ruoli che ha interpretato in un maggior numero di recite, oltre 170 ciascuno, sono quelli di Don Jos\u00e8 nella \"Carmen\" di Bizet, di Pinkerton in \"Madama Butterfly\" e di Mario Cavaradossi in \"Tosca\". \nNel 2003 \u00e8 Pereo in Mirra (Alaleona) diretto da Juraj Val\u010duha a Parigi.\nRecentemente ha affrontato ruoli da tenore lirico spinto come Loris Ipanoff in \"Fedora\" di Umberto Giordano alla Scala e alla Staatsoper di Vienna. \nNel 2005 ha inaugurato la stagione al teatro Sao Carlos di Lisbona debuttando nell\"'Otello\" di Verdi."}
{"id": "131997", "revid": "113955937", "url": "https://it.wikipedia.org/wiki?curid=131997", "title": "Tacco (geologia)", "text": "In Sardegna, tacchi (chiamati anche \"t\u00f2neri\") \u00e8 il nome dato a particolari affioramenti di roccia, tipicamente di calcare e dolomia, che si elevano sull'area circostante. Simili ad altopiani dalle ripide pareti rappresentano una forma di erosione selettiva. In geologia sono correntemente conosciuti come butte, un francesismo prestato attraverso l'inglese. Diversi esempi si trovano nelle regioni della Barbagia d'Ogliastra, della Barbagia di Se\u00f9lo e del Sarcidano, intorno al bacino dell'alto e medio Flumendosa.\nGeologia.\nTipicamente i tacchi sono costituiti da una successione di dolomie sedimentatesi in un ambiente di piattaforma nel corso del Giurassico medio e superiore, contestualmente allo smembramento del supercontinente Pangea e all'apertura della Tetide; tale successione di solito poggia in modo discordante sul basamento formato dalle metamorfiti scistose di basso e medio grado legate all'orogenesi ercinica, pi\u00f9 antica di circa 130 milioni di anni, derivanti da rocce sedimentarie paleozoiche deformate e che conferiscono alla base dei rilievi un profilo relativamente dolce. Tuttavia non mancano punti, in particolare in Ogliastra settentrionale, dove i tacchi poggiano sui granitoidi post-ercinici, dando luogo a morfologie del rilievo pi\u00f9 accidentate anche alla base, oppure, specialmente nella zona di Quirra, su meta-vulcaniti risalenti all'Ordoviciano medio e deformate anch'esse durante le fasi erciniche.\nFra il basamento paleozoico e le dolomie dei tacchi in certi punti si frappone una sottile successione di conglomerati e argilliti, spesso contenenti tracce di legni fossili, molto ricca di ferro; essa prende il nome di Formazione di Genna Selole e sua presenza testimonia l'esistenza, nel Lias, di alcune aree di basamento emerse, che venivano progressivamente smantellate dall'azione fluviale. Fra l'Ottocento e il Novecento si \u00e8 anche cercato di sfruttare i suoi esigui giacimenti di ferro, come \u00e8 testimoniato dalla presenza di numerosi \"assaggi\" minerari situati alla base di molti tacchi.\nDopo la successiva emersione, avvenuta a pi\u00f9 riprese fra il Cretaceo e l'Oligocene, e i movimenti tettonici che hanno portato il Blocco sardo-corso dalla sua posizione originaria a ridosso della Francia fino all'assetto attuale (Miocene), le dolomie dei tacchi hanno subito un'ulteriore fratturazione nel Pliocene e nel Pleistocene inferiore causata dallo scorrimento di faglie attivatesi durante l'apertura del Tirreno meridionale. L'intera successione si \u00e8 trovata quindi esposta agli agenti meteorici, in particolare all'acqua, che ne ha modellato le forme conferendole l'aspetto attuale.\nAll'interno dei tacchi si \u00e8 sviluppato in molti punti un importante sistema carsico, comprendente diverse doline e piccoli bacini endoreici, oltre che numerosi anfratti e finanche grotte di dimensioni notevoli, come la Grotta di Su Marmuri di Ulassai, lunga 850 metri e interamente percorribile senza attrezzatura.\nI pi\u00f9 importanti.\nI Tacchi sono presenti nei territori di Ulassai, Osini, Jerzu, Ussassai, Gairo e Tertenia (tutti nell'Ogliastra), oltre che di Aritzo (nella Barbagia di Belv\u00ec) e di Laconi (nel Sarcidano). Tra i pi\u00f9 caratteristici si possono elencare:\nIl tacco di Monte Perda Liana di Gairo, il Tacco Texile di Aritzo e la Scala di san Giorgio a Osini sono stati definiti Monumento Naturale. Nei Tacchi di Ulassai \u00e8 inoltre presente la Grotta di Su Marmuri, una delle grotte pi\u00f9 ampie della Sardegna, e le Cascate di Lequarci, anch'esse fra le pi\u00f9 grandi in Sardegna.\nDi particolare effetto scenografico a causa del loro isolamento e per via della loro posizione sovrastante i paesi sono il \"Monte Tisiddu\" e il \"Bruncu Pranedda\" (Ulassai) e \"Monte Corongiu\", \"Lumburau\" e \"Troiscu\" (Jerzu).\nParco dei Tacchi.\nA Ulassai intorno al 1974 nasce il cantiere forestale di Taccu, mentre quello di Semida-Frasara nasce in due momenti successivi nel 1991 e nel 2004. L'oasi faunistica nasce invece nel 2005, la gestione \u00e8 in capo alla Provincia di Nuoro e permette la tutela dei numerosi branchi di cervi e vanta una superficie di circa 2500 ettari; essa \u00e8 situata nel cuore della foresta sempreverde del Taccu di Ulassai. Del Parco dei Tacchi fanno parte il comune di Ulassai e i paesi vicini di Jerzu, Osini, Loceri e Tertenia."}
{"id": "131998", "revid": "339392", "url": "https://it.wikipedia.org/wiki?curid=131998", "title": "Jean Pierre Louis Laurent Houel", "text": ""}
{"id": "131999", "revid": "122737042", "url": "https://it.wikipedia.org/wiki?curid=131999", "title": "Thomas Pynchon", "text": "Riconosciuto quale uno dei massimi esponenti della letteratura postmoderna, con una vasta influenza sugli autori delle generazioni seguenti, si segnala non solo per la prosa labirintica e complessa, caratterizzata dall'amalgama dei pi\u00f9 disparati generi e sottogeneri letterari e la continua intersecazione tra cultura alta e cultura bassa, ma anche per la categorica avversione ad apparire in qualit\u00e0 di personaggio pubblico: le sue foto, che si contano praticamente sulle dita di una mano, risalgono tutte al periodo scolastico e al servizio nella marina militare e per questo suo atteggiamento schivo e ombroso, \u00e8 stato spesso paragonato a J. D. Salinger. La sua narrativa, etichettata di volta in volta con le categorie del massimalismo, dell'Avantpop e del realismo isterico, \u00e8 oggetto di un vero e proprio culto da parte dei fan. Ogni anno Thomas Pynchon viene indicato come possibile candidato al Premio Nobel per la Letteratura, riconoscimento che puntualmente non riceve (un caso analogo a quello del collega Philip Roth).\nPynchon \u00e8 anche apparso in alcuni filmati amatoriali e in un cameo nel film del 2014 \"Vizio di forma\", tratto dal suo omonimo romanzo (sebbene quest'ultima asserzione risulti alquanto controversa, in quanto non accreditato da alcuna fonte interna od esterna al film, se non per un'unica indicazione dell'attore Josh Brolin, che ha portato in molti ad identificarne erroneamente la partecipazione nella pellicola al piccolissimo ruolo d'un dottore, in realt\u00e0 interpretato da Charley Morgan, figlio dell'attore Harry Morgan, che, interpellato dalla stampa, riport\u00f2 tra l'altro la secca smentita da parte dello stesso regista Paul Thomas Anderson). Ha inoltre partecipato come doppiatore di s\u00e9 stesso ad alcuni episodi della serie animata \"I Simpson\". In realt\u00e0, come da lui detto, abita a New York senza nascondersi (come invece faceva Salinger), ma semplicemente non viene riconosciuto non essendo \"personaggio pubblico\".\nBiografia.\nThomas Ruggles Pynchon Jr. nasce l'8 maggio 1937 a Glen Cove, sull'isola di Long Island a est di New York City, da Thomas Ruggles Pynchon Sr. (1907-1995), presidente del club locale del partito Repubblicano, e Catherine Frances Bennett (1909-1996), infermiera all'ospedale di Glen Cove. La tradizione delle cronache familiari risale molto indietro nel tempo: il primo avo riconosciuto, Pinco de Normandie, arriv\u00f2 in Inghilterra dalla Francia insieme a Guglielmo il Conquistatore nell'XI secolo. La storia della famiglia negli Stati Uniti data invece al 1630, quando l'avo William Pynchon emigr\u00f2 nel nuovo mondo e fond\u00f2 la citt\u00e0 di Roxbury (oggi parte di Boston) nella colonia della baia del Massachusetts.\nLa famiglia di Thomas Pynchon, composta anche dai fratelli minori John e Judith, si trasferisce nella vicina East Norwich, municipalit\u00e0 di Oyster Bay; alla Oyster Bay High School, l'adolescente Tom collabora al giornalino scolastico, \"The Purple and Gold\", sul cui Yearbook \u00e8 scritto che ama la pizza e detesta gli ipocriti, e come animale da compagnia possiede una macchina da scrivere. In particolare, Tom \u00e8 il curatore di una rubrica intitolata \"La voce del criceto\". Una delle rarissime immagini di pubblico dominio \u00e8 tratta dallo Yearbook 1953 del liceo, scattata in occasione del premio Julia L. Thurston come \u201cmiglior studente maschio\u201d dell'anno, lo stesso in cui si diploma.\nPer due anni studia Fisica e Ingegneria alla Cornell University di Ithaca (NY), uno dei college della Ivy League, rifiutando categoricamente di consegnare la propria foto per il registro delle matricole. Dimostra comunque una buona attitudine agli studi e un vorace interesse per la complessit\u00e0 della teoria delle particelle. Nel 1957 lascia gli studi per arruolarsi nella Marina degli Stati Uniti. Alcuni personaggi nei suoi primi romanzi sono marinai in servizio oppure appena congedati: Benny Profane in \"V.\" per esempio, ma anche il personaggio-feticcio \u201cPig\u201d Bodine che rimbalza da un testo all'altro. Pynchon presta servizio alla base navale di Norfolk (Virginia) e, presumibilmente, nel Mediterraneo con la VI Flotta.\nFrequenta una giovane di nome Anne Cotton, impiegata in un'agenzia di intelligence a Washington; \u00e8 nei locali notturni della capitale che le insegna a apprezzare il jazz, mentre lei gli stimola l'interesse per l'opera lirica. Uno dei pochi ricordi che Pynchon scrisse di questo periodo, a parte l'ispirazione per episodi in vari romanzi, \u00e8 nell'introduzione alla raccolta di racconti \"Slow Learner\": \u2018\u2018Certi adulti che se ne vanno in giro con laurea, divisa e mostrine, investiti di pesanti responsabilit\u00e0, possono in realt\u00e0 essere dei perfetti idioti. E invece i marinai di provenienza operaia, teoricamente del tutto idioti, sono molto pi\u00f9 capaci a mostrare competenza, coraggio, umanit\u00e0, saggezza e altre virt\u00f9 che le classi pi\u00f9 acculturate rivendicano per se stesse.'\u2019\nLa prima pubblicazione.\nDopo il congedo, nell'autunno 1957 torna alla Cornell University, ma invece che Ingegneria frequenta Lettere. Insieme a un compagno di studi scrive una commedia di fantascienza anti-utopistica intitolata \"Minstrel Island\", nella quale il mondo del futuro \u00e8 dominato dalla IBM. Sulla rivista per studenti \"Cornell Writer\" (della quale Pynchon \u00e8 \"junior editor\") appare nel 1959 il suo esordio letterario, \"The Small Rain\", ispirato a un episodio nella vita di un soldato di leva; \u00e8 seguito nello stesso anno da \"Mortality and Mercy in Vienna\" su \"Epoch\", rivista letteraria del dipartimento di Inglese.\nSuo amico intimo alla Cornell fu il cantautore folk Richard Fari\u00f1a, il cui primo e unico romanzo pubblicato, \"Been down so long it looks like up to me\" racconta la vita degli studenti in un campus negli anni precedenti la contestazione, immediatamente riconoscibile nella Cornell: una testimonianza indiretta dunque degli anni in cui Pynchon frequent\u00f2 l'universit\u00e0. Probabilmente segue il corso di scrittura creativa di Vladimir Nabokov, che insegna letteratura russa e europea alla Cornell fino al 1959; a differenza di Nabokov, sua moglie Vera Evseevna Slonim (che aiuta a correggere i componimenti degli studenti) ricordava ancora a distanza di anni il nome di Thomas Pynchon, e la sua calligrafia mista di corsivo e caratteri \u201ca stampa\u201d.\nUn lento apprendistato.\nPynchon si laurea nel giugno 1959; la sua domanda per una borsa di studio della Ford Foundation, finalizzata alla scrittura di un libretto d'opera, contiene un interessante curriculum che divide in 5 fasi cronologiche successive i suoi interessi letterari: 1. storie romantiche di guerra; 2. fantascienza e positivismo ateo; 3. romanticismo (Thomas Wolfe, Francis Scott Fitzgerald); 4. (dopo il ritorno dall'esperienza militare) classicismo (Henry James, William Faulkner); 5. infine, dopo la delusione dei beatnik, satira alla Voltaire. Il suo auspicio \u00e8 \u201cadattare la fantascienza americana contemporanea al palco dell'Opera\u201d.\nRifiutata una borsa di studio Woodrow Wilson per insegnare scrittura creativa alla stessa Cornell, e anche l'offerta di un lavoro come critico cinematografico per \"Esquire\", Pynchon lascia il Greenwich Village di New York dove vive con amici e si trasferisce a Seattle sulla costa ovest, dove lavora da febbraio 1960 a settembre 1962 alla Boeing. Nel frattempo \u00e8 gi\u00e0 impegnato nella scrittura del suo primo romanzo, che rielabora le letture avventurose dell'adolescenza, l'esperienza militare e un gusto assolutamente postmoderno per il rapporto uomo/macchina.\nNel mese di dicembre 1960 appare su \"Aerospace Safety\" un suo intervento sulle procedure di sicurezza per i missili nucleari teleguidati CIM-10 Bomarc, nel cui servizio di comunicazione \u00e8 assegnato; un suo collega di lavoro lo descrive come \u201cun giovane taciturno e riservato, la cui apparente misantropia faceva s\u00ec che non fosse particolarmente benvoluto\u201d. Nel frattempo continua l'attivit\u00e0 di scrittura con \"Low-Lands\", e si fa rappresentare dall'agente letterario Candida Donadio, la quale ha da poco scoperto Joseph Heller vendendo il suo romanzo \u201cComma 22\u201d.\nNello stesso anno il racconto \"Entropy\" viene selezionato per l'antologia annuale \"The best American short stories, 1961: and the Yearbook of the American short story\"; \u00e8 questo lo scritto di Pynchon pi\u00f9 vicino alla Beat Generation alla quale anagraficamente appartiene: \u201c\"Come tanti altri, passavo molto tempo nei jazz club, sorseggiando le due birre della consumazione obbligatoria. La sera mettevo occhiali da sole con la montatura di corno. Andavo alle feste nei lofts, dove le ragazze portavano strani vestiti\"\u201d.\nL'entropia del titolo diventa la metafora termodinamica di una sorta di equilibrio cosmico: \u201c\"Uno degli effetti pi\u00f9 perniciosi degli anni Cinquanta fu quello di convincere i giovani di allora che quel momento sarebbe durato per sempre\"\u201d. A differenza degli scrittori della Beat Generation, i cui eroi o anti-eroi sono pieni di romantico furore, i personaggi di Thomas Pynchon sono impacciati, borderline, schlemiel in bilico tra paranoia e farsa: Kerouac scrive letteratura jazz, ma Pynchon vive gi\u00e0 nel rock'n'roll. Nello stesso 1961 Pynchon pubblica un secondo racconto dal titolo \"Under the rose\", dal latino \"sub rosa\", eufemismo per \"in segreto\": \u00e8 una storia scritta per un corso di scrittura creativa, un complotto in stile Belle \u00c9poque sulla falsariga delle letture di giovent\u00f9, romanzi avventurosi alla John Buchan, montati su un'ambientazione esotica mutuata dalle guide di viaggio Baedeker.\nV..\nPynchon aveva siglato nel Sessanta un contratto editoriale con J.B. Lippincott, al quale consegna l'opera su cui lavora da tempo: il lungo manoscritto di un romanzo composito, quasi una collezione di racconti montati come flashback in una cornice narrativa molto raffinata. V. \u00e8 il romanzo d'esordio, postmoderno, che irrompe in quel particolare genere letterario che \u00e8 il picaresco americano. Secondo Andrew Gordon l'opera, composta durante gli anni della presidenza Kennedy, testimonia l'esplosione ottimista di energia libertaria della Nuova Frontiera.\u201d Il plot segue due protagonisti, l'ex marinaio Benny Profane, anti-eroe impacciato che vive la boh\u00e8me della Beat Generation, e Herbert Stencil, avventuriero che ha trovato nei diari del padre l'allusione a una misteriosa donna il cui nome inizia per V.\nGrazie a una serie di flashback, la storia si snoda fra i continenti tra la fine del XIX e la met\u00e0 del XX secolo, alla ricerca di V., identificata di volta in volta in donne fatali, con personalit\u00e0 cos\u00ec forti da modificare la vita di chi le circonda: una sorta di Venere nazista, visione d'incubo dell'eterno femminino. La pubblicazione viene accolta generalmente in modo favorevole; la sua fama si incrementa con il tempo e Richard Poirier arriva a considerarla senza mezzi termini \u201cLa pi\u00f9 magistrale opera prima nella storia della letteratura\u201d. Una definizione efficace di questo romanzo tumultuoso e dispersivo \u00e8 apparsa in una recensione contemporanea: \"Leggere \u201cV.\u201d \u00e8 come prendere visione di una documentazione accademica ma inaffidabile dell'Inferno scritta da uno spettatore disinteressato, mentre liquami verbali e aneddoti su quanto pi\u00f9 disgustoso c'\u00e8 nell'umanit\u00e0 si alternano a digressioni sociologiche, attacchi blasfemi e sardonici alla Cristianit\u00e0 e leccornie freudiane.\"\nAlla data di pubblicazione del romanzo, Pynchon ha gi\u00e0 sviluppato quella allergia alle apparizioni pubbliche che ancora oggi lo contraddistingue dall'immensa maggioranza degli altri scrittori, e che con gli anni ha assunto riflessi paranoici. Senza considerare il criptico riserbo nei confronti della propria immagine (non esistono in circolazione foto di Pynchon pi\u00f9 recenti dei tardi anni Cinquanta), anche i dettagli della sua biografia sono di difficile reperimento; Paul Royster della Universit\u00e0 del Nebraska-Lincoln ha compilato nel 2006 una \u201cbreve cronologia\u201d dei fatti della vita di Pynchon, desunta da fonti attendibili come \"The New York Times\", \"The Washington Post\" e cataloghi di case editrici, previa verifica dei fatti e delle date. Lasciata la Boeing a settembre 1962, nei mesi che precedono e seguono la pubblicazione di \u201cV.\u201d Pynchon si muove tra il Messico e la vicina California, dove il 24 agosto a Portola \u00e8 testimone al matrimonio di Richard Fari\u00f1a che sposa la giovanissima Mimi Baez, sorella della cantautrice folk Joan Baez.\nUn aneddoto riferisce la rocambolesca fuga davanti a un fotografo di \"Time\" inviato al solo indirizzo conosciuto, un albergo di Citt\u00e0 del Messico: un giovane apre la porta della camera e dice che Mr. Pynchon sar\u00e0 di ritorno entro un'ora; ma quando il giornalista torna la stanza \u00e8 vuota, il conto dell'albergo saldato e c'\u00e8 chi vede il suo ospite allontanarsi in tutta fretta verso le montagne su un autobus. \"V.\" \u00e8 accolto molto favorevolmente dalla critica, \"The New York Times\" in testa; il 1\u00ba febbraio 1964 riceve il premio PEN/Faulkner per la narrativa come miglior romanzo, e entra tra i finalisti del National Book Award (il vincitore sar\u00e0 \"The Centaur\" di John Updike). Sembra iniziato un periodo di grazia per Pynchon, anche se l'Universit\u00e0 della California, Berkeley, respinge la sua domanda per studiare Matematica; sul \"Saturday Evening Post\" appare il 19 dicembre un altro racconto breve, \u201cThe Secret Integration\u201d\nL'incanto del lotto 49.\nSecondo le testimonianze raccolte dal professor Andrew Gordon, Pynchon nella sua 'peripatetica vita' della prima met\u00e0 degli anni Sessanta arriva a Berkeley, e per tutto il decennio rimane a contatto con la controcultura che avrebbe dato origine al fenomeno hippie. In questo \"milieu\" sarebbe maturata la scrittura della sua seconda opera lunga (un racconto trattato come un romanzo, secondo l'autore), alla quale avrebbe lavorato affrettatamente per ragioni squisitamente economiche mentre gi\u00e0 scriveva \"L'arcobaleno della gravit\u00e0\". \"L'incanto del lotto 49\" viene anticipato da due pubblicazioni parziali: \"The World (this one), the Flesh (Mrs. Oedipa Maas) and the Testament of Pierce Inverarity\" appare come racconto a s\u00e9 stante su \"Esquire\" nel dicembre 1965, e \"The Shrink Flips\" su \"Cavalier\" a marzo dell'anno seguente, con brevissimo anticipo sull'uscita del volume.\nIl romanzo, molto pi\u00f9 breve dei precedenti e dei successivi, \u00e8 la storia di una giovane californiana di nome Oedipa Maas che riceve l'incarico di esecutrice testamentaria di un suo ex; tra un sopralluogo e l'altro per verificare l'eredit\u00e0, che sembra estendersi ovunque fino a comprendere (teme Oedipa) l'intera America, la donna viene a conoscenza di un vasto complotto segreto per boicottare e sostituire il servizio postale federale, le cui radici affondano nei secoli. La paranoia \u00e8 la chiave d'interpretazione di questa pietra miliare del postmoderno, che viene anche annoverata tra gli antesignani del cyberpunk. Il romanzo di Pynchon esce in libreria un giorno prima di quello dell'amico Richard Fari\u00f1a: \u201cL'incanto del lotto 49\u201d il 27 aprile 1966, e il giorno successivo \u201cCos\u00ec gi\u00f9 che mi sembra di star su\u201d, l'opera di Fari\u00f1a ambientata alla Cornell. Il 29 aprile Pynchon e Fari\u00f1a si sentono al telefono, complimentandosi a vicenda per la pubblicazione; il giorno successivo, 30 aprile 1966, Fari\u00f1a firma autografi alla libreria di Carmel, poi ottiene un passaggio sulla motocicletta di un conoscente. In una curva pericolosa i due escono di strada. Il giovane scrittore rimane ucciso sul colpo. Thomas Pynchon \u00e8 fra quelli che portano il feretro al funerale, e nel 1984 scriver\u00e0 una bella prefazione per una riedizione del romanzo di Fari\u00f1a.\nIl 12 giugno sul New York Times Magazine esce \"A journey into the mind of Watts\", un lucido intervento di Pynchon sui sanguinosi disordini razziali che nel 1965 sconvolgono la periferia nera di Los Angeles. Nel maggio 1967 \"L'incanto del lotto 49\" vince il premio della Richard and Hinda Rosenthal Foundation. Pynchon cambia editore e sottoscrive un contratto con Viking Press. Andrew Gordon, attualmente professore associato di inglese all'Universit\u00e0 della Florida, ricorda il suo incontro con Thomas Pynchon nel giugno 1967 a Berkeley, a casa di una comune amica (che pi\u00f9 tardi rivel\u00f2 una breve relazione con lo scrittore nel 1965) dove fumarono hashish insieme: lo descrive come un giovane alto 1,90 vestito con camicia e calzoni di velluto verde a coste, folti capelli castani e un paio di grossi baffi per coprire i denti dei quali all'apparenza si vergognava.\nSilenzioso e osservatore, Pynchon afferr\u00f2 un'allusione di Gordon a \"Beautiful Losers\", il secondo e recente romanzo del cantautore Leonard Cohen. Nel 1968 un gruppo di scrittori e editori statunitensi acquista due intere pagine sul New York Post e sulla New York Review of Books: 447 nomi che si impegnano pubblicamente a un'obiezione di coscienza fiscale contro la progettata tassa aggiuntiva sul reddito del 10% a fini bellici, perch\u00e9 \u201cil coinvolgimento americano in Vietnam \u00e8 moralmente sbagliato\u201d: tra le firme, anche quella di Thomas Pynchon.\nL'arcobaleno della gravit\u00e0.\nSecondo il giornalista Garrison Frost, che cura \"The Aesthetic\", sito della scena artistica della Los Angeles South Bay, Thomas Pynchon vive tra il 1969 e il 1970 al limite settentrionale di Manhattan Beach, poco a sud di Venice, a stretto contatto con la controcultura hippie. La scrittura de \"L'arcobaleno della gravit\u00e0\" sarebbe dunque maturata in un appartamentino dell'immensa periferia di Los Angeles, dove Pynchon vivrebbe, pi\u00f9 che in una situazione di volontaria reclusione, in una vera e propria \"invisibilit\u00e0\". Oltre a non concedere interviste n\u00e9 lasciarsi fotografare, \u00e8 possibile mettersi in contatto con lui solo grazie al suo agente. Una leggenda metropolitana racconta che Norman Mailer, dopo avere insistito in maniera aggressiva per un incontro, riusc\u00ec finalmente a ottenere un indirizzo e si present\u00f2 di persona; suon\u00f2 il campanello e batt\u00e9 inutilmente al portone, e quando stava per andarsene i vicini dissero che avevano visto un uomo allontanarsi dopo essere saltato gi\u00f9 dalla finestra del secondo piano sul retro.\nA Manhattan Beach, Pynchon avrebbe vissuto in un piccolo appartamento da studente di fronte alla spiaggia; nella testimonianza raccolta da Frost, secondo la proprietaria della prima casa il suo inquilino \u00e8 un \"liberal\", un uomo simpatico, molto magro e alto, balbuziente quando non \u00e8 a suo agio, che aiuta i bambini con i compiti scolastici. Quando si trasferisce a qualche isolato di distanza, al n 217 della 33rd Street, continua a appoggiare la posta all'indirizzo precedente per non fare sapere nulla alla sua agente; poi dopo qualche anno va a abitare altrove (secondo la proprietaria di casa Evelyn Guy, a Big Sur). Secondo John Yewell, l'autore avrebbe vissuto a lungo a Aptos, poco a sud di San Francisco, in quella contea di Santa Cruz che somiglia veramente molto all'immaginaria Vineland dove sar\u00e0 ambientato il suo romanzo che chiude gli anni Ottanta; tra l'altro il suo numero di telefono e l'indirizzo sarebbero apparsi sull'elenco telefonico, senza molto sforzo per tenerli nascosti.\nA gennaio 1972, Pynchon consegna alla Viking Press un manoscritto intitolato \"Mindless Pleasures\": \u00e8 la prima stesura di quello che diventer\u00e0 la sua opera pi\u00f9 famosa, vero e proprio ombelico del postmoderno letterario, \"Gravity Rainbow\" (\"L'arcobaleno della gravit\u00e0).\". Il testo originale \u00e8 manoscritto su carta millimetrata per disegni tecnici. L'arcobaleno del titolo \u00e8 la curva a parabola percorsa da un missile dal lancio al momento in cui colpisce un bersaglio: il lungo romanzo \u00e8 infatti incentrato sulla V2 (la cui vera denominazione era A4), il razzo-bomba costruito dalla Germania nazista nell'ultimo anno della seconda guerra mondiale e utilizzato soprattutto per colpire Londra.\nIl protagonista Tyrone Slothrop \u00e8 un ufficiale dell'esercito USA di stanza in Inghilterra, che avendo subito in et\u00e0 infantile un condizionamento sperimentale a carattere sessuale, rivela una sensibilit\u00e0 al limite del paranormale nei confronti delle V2, la cui tecnologia \u00e8 sviluppata dalla medesima industria multinazionale che aveva commissionato l'esperimento: c'\u00e8 una impressionante coincidenza tra i luoghi colpiti dalle bombe-razzo tedesche e gli appuntamenti a sfondo erotico di Slothrop con donne inglesi, una sorta di riflesso pavloviano. Se non si considera l'ostacolo della lingua del successivo \"Mason &amp; Dixon\", senz'altro questo \u00e8 il romanzo di pi\u00f9 difficile fruizione: trascina il lettore nei cervelli malati di soldati, scienziati, perdenti, puttane e altri ancora durante la Seconda guerra mondiale, quando la scienza era sul punto di Cambiare Tutto.\n\"Gravity's Rainbow\" esce negli USA il 28 febbraio 1973, e porta in prima pagina la dedica a Richard Fari\u00f1a; l'anno successivo vince il National Book Award per la narrativa (pari merito con Isaac Bashevis Singer, \"Una corona di piume\"); siccome l'autore \u00e8 irreperibile, il presidente di Viking Press Tom Guinzberg si accorda con l'attore Irwin Corey (\"il maggior Esperto Mondiale su Tutto\") per il discorso di accettazione alla cerimonia di premiazione il 18 aprile 1974 al Lincoln Center di New York City; Pynchon accetta la provocazione. Dal momento che nessuno conosce la sua fisionomia, prima che i presenti capiscano che non si tratta dello scrittore passano almeno un paio di minuti; Corey pronuncia un'orazione sconclusionata citando Nixon, Arthur Miller, Karl Marx e Groucho Marx, Kissinger, Bre\u017enev e Truman Capote, accettando il premio per conto di \"Richard Python\"; mentre parla, un esibizionista nudo attraversa di corsa il palco..\nAnche i tre componenti la giuria del premio Pulitzer per la narrativa lo votano all'unanimit\u00e0, ma la scelta viene cassata dai 14 membri dell'\"Advisory board\" che giudicano il romanzo \"illeggibile, pomposo, prolisso e osceno\": il premio risulta \"non assegnato\" nel 1974. Intanto Pynchon continua la sua ostinata vita da recluso; nel 1975 rifiuta per iscritto la medaglia William Dean Howells dell'Accademia americana di Arti e Lettere, assegnata con cadenza quinquennale alla migliore opera narrativa degli anni precedenti: \"La medaglia Howells \u00e8 un grande onore e inoltre, essendo d'oro, probabilmente una buona difesa dall'inflazione. Ma non la voglio. Per favore non imponetemi qualcosa che non voglio. Fa sembrare arbitraria l'Accademia e scortese il sottoscritto... Lo so che dovrei comportarmi con pi\u00f9 classe, ma sembra che ci sia un solo modo di dire no, e questo \u00e8 No.\" L'Accademia conferma tuttavia il premio e oggi la medaglia \u00e8 ancora custodita alla sede newyorchese dell'istituto.\nIl romanzo appare addirittura tra i finalisti del premio Nebula di fantascienza (il vincitore quell'anno risulta \"Incontro con Rama\" di Arthur C. Clarke). Il numero di marzo 1977 di Playboy contiene un articolo di Jules Siegel, compagno di universit\u00e0 alla Cornell, intitolato \"Chi \u00e8 Thomas Pynchon... e perch\u00e9 ha preso il volo con mia moglie?\" Contiene affermazioni difficili da verificare, e che Pynchon mai si sognerebbe di smentire dal momento che contribuiscono a sfumare nell'incertezza le poche informazioni a disposizione: Siegel sostiene per esempio che da ragazzo Pynchon era cattolico, andava a messa e si confessava, che quando viveva in Messico era soprannominato \"Pancho Villa\" a causa dei folti baffi a manubrio, e che ebbe una relazione con la moglie di Siegel stesso, Chrissie Wexler; questa avrebbe ispirato almeno due scene di \"L'arcobaleno della gravit\u00e0\", cio\u00e8 il look Shirley Temple di Bianca, la minorenne che vorrebbe fuggire con Slothrop, e l'episodio della camicia sfilata in automobile per rimanere in topless.\nGli anni Ottanta.\nNel 1983 scade il contratto di rappresentanza con l'agenzia letteraria, che Pynchon decide di non rinnovare; qualche anno pi\u00f9 tardi, Candida Donadio vende a un collezionista per 45.000 dollari il dossier di 120 lettere che Pynchon ha scritto alla sua agenzia durante 24 anni. In una di queste, divulgata da Mel Gussow sul \"New York Times\", lo scrittore medita di consegnare alla stampa una finta biografia: \"Nato in Messico da Irving Pynchon e Guadalupe Ibarguengotia, \u00e8 stato nominato \u201cdanzatore esotico dell'anno\u201d nel 1957.\" In seguito a questo episodio, Pynchon otterr\u00e0 dalla Morgan Library, entrata nel frattempo in possesso delle lettere, di non divulgarle prima della sua morte. Pynchon si trova un nuovo agente letterario: Melanie Jackson, bis-nipote di Theodore Roosevelt e nipote del Pubblico ministero al processo di Norimberga, Robert H.Jackson.; \u00e8 lei a vendere per 150.000 dollari all'editore Little, Brown &amp; Co. l'unica raccolta di racconti brevi, \"Slow Learner\" (\"Un lento apprendistato\").\nPubblicato nel 1984, il volume include cinque racconti, tutti quelli gi\u00e0 editi con l'esclusione di \"Mortality and Mercy in Vienna\" e di quelli nel frattempo incorporati all'interno dei romanzi. Pynchon continua a manifestarsi soltanto tramite interventi sulla stampa, per esempio la recensione di \"L'amore ai tempi del colera\" di Gabriel Garc\u00eda M\u00e1rquez sulla New York Times Book Review; oppure l'interessante \"Is it O.K. to be a luddite?\" pubblicato il 28 ottobre 1984 sulla stessa rivista, in cui preconizza che la rivoluzione tecnologica dei personal computer non provocher\u00e0 il rifiuto luddista che da secoli caratterizza l'introduzione di macchine di nuovo tipo.\nNel 1984 Helen Dudar pubblica un pezzo che pecca di sensazionalismo sul \"Chicago Tribune\", frutto di interviste con alcuni conoscenti di Pynchon.: \u201c\"Un uomo irrequieto, senza radici, che vive il pi\u00f9 possibile libero da vincoli: di luogo in luogo, da costa a costa in stanze in prestito o subaffitto. Sembra entrare e uscire dalle vite altrui come se fossero fermate in un'autostrada transcontinentale [\u2026] di buona compagnia, cuoco piuttosto abile che tende al vegetarianesimo. Si aspetta che gli amici tengano fede alla sua brama di anonimato, presentandolo ai propri conoscenti con i falsi nomi che usa di solito.\"\u201d\nVineland.\nNel 1988 Pynchon ottiene la borsa di studio della Fondazione John and Catherine MacArthur, cosiddetta \u201cgenius grant\u201d, una sorta di retribuzione per favorire il lavoro creativo in diversi campi dell'intelletto umano: un vero e proprio \u201cstipendio\u201d di 310.000 dollari ripartiti in cinque anni. Intanto per tutto il decennio lavora a un nuovo libro, un omaggio agli anni Sessanta e a quello che hanno significato per gli Stati Uniti. L'ambientazione naturalmente non pu\u00f2 che essere la California, lo Stato dove Ronald Reagan \u00e8 stato eletto governatore molto prima di arrivare alla presidenza degli Stati Uniti.\n\"Vineland\" appare nel febbraio 1990, a 17 anni di distanza da \"L'arcobaleno della gravit\u00e0\". La scrittura \u00e8 pi\u00f9 semplice, lo stile pi\u00f9 diretto, pur in presenza di una trama sofisticata e sinuosa, arricchita da episodi quasi surreali: su una storia apparentemente lineare (un hippie di mezza et\u00e0 che vive di sussidi pubblici viene avvertito che la sua ex moglie, collaboratrice di giustizia, potrebbe tornare a casa perch\u00e9 i fondi federali per la protezione dei testimoni sono finiti) si innesta una fioritura di episodi e divagazioni che mettono in scena UFO, morti viventi, mostri tipo Godzilla, monasteri di suore dedite alle arti marziali, campi di detenzione illegali, panetti di hashish grandi come il monolite di \"\" e molto altro. Come \"L'arcobaleno della gravit\u00e0\" aveva puntato il dito sullo spartiacque sulla fine della modernit\u00e0, cos\u00ec \"Vineland\" \u00e8 ambientato alla fine dell'utopia pi\u00f9 concreta che mai gli Usa abbiano visto, la controcultura degli anni Sessanta.\nIl termine degli anni Ottanta porta con s\u00e9 un profondo cambiamento di stile di vita per Thomas Pynchon, il che tuttavia non implica un atteggiamento pi\u00f9 conciliante nel rapporto con i media: poco dopo l'uscita di \"Vineland\" lo scrittore sposa la sua agente letteraria Melanie Jackson, e senza alcuna pubblicit\u00e0 torna a vivere a New York City. Il 18 maggio 1991 diventa padre, a 54 anni di et\u00e0, di Jackson Pynchon. Thomas Ruggles Pynchon senior muore il 21 luglio 1995, e la madre lo segue l'anno successivo, novembre 1996. Il fatto che ora Pynchon abiti in una grande metropoli gli garantisce l'anonimato, e al tempo stesso stimola l'istinto dei giornalisti che lo sentono a portata di mano.\nCon ricerche condotte sul campo, nell'Upper West Side di Manhattan, cronisti del \"New York Magazine\" e \"The Times\" mettono sulle sue tracce una telecamera della CNN che effettua alcune riprese dello scrittore per mano con il figlio. Pynchon chiede alla CNN di rispettare la sua privacy e viene accontentato, anche se un breve filmato appare su YouTube: un uomo sui sessanta, alto, con un cappello da baseball rosso e blue-jeans che cammina in una via trafficata. Nella sua richiesta, sostiene che la definizione \u201crecluso\u201d \u00e8 solo un'invenzione giornalistica, mentre lui vive in pubblico nell'anonimato della grande citt\u00e0, cammina per strada e usa la metropolitana, fa acquisti nei negozi di prossimit\u00e0 senza nascondersi.\nMason &amp; Dixon.\nDopo \"Vineland\", Pynchon lavora a lungo un nuovo romanzo, forse un progetto che tiene nel cassetto da anni, molto diverso dai precedenti e da quelli che seguiranno, il punto di non ritorno della poetica postmoderna americana. La tensione della sua scrittura non si spinger\u00e0 mai pi\u00f9 oltre l'impressionante risultato narrativo di \"Mason &amp; Dixon\". Per la prima volta un romanzo storico, ambientato a fine Settecento, scritto in una lingua raffinata, ricalcata sull'inglese dell'epoca sia nell'ortografia che nello stile che nelle norme tipografiche (spesso i sostantivi hanno la maiuscola, come nelle edizioni originali di Jonathan Swift o Henry Fielding). Una grossa sorpresa per chi \u00e8 abituato alla \u2018voce\u2019 rock'n'roll di Pynchon.\nI protagonisti sono due personaggi storici minori: l'astronomo Charles Mason e l'agrimensore Jeremiah Dixon, entrambi inglesi, incaricati dalla Royal Society di tracciare con precisione astronomica la linea di confine tra due colonie americane, Pennsylvania e Maryland: quella che sar\u00e0 nota appunto come Linea Mason-Dixon), lo spartiacque tra i territori in cui la schiavit\u00f9 \u00e8 legale (a sud) e quelli in cui \u00e8 vietata (a nord). Nel lungo romanzo la Mason-Dixon diventa una metafora delle divisioni che ancora oggi attraversano gli Stati Uniti, le cui agonie e glorie sono implicite nel modo in cui furono fondati: \u201cun perfetto distillato delle ironie di fede e disperazione che definiscono l'America dell'anima, una Repubblica della Ragione amministrata da Cristiani Rinati\u201d.\nUna riflessione su cosa significhi essere statunitensi oggi, dunque, in cui l'astrazione della divisione del mondo diventa metafora delle molte dicotomie americane: schiavi e proprietari, razzisti e abolizionisti, possidenti e nullatenenti, le mille incarnazioni che separano chi ha il potere da chi non ce l'ha, come pure il tentativo arbitrario di stabilire un confine netto tra retorica e filosofia. Un libro ricco, equivoco, irragionevole e grande come l'America, che potrebbe forse diventare il Grande Romanzo sull'America\u201d Nel 2001 il regista svizzero Donatello Dubini produce un film di 96' intitolato \"Thomas Pynchon: a journey into the mind of P\".\nNel 2003 lo scrittore rompe parzialmente l'embargo ai media, prestandosi al gioco di apparire in audio nella sitcom d'animazione \"I Simpson\", il cui sceneggiatore John Swartzwelder \u00e8 un altro grande allergico alla celebrit\u00e0 che vive da \u201crecluso\u201d. Pynchon d\u00e0 voce al personaggio di se stesso nell'episodio della XV stagione \"Incertezze di una casalinga arrabbiata\" (mandato in onda il 25 gennaio 2004 negli USA, il 31 maggio 2005 in Italia) e nell'episodio della XVI serie \"Tutto \u00e8 lecito in guerra e in cucina\" (14 novembre 2004 USA, 3 novembre 2005 Italia): con la testa nascosta in un sacchetto di carta, a una domanda sul romanzo scritto da Marge Simpson risponde con accento newyorchese: \u201c\"Thomas Pynchon ama questo libro allo stesso modo in cui ama le macchine fotografiche\"\u201d.\n\u00c8 significativo il contrasto fra questo cameo televisivo e l'ostilit\u00e0 che in \"Vineland\" viene dimostrata al mezzo TV, sempre definito spregiativamente nell'originale inglese \"the Tube\", \u201cil tubo (catodico)\u201d: \u201c\"E si udivano altri vegliardi dibattere la perenne questione se gli Stati Uniti tuttora indugiassero in un crepuscolo prefascista o se le tenebre fossero gi\u00e0 calate diversi anni prima e la luce che sembrava di vedere provenisse soltanto da milioni di Televisori tutti mostranti le medesime ombre e vivaci colori.\"\u201d. Non si deve essere lontano dalla realt\u00e0 se si prova a immaginare che queste comparse in TV siano un regalo al figlio Jackson, che nel frattempo frequenta un liceo d'\u00e9lite, la Collegiate School di Manhattan.\nContro il giorno.\nIl romanzo successivo, il pi\u00f9 lungo della sua rarefatta bibliografia (1127 pagine nell'edizione italiana rilegata), \u00e8 anticipato dalla veloce apparizione di un \u201clibro rilegato di Thomas Pynchon ancora senza titolo\u201d nel sito della libreria online Amazon, annuncio cancellato quasi subito. Il trafiletto di poche righe, firmato da Pynchon stesso, riporta tra l'altro: \"I protagonisti si arrestano per cantare quelle che sono soprattutto canzoni stupide. Si verificano strane pratiche sessuali. Si parlano linguaggi oscuri, non sempre caratteristici. Accadono fatti contrari a ogni evidenza. Se non \u00e8 il nostro mondo, \u00e8 ci\u00f2 che potrebbe essere con qualche aggiustamento minore. Secondo alcuni, questo \u00e8 ci\u00f2 che la letteratura dovrebbe essere. Lasciate che il lettore decida, ma mettiamolo in guardia. Buona fortuna\".\nIl libro in questione \u00e8 il monumentale \"Contro il giorno\", apparso il 21 novembre 2006. Complesso e gravido di personaggi come \"L'arcobaleno della gravit\u00e0\", un mostro di trame che si intrecciano, indizi che si perdono, spunti storici trattati con la solita, impressionante capacit\u00e0 di resa realistica, il libro segue le vicende di una quantit\u00e0 di protagonisti tra il 1900 e la fine della Prima guerra mondiale, risolta in maniera sbrigativa negli ultimissimi capitoli. Pynchon sembra tornare alle teorie del complotto, al grande gioco di inizio secolo tra le potenze imperialiste per la spartizione delle colonie, ma c'\u00e8 anche la seconda rivoluzione scientifica, la repressione del movimento operaio statunitense, viaggi nel tempo, l'asteroide di Tunguska, antiche colonie veneziane sepolte sotto i deserti dell'Asia centrale, e le propriet\u00e0 quasi magiche di un minerale, lo spato d'Islanda, che preconizzano gli aspetti apparentemente irrazionali della successiva meccanica quantistica. Non c'\u00e8 dubbio tuttavia che la lettura sia meno ostica di \"Mason &amp; Dixon\" e \"L'arcobaleno della gravit\u00e0\", i cui straordinari anacoluti non rappresentano solo uno stile letterario, ma un vero e proprio procedimento linguistico che raggiunge risultati di stupefacente bellezza.\nConsiderando alla luce delle successive pubblicazioni la parabola letteraria di Pynchon, come un arco(baleno) che attraversa la letteratura americana di fine millennio, \"Contro il giorno\" \u00e8 forse il punto di non ritorno, il \"Brennschluss\" del postmoderno; il momento oltre il quale una nuova espansione di esplosiva anarchia creativa rischierebbe di trasformare Pynchon in una caricatura di se stesso, pi\u00f9 realista del re. Probabilmente l'autore se ne \u00e8 reso conto nel corso della scrittura, che ha caricato di tutti i luoghi comuni pynchoniani.\nIl lettore si trova continuamente davanti a uno spostamento dei termini della narrazione, ogni nuovo gadget letterario espande il mondo del romanzo fino ai confini del mondo reale che a un certo punto appaiono insufficienti, tanto \u00e8 vero che la narrazione si sposta (\"apparentemente\") su un\u2019\"Altra Terra\". Naturalmente \u00e8 anche possibile considerare questo romanzo in qualche modo un prequel di \"L'arcobaleno della gravit\u00e0\", anche se tra il termine di uno e l'inizio dell'altro intercorrono oltre vent'anni: poco male, in quel lasso di tempo si possono incastrare alcuni capitoli di \"V\"., l'altro romanzo di Pynchon con ambizioni massimaliste, planetarie.\nVizio di forma.\nCon l'uscita di \"Contro il giorno\", il sesto romanzo in 43 anni, risulta evidente che la ragione per cui nessuno degli scrittori che si muovono nelle sue orme ha altrettanto successo \u00e8 dovuta al fatto che Pynchon \u00e8 pi\u00f9 impegnato e politicamente pi\u00f9 radicale; inoltre, sembra irrilevante che la sua visione del potere risulti manichea, caricaturale e generatrice di complotti. \"Contro il giorno\" \u00e8 in fin dei conti decisamente \u201ccontro il presente\u201d. La mole di \"Contro il giorno\" \u00e8 tale che prima ancora della sua traduzione e pubblicazione in Italia, negli USA \u00e8 gi\u00e0 uscito il romanzo successivo.\nIn un tempo assolutamente record, forse grazie alla semplicit\u00e0 della scrittura rispetto allo standard dell'autore, \"Inherent vice\" \u00e8 nelle librerie statunitensi il 4 agosto 2009. In questo caso, davvero nessuno pu\u00f2 negare la vistosa cesura con il passato: n\u00e9 i lettori, n\u00e9 i fan, n\u00e9 tantomeno la critica. La scrittura pirotecnica \u00e8 soltanto un ricordo, il presente \u00e8 uno stile tranquillo, favorito dalla trama: la linearit\u00e0 sequenziale di un'indagine hard boiled condotta da un detective di Los Angeles incaricato di alcuni casi, le cui soluzioni si intrecciano inevitabilmente. Il protagonista di \"Vizio di forma\" \u00e8 Doc Sportello, un investigatore privato californiano degli anni Sessanta, l'et\u00e0 d'oro dell'autore, un personaggio che sembra prelevato di peso da Raymond Chandler.\nPer la prima volta l'uscita del libro \u00e8 preannunciata da un vero e proprio trailer distribuito anche su YouTube: un'automobile percorre le strade della costa californiana e una voce fuori campo recita un testo che non \u00e8 tratto dal romanzo, ma che la Penguin Press rivela essere scritto dall'autore stesso. Non solo, anche la voce \u00e8 quella di Thomas Pynchon, come gi\u00e0 ha scoperto \"The Wall Street Journal\" sottoponendo il videoclip a un ingegnere del suono che l'ha confrontato con la registrazione degli episodi Simpsons.\nSembra che i colleghi di Pynchon lo aspettassero al varco: \u201c\"Benvenuto fra noi\"\u201d saluta lo scrittore Michael Connelly: \u201c\"Io sono felice e orgoglioso che Pynchon si unisca a noi. Quando uno scrittore scopre quello che noi giallisti abbiamo capito da tempo \u2013 e cio\u00e8 che il crimine racconta l'America meglio di tanti altri generi, compresa la cosiddetta \u201cfiction letteraria\u201d \u2013 io sono davvero felice.\"\u201d \u00c8 significativo che proprio con \"Vizio di forma\" per la prima volta Hollywood abbia intrapreso la riduzione cinematografica di un suo romanzo, con la regia di Paul Thomas Anderson. In realt\u00e0 questa \u00e8 una lettura superficiale che non tiene conto del pregresso dell'autore.\nCome nel noir classico, Pynchon procede per accumulo, ma la direzione della trama non va dall'indeterminatezza all'ordine, o quantomeno alla comprensione, bens\u00ec verso il caos puro, perch\u00e9 ci\u00f2 che gli interessa non \u00e8 una soluzione, giudiziaria o narrativa, ma ricreare il mondo perduto della California anni sessanta, che scolpisce con una quantit\u00e0 di dettagli possibili solo a chi ha vissuto direttamente quegli anni, con la speranza di riportare in vita una sorta di Atlantide scomparsa dalla faccia del mondo. E non lo dissuade il fatto che per fare questo debba passare attraverso la dissoluzione della trama poliziesca. Tim Ware, il curatore del documentatissimo sito pynchonwiki, ha confrontato la trama con la cronaca delle partite di playoff di basket della NBA pi\u00f9 volte citate nei capitoli, arrivando a una scoperta: la linea temporale di \"Vizio di forma\" inizia il 24 marzo e termina l'8 maggio 1970, per\u00f2 con un vero e proprio \u201cbuco\u201d di ben tre settimane dal 6 al 24 aprile, coperto da una singola frase: \u201c\"La situazione fu assurda per qualche giorno\"\u201d.\nChe l'accuratezza dimostrata nel situare, seppure in maniera indiretta tramite le partite di basket, il flusso temporale del romanzo possa trascurare una falla di queste dimensioni \u00e8 quantomeno sospetto, viene da pensare che il testo nasconda una sotto-struttura segreta, ancora per la maggior parte criptata. Tim Ware ha cominciato a svelarla, definendolo \u201cun romanzo di redenzione e risurrezione\u201d dal momento che coincide quasi esattamente (e in Pynchon nulla sembra davvero casuale) con il periodo che Ges\u00f9 Cristo trascorse sulla Terra dopo la resurrezione, tra Pasqua (26 marzo) e l'Ascensione (7 maggio).\nLa cresta dell'onda.\nIl breve lasso intercorrente tra \"Contro il giorno\" e \"Vizio di forma\" si riflette anche nella lavorazione del romanzo successivo, per la prima volta ambientato interamente a New York City, nell'Upper West Side; \u00e8 qui che Pynchon vive senza nascondersi ma senza concedersi al pubblico, con la moglie e il figlio Jackson che nel maggio 2013 si laurea alla Columbia University dopo un anno al Vassar College di Poughkeepsie. \"La cresta dell'onda\" (\"Bleeding edge\") esce negli USA il 17 settembre 2013. Appena l'argomento del nuovo libro diventa di pubblico dominio, tutti si rendono conto che avrebbero dovuto aspettarselo: chi se non Pynchon potrebbe cimentarsi con l'evento che ha giustificato lo stato di sorveglianza poliziesca del XXI secolo?\nE considerato anche che l'attentato alle Torri del WTC \u00e8 avvenuto a New York, che le teorie di complotti ben pi\u00f9 vasti del terrorismo mediorientale sono l'humus della sua letteratura, e che la paranoia ne \u00e8 il nutrimento, ecco pronto il menu: un romanzo scritto intorno alla voragine che si \u00e8 aperta nella storia statunitense, sull'emergere del Nuovo Ordine tecno-politico: \u201cIl tardo capitalismo \u00e8 un racket piramidale su scala globale\u201d, scrive Pynchon strizzando l'occhio a Marx.\nCuriosit\u00e0.\nIl 20 novembre 2013 la \"Committee for Small Body Nomenclature\" (CSBN) dell'Unione Astronomica Internazionale ha battezzato in suo onore - su proposta dello scopritore - l'asteroide della fascia principale 152319 Pynchon, precedentemente noto con la sigla 2005 UH7, scoperto il 29 ottobre 2005 dall'astrofilo napoletano Ernesto Guido."}
{"id": "132001", "revid": "109547114", "url": "https://it.wikipedia.org/wiki?curid=132001", "title": "Capra Amaltea", "text": "Giove bambino e un fauno nutriti dalla capra Amaltea \u00e8 una scultura alta 45\u00a0cm e conservata presso la Galleria Borghese di Roma; \u00e8 stata attribuita a Gian Lorenzo Bernini, da Roberto Longhi nel 1926.\nDescrizione e stile.\nRappresenta un episodio dell'infanzia di Giove quando, salvato dalla minaccia del padre Saturno, fu allevato dalle Ninfe presso il monte Ida col miele e col latte della capra Amaltea.\nSecondo alcune fonti l'artista, assistito dal padre, cominci\u00f2 ad eseguire le prime sculture gi\u00e0 verso i dieci anni di et\u00e0 e questa, per alcune incertezze come il modo grossolano di rappresentare i capelli, sembra un'opera di una mano incerta ma che gi\u00e0 mostra le doti che lo renderanno celebre. Per lo stile che imita la vivacit\u00e0 e il naturalismo dell'arte ellenistica, la scultura fu anche ritenuta un originale antico ed \u00e8 considerata da molti la prima opera in assoluto di Bernini, databile entro il 1615.\nIl marmo \u00e8 trattato in maniera diversa nelle varie zone per rendere sia la sensazione tattile della superficie dei corpi, come il pelo della capra e la pelle morbida dei bambini, ma anche per avere una diversa luminosit\u00e0, una resa addirittura cromatica, per esempio il latte bianchissimo che sta bevendo il satiretto.\nQuesta ricerca di effetti espressivi e realistici e di imitazione della materia e delle sue varianti sono indicativi di come l'artista fin da giovane volesse cimentarsi sul tema della Mimesi, ovvero dell'imitazione della natura, con l'intento addirittura di superarla come avverr\u00e0 nelle opere successive e di trovare grazie al virtuosismo dell'esecuzione la via per superare i limiti materici della scultura.\nLa capra Amaltea nasconde anche un'allegoria dei quattro sensi evocati da gesti e azioni: la vista con il gioco di sguardi, il tatto con la mungitura del piccolo Giove, il gusto con il satiretto che beve dalla conchiglia e infine l'udito con il suono che pare di sentire nel belato della capra e dalla campanella che porta sul collo."}
{"id": "132002", "revid": "547034", "url": "https://it.wikipedia.org/wiki?curid=132002", "title": "Konstantin Sergeevi\u010d Stanislavskij", "text": "Biografia.\nStanislavskij nasce a Mosca il 5 gennaio 1863 da una famiglia facente parte di una cerchia di industriali illuminati, mecenati delle arti. Egli ha una precoce educazione teatrale e musicale. Molto giovane \u00e8 fra i fondatori di una nuova compagnia teatrale ed inizia la sua ricerca sull'attivit\u00e0 dell'attore e sul personaggio. A fine secolo, dall'incontro a Mosca con lo scrittore e uomo di teatro Vladimir Nemirovi\u010d-Dan\u010denko nasce una nuova collaborazione fra il regista ed il suo drammaturgo. Vengono cos\u00ec alla luce le basi della riforma teatrale russa del '900 che durer\u00e0 fino alla morte di Stanislavskij nel 1938. Insieme a Dan\u010denko fond\u00f2 nel 1898 il Teatro d'arte di Mosca e durante gli anni della sua carriera intervenne attivamente in dibattiti sul teatro e scrisse numerosi commenti ai lavori messi in scena.\nPer la formazione dell'attore Stanislavskij applic\u00f2 il suo metodo che si basava sull'approfondimento psicologico del personaggio e sulla ricerca di affinit\u00e0 tra il mondo interiore del personaggio e quello dell'attore. I risultati dei suoi studi furono raccolti in volumi. Nel 1938 pubblic\u00f2 \"Il lavoro dell'attore su se stesso\" e nel 1957 usc\u00ec postumo \"Il lavoro dell'attore sul personaggio\". Nell'autobiografia pubblicata nel 1926 e tradotta in tutto il mondo, l'autore traccia in modo impareggiabile il quadro della vita teatrale moscovita di quasi mezzo secolo. Tra i suoi allievi si pu\u00f2 citare lo scrittore sloveno Pavel Golia."}
{"id": "132004", "revid": "640277", "url": "https://it.wikipedia.org/wiki?curid=132004", "title": "52 Europa", "text": "52 Europa \u00e8 un grande asteroide della fascia principale. Con un diametro pari a circa 300 chilometri, contende a 3 Juno il posto di settimo pianetino in ordine di grandezza nella Fascia principale. Ha una superficie molto scura e appartiene alla Famiglia di asteroidi Hygiea.\nEuropa fu scoperto il 4 febbraio 1858 da Hermann Mayer Salomon Goldschmidt dall'Osservatorio astronomico di Parigi. Fu battezzato cos\u00ec da Marshal Valliant, in onore di Europa, la principessa fenicia rapita e amata da Zeus nella mitologia greca.\n52 Europa non va confuso con la luna di Giove Europa."}
{"id": "132006", "revid": "729019", "url": "https://it.wikipedia.org/wiki?curid=132006", "title": "Contrappeso", "text": "Un contrappeso \u00e8 una massa utilizzata per bilanciare un carico.\n\u00c8 utilizzato nelle gru, negli ascensori, nelle funivie e impianti similari, in alcune giostre oltre che in molti altri casi.\nGeneralmente si compone di blocchi di cemento uniti fra loro.\nUna gru priva di contrappeso, nel sollevare un carico \u00e8 soggetta ad un momento meccanico che ne provocherebbe il rovesciamento. Per contrastare ed evitare questo fenomeno si pone specularmente e in opposizione al carico una massa, a compensare questo momento con uno almeno uguale, agente in direzione opposta. In altre parole, agisce in modo da mantenere la proiezione del baricentro della gru all'interno della superficie di appoggio.\nAnche in un ascensore viene utilizzato principalmente per uno scopo simile: rispetto alla cabina viene vincolato all'estremit\u00e0 opposta delle funi, mantenendole in tensione, permettendo anche di ridurre notevolmente il lavoro richiesto al motore, che si limita cos\u00ec al sollevamento della sola differenza di peso fra le due masse. Evita inoltre voluminosi tamburi sui quali avvolgere le funi stesse.\nAnalogamente nelle funivie, dove mantiene il corretto valore di tensione delle funi.\nIl contrappeso \u00e8 usato anche per limitare le vibrazioni nei sistemi rotanti sbilanciati. Un tipico esempio si ha nell'albero motore del motore a combustione interna e nelle ruote delle locomotive a vapore."}
{"id": "132010", "revid": "339392", "url": "https://it.wikipedia.org/wiki?curid=132010", "title": "Variabile casuale Geometrica", "text": ""}
{"id": "132014", "revid": "304077", "url": "https://it.wikipedia.org/wiki?curid=132014", "title": "ATECO", "text": "La classificazione delle attivit\u00e0 economiche ATECO (ATtivit\u00e0 ECOnomiche) \u00e8 una tipologia di classificazione adottata dall'Istituto nazionale di statistica italiano (ISTAT) per le rilevazioni statistiche nazionali di carattere economico.\n\u00c8 la traduzione italiana della nomenclatura delle attivit\u00e0 economiche (NACE) creata dall'Eurostat, adattata dall'ISTAT alle caratteristiche specifiche del sistema economico italiano. Al 2020 \u00e8 in uso la versione ATECO 2007, entrata in vigore dal 1\u00ba gennaio 2008, che sostituisce la precedente ATECO 2002, adottata nel 2002 ad aggiornamento della ATECO 1991.\nDescrizione.\nSi tratta di una classificazione alfa-numerica con diversi gradi di dettaglio: le lettere indicano il macro-settore di attivit\u00e0 economica, mentre i numeri (che vanno da due fino a sei cifre) rappresentano, con diversi gradi di dettaglio, le articolazioni e le disaggregazioni dei settori stessi. Le varie attivit\u00e0 economiche sono raggruppate, dal generale al particolare, in sezioni (codifica: 1 lettera), divisioni (2 cifre), gruppi (3 cifre), classi (4 cifre), categorie (5 cifre) e sottocategorie (6 cifre).\nCiascun codice numerico incorpora i precedenti. Ad esempio:\nTale classificazione \u00e8 valida a partire dal 2008 anche per le comunicazioni e le dichiarazioni all'Agenzia delle Entrate in sostituzione della precedente ATECOFIN 2004.\nLa precedente classificazione ATECO 2002 si sviluppava in cinque livelli di dettaglio: sezioni (codifica: 1 lettera), sottosezioni (due lettere), divisioni (2 cifre), gruppi (3 cifre), classi (4 cifre) e categorie (5 cifre)\nFra il 1911 e il 1991 sono stati condotti dall'ISTAT un totale di otto censimenti industriali. Nel 1987 venne pubblicata una tabella di raccordo fra l'Ateco del 1951 e i censimenti eseguiti prima delle due guerre mondiali (nel 1911, 1927 e 1937) che permise di definire l'occupazione e la potenza industriale per settore nel corso del XX secolo."}
{"id": "132015", "revid": "339392", "url": "https://it.wikipedia.org/wiki?curid=132015", "title": "Jean Ho\u00fcel", "text": ""}
{"id": "132018", "revid": "287204", "url": "https://it.wikipedia.org/wiki?curid=132018", "title": "Glaciologia", "text": "La glaciologia (dal latino \"glacies\", \"gelo, ghiaccio\" e dal greco antico \u03bb\u03cc\u03b3\u03bf\u03c2, \"logos\", \"discorso\", quindi \"studio del ghiaccio\") \u00e8 la scienza che studia i ghiacciai, o pi\u00f9 genericamente il ghiaccio e i fenomeni che lo riguardano. Lo studio della glaciologia riguarda anche aspetti di altre scienze come geofisica, geologia, geografia fisica, geomorfologia, climatologia, meteorologia, idrogeologia, biologia ed ecologia.\nA causa dell'impatto che hanno i ghiacciai sull'uomo vi si aggiungono altri campi di studio come la geografia umana e l'antropologia. La presenza di ghiaccio su Marte ed Europa allarga la ricerca glaciologica oltre l'ambito terrestre.\nStoria.\nL'interesse dell'uomo per la neve, il ghiaccio e i ghiacciai si perde nel tempo, s\u00ec che \u00e8 possibile trovarne riferimenti nelle saghe islandesi e in altri documenti dell'antichit\u00e0. Senza dubbio fu solo nel secolo XVIII che la glaciologia incomincia a svilupparsi come disciplina. Ci\u00f2 si deve ai grandi viaggi di esplorazione al polo e anche all'esistenza di una nuova classe altolocata che soleva viaggiare e far le vacanze nelle Alpi. Venne cos\u00ec a svilupparsi un interesse scientifico per la natura del ghiaccio e della neve. Lo sviluppo della glaciologia \u00e8, fin dalla sua origine, molto imparentato con quello della geografia glaciale. Di grande importanza sono i lavori di colui che \u00e8 considerato il padre della glaciologia, il patriarca della geografia russa: Michail Lomonosov che a met\u00e0 del secolo XVIII venne inviato dall'ammiraglio Vasilij Jakovlevi\u010d \u010ci\u010dagov in diverse circostanze a realizzare rilevamenti geografici nelle regioni dell'artico siberiano.\nNel 1763 pubblica la sua opera intitolata \u201cBreve Descrizione delle Diverse Traversate nei Mari del Nord e Dimostrazione della Possibilit\u00e0 di Arrivare alle Indie Orientali Attraversando l'Oceano Siberiano\u201d dove propone una legge generale dei movimenti del ghiaccio, di cui fornisce una classificazione che \u00e8 tuttora basilare. Nel 1779 Horace-B\u00e9n\u00e9dict de Saussure pubblica Viaggio nelle Alpi (\"Voyage dans les Alpes\"), scala il monte Bianco nel 1787 portando con s\u00e9 strumenti scientifici per misurarne l'altezza. A continuare il percorso di Lomonosov fu la scuola geografica russa. Molto tempo dopo si aggiunsero altre importanti ricerche come quelle dello svizzero Ignaz Venetz che nel 1821 convinse Jean de Charpentier sulla possibilit\u00e0 che i massi erratici fossero stati trasportati durante i \u00abclimi glaciali\u00bb. Importante \u00e8 stata la teoria sull'era glaciale di Agassiz pubblicata nel 1840 nel suo studio sui Ghiacciai (\"\u00c9tude sur les glaciers\").\n\u00c8 anche l'anno in cui Jules Dumont d'Urville raggiunge la Terra Adelia e James Clark Ross costeggia un'immensa barriera di ghiaccio, il mare di Ross, la cordigliera antartica e due vulcani: l'Erebus (attivo) e il monte Terror (spento). A James Forbes rester\u00e0 il compito di scoprire il modo in cui scorrono i ghiacciai. Altre ricerche spinsero a contrastare la teoria del ciclo geografico di William Morris Davis con il modello della geografia glaciale. La glaciologia propriamente detta nasce ai principi del Secolo XX, specialmente con i lavori di italiani e inglesi ma ebbe risalto solo a partire dalla fine della seconda guerra mondiale, a causa degli sviluppi tecnologici e anche delle attivit\u00e0 militari nelle zone polari e nella tundra, che esigevano la conoscenza della geografia del territorio. A Milankovitch toccher\u00e0 scoprire l'origine astronomica dei periodi glaciali.\nVisione d'insieme.\nL'area di studio della glaciologia comprende:\nLa glaciologia \u00e8 molto importante nel campo della ricerca polare.\nUn ghiacciaio \u00e8 una massa estesa di ghiaccio formata dalla neve che cade e si accumula nel tempo e che si muove molto lentamente, sia che discenda dalle montagne, come nei ghiacciai vallivi, o che si muova dai centri di accumulo verso l'esterno, come nei ghiacciai continentali.\nTipi.\nCi sono due tipi di categorie generali di glaciazione che i glaciologi distinguono: \nDepositi glaciali.\nStratificati.\nsi trova su una pianura proveniente dalla fronte dei ghiacciai "}
{"id": "132020", "revid": "2181598", "url": "https://it.wikipedia.org/wiki?curid=132020", "title": "Jean-Pierre Hou\u00ebl", "text": "Biografia.\nA quindici anni frequenta la Scuola di Disegno di Rouen diretta dal fiammingo Jean-Baptiste Descamps. Tre anni dopo studia architettura presso Thibault il Vecchio.\nNel 1755, a vent'anni si trasferisce a parigi dove apprende l'arte dell'incisione presso l'\"atelier \"di Jacques-Philippe Le Bas di Parigi, specializzandosi in paesaggi. Nell'ambiente culturale della capitale entra in contatto con gli ambienti illuministi, diventando tali idee fondamentali per capire l'orientamento e l'interpretazione del mondo. Incontra Diderot, D'Alembert e partecipa alle discussioni degli enciclopedisti. Cos\u00ec si innesta un interesse per le ispirazioni di matrice classica ispirati dalla natura e dal vedutismo dei monumenti antichi. Per questo conosce Anne-Claude-Philippe de Thubier\u00e8s e le sue esperienze vissute nei viaggi in Italia. Nel 1761 realizza un disegno a matita di Jean-Jacques Rousseau, da cui trarr\u00e0 anche importanti insegnamenti filosofici. Nel 1764 frequenta lo studio del pittore Francesco Casanova che gli permetter\u00e0 di perfezionare la tecnica pittorica dei paesaggi.\nNel 1768 diviene allievo pittore dell'Accademia di Francia a Roma e per questa ragione pu\u00f2 viaggiare in Italia per iniziare la sua formazione sul luogo. L'anno successivo visita Torino, Parma, Roma e Napoli al seguito del cavaliere d'Havrincourt. Le frequentazioni dell'Accademia a Roma avvengono assieme ad altri pittori tra cui C\u00e9sar van Loo, Jean-Simon Berth\u00e9lemy e Fran\u00e7ois-Andr\u00e9 Vincent che nel 1772 gli dedicher\u00e0 un ritratto ad olio nonch\u00e9 il tedesco Jakob-Philipp Hackert.\n\u00c8 nel 1770 che il pittore effettuer\u00e0 il primo viaggio in Sicilia. Mentre nel 1772 completati gli studi in Accademia ritorna a Parigi. Nel 1774 viene ammesso all'Accademia Reale di Pittura e Scultura permettendogli cos\u00ec di esporre al Salon Official di Parigi l'anno successivo dove esporr\u00e0 anche alcune vedute della Sicilia e di Roma.\nNel marzo del 1776 ottenuti dei finanziamenti dal governo francese, torner\u00e0 in Sicilia. Durante il suo soggiorno in Sicilia, visita le citt\u00e0 di Marsala, Segesta, Sciacca, Selinunte \nPalermo, Termini, Cefal\u00f9, Tindari, Vulcano, Lipari, Messina, Taormina, Catania, Aci Catrena, Belpasso Valcorrente, Agira, Adrano, Centuripe, Sperlinga, Palazzo Adriano, Enna, Siracusa, Palazzolo Acreide, Modica, Scicli, Ragusa, Camarina e Agrigento, itinerario che racconta \nall'interno del 4 volumi del Voyage.\nPer eseguire il viaggio il pittore si documenta leggendo autori classici, ma anche le opere di Fazello, Cluverio e Agatino Daidone. E molti altri testi di storici delle varie citt\u00e0. Il viaggio comincia a Marsiglia dove si imbarca per Napoli dove soggiorna per ritrovare vecchie conoscenze. Giunge a Palermo il 15 maggio 1776 su di un battello. Girer\u00e0 l'isola per ben tre anni fino al giugno del 1779 dove da Messina passer\u00e0 prima a Napoli dove incontrer\u00e0 Dominique Vivant Denon, anch'egli viaggiatore. Rientrer\u00e0 poi a Parigi. Nel corso del viaggio realizzer\u00e0 oltre 200 tavole, che verranno raccolte nei quattro volumi del \"Voyage pittoresque des isles de Sicile, de Malta et de Lipari\" tra il 1782 e il 1787. La raccolta sar\u00e0 una delle pi\u00f9 importanti opere del XVIII secolo durante il Grand Tour.Al fine di fare quadrare i bilanci familiari e far fronte alle spese Hou\u00ebl fu costretto a vendere parte della sua collezione a Caterina II di Russia al prezzo di 40.000 lire torinesi determinando oggi la presenza di molti dipinti di viaggio presso il Museo dell'Ermitage di San Pietroburgo. Tuttavia l'invio delle opere, avvenuto in due tranche determineranno la perdita del primo gruppo. Una cinquantina di tavole invece andranno nella collezione del re di Francia e oggi sono esposti e il museo del Louvre di Parigi. \nLa cifra ottenuta dalla vendita gli permette di preparare la pubblicazione in quattro volumi del suo \"Voyage \"e di pagare nel frattempo tutti i suoi debiti. L'opera cos\u00ec pubblicata susciter\u00e0 grande interesse in tutto il mondo intellettuale europea determinando anche delle traduzioni in tedesco.\nNel 1789 avviene la Rivoluzione francese di cui il pittore sar\u00e0 testimone dipingendo l'assalto alla Bastiglia.\nHou\u00ebl muore il 14 novembre 1813 presso l\"'Hotel d'Aligre\" in rue d'Orleans 19 a Parigi. Il suo corpo verr\u00e0 seppellito presso il cimitero di P\u00e8re-Lachaise."}
{"id": "132025", "revid": "865956", "url": "https://it.wikipedia.org/wiki?curid=132025", "title": "Biglietto per l'Inferno", "text": "Biglietto per l'Inferno \u00e8 un gruppo di rock progressivo italiano, originario della zona di Lecco attualmente attivo con il nome di Biglietto per l'Inferno.Folk.\nStoria.\n1969-1975: Biglietto per l'Inferno.\nIl gruppo venne formato a Lecco, nel 1972, da alcuni componenti di due formazioni attive dal 1969 ed appena sciolte (i \"Gee\" e i \"Mako Sharks\"), e incise l'omonimo album d'esordio nel 1974, classificabile come rock progressivo sinfonico-romantico (sullo stile di Genesis, King Crimson, ELP e BMS), caratterizzato da toni oscuri e venature hard rock.\nI testi, seguendo la moda dell'epoca non senza un certo grado di ingenuit\u00e0, trattano del rapporto tra societ\u00e0 e religione e assumono una valenza provocatoria verso il moralismo bigotto, come nel caso di \"Ansia\" o \"Confessione\", che rimangono i loro brani pi\u00f9 rappresentativi. Gli arrangiamenti sono dominati dalle doppie tastiere di Giuseppe Banfi e Giuseppe Cossa, e dal flauto di Claudio Canali (che era anche il cantante del gruppo). Pur avendo ottenuto grande apprezzamento della critica e una consistente notoriet\u00e0, \"Biglietto per L'inferno\" non fu un successo dal punto di vista commerciale, probabilmente a causa delle ridotte capacit\u00e0 di distribuzione della piccola etichetta discografica Trident Records.\nNel 1975 il gruppo inizi\u00f2 a lavorare al secondo album, con la produzione di Eugenio Finardi. Venne pubblicato un singolo, ma il successivo fallimento della Trident Records imped\u00ec la pubblicazione dell'album; il gruppo si sciolse poco dopo. L'album \"mancato\" nel 1975 fu recuperato nel 1992 dalla Mellow Records, un'etichetta specializzata nel \"revival\" del genere progressive, e pubblicato su CD.\nDopo i Biglietto per l'Inferno.\nIl cantante Canali (i cui testi erano spesso polemici nei confronti del clero, al punto di guadagnargli il nomignolo di \"voce del diavolo\"), dopo una breve esperienza con gli \"Hare Krishna\", il 15 settembre 1994 prese i voti come monaco benedettino.\nIl tastierista Banfi intraprese una carriera solista di discreto successo con lo pseudonimo di Baffo Banfi.\nIl batterista Gnecchi collabor\u00f2 a diversi progetti musicali, incluso l'album solista di Franco Mussida (PFM) \"Racconti della tenda rossa\".\nFausto Branchini \u00e8 rientrato sulla scena nel 1989 in veste di cantautore incidendo diversi dischi fra i quali \"Il nevare\" live. Ha collaborato anche, come paroliere, con Umberto Balsamo. Ha inoltre pubblicato, nel 1998, un romanzo da collocare fra filosofia e mistero oltre a diverse opere di narrativa e saggistica.\nNel 2004 \u00e8 stato pubblicato da BTF un cofanetto che comprende i primi due album e un CD live extra. Il live \u00e8 stato anche ripubblicato da solo nel 2005, sempre da BTF, con il titolo \"Live 1974\".\n2013-in poi: Il ritorno dei Biglietto per l'Inferno.\nNel 2007 tre componenti del gruppo originario Pilly, Mauro Gnecchi e Baffo con la benedizione di Fra Claudio (Canali) danno vita a una nuova fase del Biglietto con il nuovo nome Biglietto per l'Inferno.Folk, che sfocia nella pubblicazione di nuovo album \"Tra l'assurdo e la ragione\".\nIl nuovo progetto presenta una rilettura del repertorio storico del gruppo in chiave folk, utilizzando strumenti della tradizione accanto alle sonorit\u00e0 rock. Fausto Branchini decide di non partecipare al progetto per continuare il suo percorso di solista, e l'attivit\u00e0 di scrittore. Anche Marco Mainetti non ha condiviso il progetto e come lo stesso Branchini \u00e8 stato ufficialmente ringraziato nell'allegato cartaceo del CD per non aver risparmiato critiche e consigli comunque sempre puntuali e ben accetti dai componenti del gruppo. Baffo Banfi decide di non partecipare alle esibizioni live mantenendo il ruolo di produttore e segretario.\nAi musicisti originari si affiancano Enrico Fagnoni ai bassi, Renata Tomasella e Ranieri Fumagalli ai fiati, Mariolina Sala che interpreta al femminile il ruolo di Claudio Canali, Carlo Redi mandolino e violino e Franco Giaffreda chitarra elettrica e acustica. Lo stesso Canali, con lo pseudonimo di Frate Isaia, compare sia come voce recitante sia come flautista, anche nell'album \"Tra l'assurdo e la ragione\" il cui titolo \u00e8 il nome di un brano inedito. Nel gennaio 2011 \u00e8 stato pubblicato da AMS su vinile 180g a tiratura limitata.\nNel 2015 \u00e8 stato pubblicato in CD e in vinile a tiratura limitata \"Vivi, lotta, pensa\" con l'entrata di Pier Panzeri alle chitarre.\nClaudio Canali, voce, flauto e fondatore del gruppo, si spegne il 27 agosto 2018 nel suo eremo di Minucciano."}
{"id": "132027", "revid": "122843102", "url": "https://it.wikipedia.org/wiki?curid=132027", "title": "Statua", "text": "Una statua (dal latino \"stat\u016da\", '(cosa) che sta ferma', 'ritta', 'in piedi', da \"statu\u0115re\", 'collocare', 'innalzare') \u00e8 un'opera di scultura a tutto rilievo (o \"a tutto tondo\") che pu\u00f2 raffigurare un oggetto, una figura umana o animale, o un'entit\u00e0 astratta e idealizzata. Pu\u00f2 essere realizzata in pietra, in marmo, in legno, in bronzo. In caso di successive gettate in metallo, il modello della statua pu\u00f2 essere realizzato in gesso (anche \"plastica\") o in cera.\nTipi di statua.\nTradizionalmente la statua \u00e8 la rappresentazione di una figura umana all'impiedi per via della derivazione dal latino \"stat\u016da\"; in generale e pi\u00f9 modernamente si intende qualsiasi rappresentazione di rilievo, isolata e \"a tutto tondo\", quindi osservabile nella sua forma descrittiva o artistica da ogni parte; le statue si differenziano in base alla dimensione: pi\u00f9 piccole del modello originale; uguali al modello originale; pi\u00f9 grandi del modello originale. Le statue pi\u00f9 grandi di almeno tre volte rispetto al modello originale sono solitamente definite come \"colossali\", come la \"Statua colossale di Costantino I\" o il \"Colosso di san Carlo Borromeo\"; una composizione costituita da pi\u00f9 figure statuarie connesse in un'unica opera \u00e8 pi\u00f9 propriamente detta \"gruppo scultoreo\".\nAnticamente la statua era esclusivamente la rappresentazione di un Dio, di un Re, o di un uomo o di una donna, o di un animale sacro. Nei secoli successivi le statue si distinsero fra quelle esposte in luoghi pubblici di persone che si distinguevano per dottrina, o particolari virt\u00f9, o per particolari meriti nei confronti dello Stato; le statue di Re o Imperatori, solitamente il doppio della dimensione naturale; le statue di Re e Imperatori talvolta rappresentati in figura di dio o di nume.\nNella statuaria classica si definiscono \"statue equestri\" quelle che rappresentano un uomo a cavallo, come la Statua equestre di Marco Aurelio (176 d.C.); \"statue greche\", quelle che rappresentano un nume, un eroe, un atleta nudi, come quella di Afrodite cnidia (360 a.C. ca.); statue romane, quelle vesite nella varie fogge dei vestimenti dell'antica Roma; con \"erma\" (dal nome del dio greco Ermete, Mercurio per i latini) si intende un pilastro a sezione quadrangolare o a forma di piramide tronca sormontato da una testa umana, solitamente barbuta; pi\u00f9 modernamente con \"erma\" si \u00e8 inteso anche ogni scultura che rappresenti una figura umana dalla testa al petto, ovvero un \"busto\", come nella \"Erma di Vestale\" del Canova."}
{"id": "132031", "revid": "1444886", "url": "https://it.wikipedia.org/wiki?curid=132031", "title": "Potenza elettrica", "text": "In elettrotecnica si definisce potenza elettrica il flusso di lavoro elettrico per unit\u00e0 di tempo, che tramite la definizione di tensione e corrente si esprime attraverso l'equazione:\ndove formula_2 \u00e8 la potenza elettrica erogata o assorbita da un componente elettrico soggetto a una tensione elettrica formula_3 e una corrente formula_4, entrambe potenzialmente variabili nel tempo. Generalmente nel caso di tensioni e correnti variabili nel tempo si utilizza la potenza media.\nDefinizione.\nLa forza esercitata da un campo elettrico su una carica elettrica elementare \u00e8 formula_5 quindi il lavoro elettrico elementare svolto dalla forza lungo una traiettoria infinitesima \u00e8 formula_6. Definita la potenza elettrica come il flusso di lavoro elettrico nell'unit\u00e0 di tempo allora si ha: \nIntroducendo la definizione di tensione elettrica come il lavoro elettrico elementare compiuto per spostare una carica elementare in un campo elettrostatico lungo una traiettoria infinitesima formula_8 e definita l'intensit\u00e0 di corrente come la quantit\u00e0 di carica che fluisce attraverso una superficie nell'intervallo di tempo formula_9 allora sostituendo le due definizioni nell'equazione della potenza elettrica si ottiene: \nCorrente continua.\nIn corrente continua i valori di tensione e corrente sono costanti nel tempo \u00e8 quindi possibile non considerare la dipendenza dal tempo e di conseguenza ottenere formula_11 e formula_12. Tutta la potenza fornita dai generatori viene dissipata sui resistori del circuito per via dell'effetto Joule quindi per la legge di Ohm si ha che formula_13 dove formula_14 \u00e8 al resistenza o dualmente formula_15 dove formula_16 \u00e8 la conduttanza. Secondo la convenzione degli utilizzatori allora si ha che la potenza assorbita dall'utilizzatore \u00e8:\nla potenza in corrente continua \u00e8 misurata in watt (simbolo W) e scelta la convenzione degli utilizzatori la potenza \u00e8 entrante nel bipolo mentre dualmente per la convenzione dei generatori la potenza va considerata uscente. \nCorrente alternata.\nIn corrente alternata i valori di tensione e corrente sono variabili nel tempo secondo un regime sinusoidale, si ha quindi che scelta una pulsazione formula_18 (dove formula_19 \u00e8 la frequenza) le funzioni di tensione e corrente sono:\nIndicato con formula_21 lo sfasamento tra tensione e corrente, ovvero il ritardo di fase della corrente rispetto alla tensione formula_22 che ha valore compreso tra formula_23 e determinata la relazione tra i valori di picco i valori efficaci di tensione formula_24 e corrente formula_25 allora la potenza istantanea su un generico bipolo alimentato in corrente alternata \u00e8 data da:\ntramite l'uso delle formule di Werner si ricava:\nLa funzione della potenza \u00e8 quindi una funzione periodica con pulsazione doppia (e quindi un periodo dimezzato) rispetto a quella della tensione e della corrente ed \u00e8 riscrivibile come la somma di due componenti formula_28. Il primo termine \u00e8 la potenza costante formula_29, rappresenta la potenza assorbita dal bipolo che viene trasformata in calore per effetto Joule o in lavoro utile nelle macchine elettriche, il secondo termine invece \u00e8 la potenza fluttuante formula_30 rappresenta la potenza alternativamente immagazzinata e ceduta dal bipolo.\nPotenza attiva.\nLa potenza attiva o potenza reale formula_31 \u00e8 definita come la media della potenza formula_2 sul periodo formula_33, di conseguenza si ha:\nRisolvendo l'integrale si determina che la potenza fluttuante ha valore medio nullo in un periodo quindi la potenza costante coincide con la potenza attiva:\nAnalogamente a quanto avviene per la potenza in corrente continua \u00e8 misurata in watt e scelta la convenzione degli utilizzatori la potenza \u00e8 entrante nel bipolo mentre dualmente per la convenzione dei generatori la potenza va considerata uscente. Il suo valore dipende dai valori efficaci di tensione e corrente formula_36 e formula_37 oltre che dal fattore di potenza formula_38. Scelto il fattore di potenza positivo, ovvero formula_21 compreso tra formula_40, allora la potenza attiva assume valore massimo quando tensione e corrente sono in fase, ovvero per formula_41 mentre raggiunge il suo valore minimo (nullo) quando sono in quadratura, ovvero per formula_42. \nConsiderato che il lavoro elettrico assorbito in un certo intervallo di tempo \u00e8 formula_43 allora risolvendo separatamente i due integrali si ha: \ndove formula_36 e formula_37 sono il valore efficace della tensione e della corrente.\nIn regime sinusoidale, corrisponde all'ampiezza dell'oscillazione della potenza istantanea attorno al suo valore medio. In regimi periodici non sinusoidali la definizione \u00e8 sempre il prodotto dei valori efficaci di tensione e corrente. Si misura in voltampere (VA).\nPotenza complessa.\nPer comodit\u00e0, definiamo la potenza complessa come fasore:\nQuesta grandezza esprime in modo compatto tutte le altre introdotte finora. In termini fasoriali, per un'impedenza formula_49, dove \"R\" \u00e8 la resistenza e \"X\" la reattanza, si ha:\ndove formula_51 \u00e8 il fasore della tensione e formula_52 \u00e8 il coniugato del fasore della corrente.\nI tre valori di formula_53 , formula_54 e formula_55 sono legati tra loro dal fattore di potenza.\nPotenze assorbite da un bipolo.\nConsiderato un bipolo di impedenza formula_56 legata a tensione e corrente tramite la relazione formula_57 e definita la potenza complessa formula_58 allora si ha formula_59 da cui si ottengono:\nRappresentazione vettoriale.\nImmaginiamo di tracciare un diagramma polare di Argand-Gauss ove sugli assi X e Y siano rispettivamente rappresentate tensione e corrente. Si veda la tensione come un vettore giacente sull'asse X, che partendo dall'origine si dirige orizzontalmente verso destra. Se per la misura dello sfasamento si prende come riferimento la tensione, quest'ultima non ha componente immaginaria. La corrente si deve invece scomporre nella componente reale, che si sovrappone per direzione e verso alla tensione, e nella parte immaginaria, che appare ruotata di 90\u00ba (parte superiore del grafico) per le componenti induttive e \u221290\u00ba (parte inferiore del grafico) per le componenti capacitive. La potenza attiva \u00e8 il prodotto fasoriale di tensione e parte reale della corrente, per cui giace sovrapposta all'asse della tensione (vettore P nel grafico). Il prodotto fasoriale tra tensione e parte immaginaria della corrente origina il fasore Q nel grafico, il cui verso dipende dalla natura dello sfasamento. Se in un circuito \u00e8 presente sia una parte induttiva sia una capacitiva si pu\u00f2 facilmente intuire come la potenza reattiva si compensi, in maniera totale o parziale, in quanto somma vettoriale dei due assi con uguale direzione ma verso opposto.\nDal grafico deriva che il legame tra le tre potenze pu\u00f2 essere rappresentato anche graficamente tramite un triangolo rettangolo avente per ipotenusa il fasore della potenza apparente \"S\" e come cateti gli assi fasori della potenza attiva \"P\" e della potenza reattiva \"Q\".\nOvviamente l'angolo tra i cateti sar\u00e0 un angolo di 90 gradi mentre l'angolo compreso tra \"P\" e \"S\" sar\u00e0 l'angolo \"\u03c6\", cio\u00e8 l'angolo di sfasamento tra tensione e corrente.\nTeorema di Boucherot (o Metodo delle potenze).\nLa somma delle potenze attive (o reattive) erogate dai generatori in un circuito lineare e senza dissipazioni \u00e8 uguale alla somma aritmetica delle potenze attive e alla somma algebrica delle potenze reattive (in quanto la potenza reattiva pu\u00f2 essere tanto positiva quanto negativa: positiva se induttiva, negativa se capacitiva) assorbite dai bipoli.\nIl teorema esprime il fatto che le due grandezze sono completamente indipendenti l'una dall'altra, giustificando, tra l'altro, l'uso di unit\u00e0 di misura diverse.\nIl teorema dice quindi che quando sono presenti in cascata pi\u00f9 carichi \u00e8 possibile sommare tra loro le potenze attive e reattive ma non quelle apparenti, tranne nel caso in cui l'angolo di sfasamento (\"\u03c6) sia uguale per tutti i carichi.\"\n\u00c8 notevole, per esempio, che alcuni generatori (come per esempio un motore asincrono fatto funzionare con scorrimento negativo) non siano in grado di fornire potenza reattiva. Se collegati in un generico circuito non sono infatti in grado di alimentare un carico (che normalmente ha anche una componente reattiva, anche solo per effetti di \"capacit\u00e0 parassita\"). Generatori di questo tipo non si comportano, elettricamente, come generatori di tensione n\u00e8 come generatori di corrente, ma, pi\u00f9 propriamente, come resistenze di valore negativo. Di conseguenza, sono solitamente schematizzati come \"resistenze negative\" per evidenziare questo fatto.\n &lt;/math&gt;\ndove la somma \u00e8 fatta sui \"k\" bipoli del circuito (supponiamo di usare la convenzione degli utilizzatori). Poi, separiamo i termini dovuti a generatori e quelli dovuti a impedenze. Per i termini dovuti a generatori il prodotto formula_64 rappresenta la potenza complessa erogata dal generatore (cambiata di segno, data la convenzione usata). Scriviamo i termini dovuti a impedenze sostituendo formula_65 e otteniamo:\ndove P e Q sono le potenze attive e reattive erogate dai generatori. Uguagliando a zero parte reale e parte immaginaria, otteniamo la tesi:\nSistemi polifase.\nQuanto descritto nella sezione precedente \u00e8 riferito a un sistema monofase, costituito cio\u00e8 da un circuito con un unico generatore.\nQuando si passi a considerare un sistema costituito da pi\u00f9 fasi, per esempio il sistema trifase comunemente utilizzato nella distribuzione elettrica, le potenze sono date dalle seguenti formule, valide per il sistema trifase ma generalizzabili a pi\u00f9 fasi:\nSe il sistema \u00e8 simmetrico ed equilibrato, si possono esprimere anche in funzione delle grandezze di linea (come viene sempre fatto nei dati di targa) o delle grandezze di fase. Basta tenere conto della relazione tra grandezze di fase e di linea e si ottiene:\nUna caratteristica del sistema trifase \u00e8 che la potenza coincide con la potenza \"attiva\". Per ogni singola fase si ha (formula_75 \u00e8 lo sfasamento tra tensione e corrente, \u03c9 \u00e8 la frequenza di oscillazione, \"t\" \u00e8 il tempo):\nL'ultima equazione mostra che la potenza istantanea \u00e8 composta da un primo termine costante che equivale alla potenza attiva e un secondo termine funzione sinusoidale del tempo. Sommando i valori ottenuti per le tre fasi, i secondi termini delle equazioni, essendo sfasati di 120\u00ba si annullano, e la potenza istantanea risulta uguale alla somma dei primi termini, costanti.\nCorrente periodica non sinusoidale.\nQuesti sistemi vengono studiati tramite l'analisi di Fourier, spesso scritta utilizzando i fasori (a partire dalla forma polare). Utilizzando questo strumento, si pu\u00f2 calcolare la potenza attiva nella rete come somma delle potenze attive calcolate \"singolarmente\" per ciascuna armonica. In generale, quindi, bisogner\u00e0 studiare separatamente il circuito per ciascuna delle armoniche (come si farebbe per il regime sinusoidale) disattivando i generatori (o le loro componenti) a frequenze diverse; \"solo alla fine\" si potranno sommare i risultati ottenuti per ciascuna armonica.\nUn'ulteriore complicazione \u00e8 data dal fatto che tensione e corrente possono avere forme d'onda diverse. Questo rende arduo definire la potenza reattiva in accordo al suo significato fisico; per analogia con la potenza attiva si definisce come somma delle potenze reattive calcolate per ciascuna armonica. Non vale pi\u00f9 il teorema di Boucherot, e formula_78. Per tenere conto di questo effetto si definisce la potenza deformante, che \u00e8 nulla per i circuiti che non modificano la forma d'onda. La potenza apparente viene invece definita utilizzando i valori efficaci (complessivi) di tensione e corrente; non \u00e8, quindi, la somma delle potenze apparenti.\nIndicando con gli indici \"n\" i fasori della serie di Fourier e con formula_79 lo sfasamento tra la tensione formula_80 e la corrente formula_81, si definiscono:\nMassimo trasferimento di potenza.\nPoich\u00e9, secondo il teorema di Th\u00e9venin, ogni bipolo \"resistivo\" (o \"adinamico\") composto cio\u00e8 da soli resistori, generatori indipendenti, generatori controllati o giratori pu\u00f2 essere rappresentato come una serie tra un resistore (detto \"resistore equivalente di Th\u00e9venin\", formula_86) e un generatore di tensione indipendente (\"generatore equivalente di Th\u00e9venin\", formula_87), si pu\u00f2 determinare la massima potenza erogabile dal bipolo. Ci\u00f2 avverr\u00e0 quando il bipolo stesso \u00e8 chiuso su un resistore il cui valore di resistenza \u00e8 uguale alla formula_86.\nformula_93.\nNe consegue, tramite una semplice sostituzione, che la potenza massima erogata sar\u00e0 data dal seguente valore: formula_94.\nIl teorema si estende facilmente a circuiti lineari in regime periodico sinusoidale. In questo caso si vuole non solo che siano identiche le resistenze, ma anche che si annulli la reattanza (nella dimostrazione di cui sopra comparir\u00e0 al denominatore sommata in quadratura alla resistenza). Questo risultato si ottiene, per esempio, ponendo un condensatore in parallelo a un carico induttivo in modo che vi sia risonanza. In questo modo i bipoli reattivi scambiano energia solo tra di loro, cos\u00ec che la potenza reattiva erogata dal generatore sia nulla e quindi la corrente erogata dal generatore sia solo quella che effettivamente compir\u00e0 lavoro utile. Questo \u00e8 di particolare importanza negli impianti elettrici, il cui adattamento prende il nome di rifasamento."}
{"id": "132034", "revid": "339392", "url": "https://it.wikipedia.org/wiki?curid=132034", "title": "Potenza attiva", "text": ""}
{"id": "132035", "revid": "339392", "url": "https://it.wikipedia.org/wiki?curid=132035", "title": "Potenza reattiva", "text": ""}
{"id": "132036", "revid": "339392", "url": "https://it.wikipedia.org/wiki?curid=132036", "title": "Potenza apparente", "text": ""}
{"id": "132038", "revid": "33689", "url": "https://it.wikipedia.org/wiki?curid=132038", "title": "AMD K6", "text": "L'AMD K6 \u00e8 un microprocessore compatibile x86 prodotto da AMD e distribuito a partire dal 1997. Questo processore \u00e8 stato pensato in particolare per essere compatibile con sistemi gi\u00e0 esistenti basati sul Pentium della Intel, che poteva sostituire a parit\u00e0 di prestazioni con costo considerevolmente minore. Questo garant\u00ec alla CPU un forte impatto sul mercato e la possibilit\u00e0 di competere direttamente col processore Intel.\nIl design del K6 fu progettato sulla base dell'Nx686, che la NexGen stava sviluppando quando fu acquistata da AMD. NexGen era intenzionata a produrre il processore con un proprio formato di socket, ma AMD impose il rispetto dello standard Socket 7 per avere maggiore compatibilit\u00e0, aggiunse il supporto delle istruzioni MMX e chiam\u00f2 il processore K6. Nonostante la sigla faccia pensare ad una continuit\u00e0 col K5, il design era completamente diverso, creato dall'azienda che poi fu inglobata.\nIl K6 fu lanciato a velocit\u00e0 di 166 e 200\u00a0MHz nell'aprile del 1997, e segu\u00ec nello stesso anno anche una versione a 233\u00a0MHz. Il rilascio della versione a 266\u00a0MHz non fu possibile fino alla primavera del 1998, quando AMD pot\u00e9 effettuare il passaggio al processo di produzione a 0.25 micron. L'ultima modifica fu apportata a maggio con la versione a 300\u00a0MHz prima dell'introduzione del K6-2 e del K6-III.\nAMD us\u00f2 inizialmente un \"PR2 rating\" (Pentium II rating), una specie di PR rating aggiornato al Pentium II, per denominare i propri processori, ma si interruppe dato che le frequenze indicate con questo metodo erano molto vicine a quelle reali dei processori.\nCompatibilit\u00e0.\nI processori K6 di solito girano su computer con OS Windows 95, Windows 98 e anche sulle prime versioni di Windows XP."}
{"id": "132040", "revid": "260676", "url": "https://it.wikipedia.org/wiki?curid=132040", "title": "Penisola balcanica", "text": "La penisola balcanica, nota anche come Balcani (dalla forma abbreviata di \"Monti Balcani\", sistema montuoso tra Bulgaria e Serbia; dal turco \"balkan\" \u2018monte\u02bc), \u00e8 una penisola dell'Europa orientale; \u00e8 delimitata a ovest dal mare Adriatico, a sud-ovest dal mar Ionio, a est dal mar Nero, a sud-est dal mar di Marmara, e a sud dal mar Egeo.\nDescrizione.\nCome spesso accade per le penisole, incerta \u00e8 la definizione del suo confine sulla terraferma, aggravato dal fatto che si tratta di uno dei suoi confini pi\u00f9 estesi. Non aiuta inoltre la definizione di questa linea di demarcazione il fatto che il territorio presenta al suo interno grandi differenze e frammentazioni per storia, nazionalit\u00e0, lingua, cultura e religione delle popolazioni che vi abitano.\nSolitamente se ne stabilisce il confine sul Danubio e sul suo affluente Sava. In questo modo si include in tale area anche parte della Slovenia e della Romania (paese di lingua romanza orientale), che per\u00f2 storicamente hanno avuto a che fare con i Balcani solo dopo la dissoluzione dell'Impero asburgico. Secondo il geografo Vittorio Vialli, la delimitazione a nord \u00e8 rappresentata dalla linea geografica Istria-Odessa. Esclude dalla regione la Slovenia l'interpretazione del confine che include il fiume Kupa, facendolo partire dalla citt\u00e0 di Fiume e raggiungendo le foci del Danubio. In tal modo confina a ovest con la cosiddetta regione geografica italiana, che include anche territori non facenti parte della Repubblica Italiana. La definizione politica di Balcani venne in uso nel XIX secolo per designare i paesi europei interessati dall'espansione e dalla successiva dissoluzione dell'Impero ottomano.\nDel resto le caratteristiche del territorio, solcato da catene montuose parallele che ostacolarono il movimento in direzione nord-sud e una colonizzazione uniforme gi\u00e0 ai tempi dell'espansione greco-romana, e la sua stessa collocazione geografica contribuiscono a spiegare le tormentate vicende storiche che hanno caratterizzato la penisola.\nFino al 1975 la penisola era attraversata dal Balkan Express, un treno con partenza da Vienna e arrivo a Istanbul. Il clima \u00e8 continentale nel nord e nell\u2019est del territorio (con estati calde e inverni molto rigidi), mentre l\u2019area occidentale e la Grecia hanno un clima mediterraneo.\nOrografia.\nLa penisola balcanica \u00e8 percorsa da varie catene e massicci montuosi:\nStati.\n\u00c8 un crogiuolo di popoli, etnie, lingue e religioni, dalla storia sempre burrascosa, come dimostra la storia contemporanea (ad esempio la breve esistenza della Jugoslavia). \nNella penisola Balcanica sono geograficamente situati i seguenti Stati:\nBalcani Orientali.\nL'area orientale della penisola balcanica \u00e8 occupata da Bulgaria, Grecia e Turchia.\nBalcani Occidentali.\nLa regione occidentale della penisola balcanica comprende l'Albania e molti paesi dell'ex-Jugoslavia. Di questi Stati il Montenegro e il Kosovo adottarono l'euro in base a decisioni unilaterali, senza l'approvazione iniziale di Bruxelles, dal 1\u00ba gennaio 2002.\nTutti i Paesi dell'area hanno aspirazioni d'ingresso nell'Unione europea; in particolare: \nI Balcani occidentali hanno una popolazione di abitanti distribuita su una superficie di chilometri quadrati con una densit\u00e0 di 98,9 abitanti per chilometro quadrato.\nSecondo la tabella sottostante:"}
{"id": "132041", "revid": "307923", "url": "https://it.wikipedia.org/wiki?curid=132041", "title": "Balcani (disambigua)", "text": ""}
{"id": "132042", "revid": "1543377", "url": "https://it.wikipedia.org/wiki?curid=132042", "title": "Circuito di Nevers Magny-Cours", "text": "Il circuito di Nevers Magny-Cours, quasi sempre chiamato semplicemente \"Magny-Cours\", \u00e8 un circuito automobilistico nella campagna francese, vicino alle cittadine di Magny-Cours e Nevers, nel dipartimento della Ni\u00e8vre in Borgogna. Ha ospitato diciotto edizioni del Gran Premio di Francia di Formula 1 (dal 1991 al 2008), il Gran Premio di Francia del Motomondiale nel 1992 e la Bol d'Or di Motociclismo fino al 2014. Attualmente ospita il Gran Premio di Francia di Superbike.\nStoria.\nFu inizialmente costruito nel 1960 da Jean Bernigaud come sede di una scuola di pilotaggio, da cui sarebbero usciti tra gli altri Fran\u00e7ois C\u00e9vert e Jacques Laffite, ma negli anni ottanta la pista era ormai in abbandono fino a quando il consiglio dipartimentale della Ni\u00e8vre non la acquist\u00f2 per portarla a livelli internazionali ed ospitare la principale gara nazionale. Molte delle curve del tracciato attuale hanno il nome di altri circuiti, come la veloce curva \"Estoril\" o il tornantino \"Adelaide\"; le curve denominate in questo modo riproducono solitamente l'andamento di curve presenti in tali circuiti. Dotato di un asfalto molto liscio e regolare, il circuito non \u00e8 per\u00f2 amato in quanto non fornisce opportunit\u00e0 di sorpasso e anche perch\u00e9 \u00e8 situato in una regione di campagna difficile da raggiungere e senza attrattive ulteriori. L'interesse delle gare pu\u00f2 cambiare rapidamente in caso di pioggia, come accadde nel 1999 quando la vittoria tocc\u00f2 inaspettatamente ad Heinz-Harald Frentzen con la Jordan.\nDopo i lavori di espansione portati a termine negli anni ottanta, sono stati pochi i ritocchi subiti dal tracciato nel corso degli anni. Il primo avvenne gi\u00e0 nel 1992, quando venne rimossa la chicane che seguiva di pochi metri la curva \"Adelaide\", ritenuta piuttosto inutile perch\u00e9 seguiva un punto gi\u00e0 molto lento. Nel 2003 \u00e8 stata modificata la parte finale della pista per fornire qualche occasione in pi\u00f9 di sorpasso, in particolare la curva \"Chateau d'Eau\" \u00e8 stata stretta e viene quindi percorsa a velocit\u00e0 pi\u00f9 bassa, mentre il complesso del \"Lyc\u00e8e pin\" \u00e8 stato del tutto sostituito; l'allungo dopo la \"Chateau d'Eau\" \u00e8 pi\u00f9 lungo e curva verso sinistra. Arrivati all'altezza dei box, si incontra una curva a destra piuttosto stretta, in cui \u00e8 possibile a volte tentare il sorpasso, e poi una chicane destra-sinistra che riporta sul rettilineo di partenza. Allo stesso tempo, \u00e8 stata modificata l'uscita dei box, che prima avveniva proprio nel punto dove le vetture andavano a prendere la corda nella percorrenza della velocissima \"Grande Courbe\"; nel disegno attuale, \u00e8 stata spostata all'esterno del curvone \"Estoril\", in modo che le vetture rientrino in pista a velocit\u00e0 maggiore e su una traiettoria diversa dalle vetture che arrivano dal tratto della partenza. \nDal 1991 il circuito ospit\u00f2 ininterrottamente 18 edizioni del Gran Premio di Francia. Il 12 maggio 2008 il patron della Formula 1 Bernie Ecclestone annunci\u00f2 che dal campionato 2009 la gara francese non si sarebbe corsa pi\u00f9 a Magny-Cours; pertanto, in assenza di altri candidati credibili, l'evento non fu compreso nel calendario della stagione 2009. A settembre 2012 il tracciato ha ospitato nuovamente la Formula 1 grazie all'organizzazione della sessione di test per i giovani piloti. Nel maggio 2014 il circuito francese annunci\u00f2 la sua volont\u00e0 di rientrare nel calendario iridato per ospitare il Gran Premio di Francia a partire dalla stagione 2015, ma Ecclestone invece neg\u00f2 che la Formula 1 sarebbe potuta tornare in Francia nel futuro prossimo. Dalla stagione 2018 il Gran Premio di Francia si svolge nuovamente, ospitato per\u00f2 nel circuito Paul Ricard, decretando cos\u00ec il definitivo abbandono di Magny-Cours. Bernie Ecclestone ha aspramente criticato negli anni non solo il circuito ma anche la zona circostante, poich\u00e9 quest'ultima non ha raggiunto i livelli di sviluppo prospettati causando notevoli disagi per le scuderie partecipanti al campionato, facendo guadagnare al circuito il nomignolo di \"cattedrale nel deserto\". \nNonostante l'assenza della Formula 1, la pista continua a rinnovare regolarmente la licenza di grado 1 della FIA. Attualmente il circuito \u00e8 usato per svariati eventi motoristici, tra cui il Gran Premio francese di Superbike."}
{"id": "132045", "revid": "339392", "url": "https://it.wikipedia.org/wiki?curid=132045", "title": "Darsan", "text": ""}
{"id": "132047", "revid": "287204", "url": "https://it.wikipedia.org/wiki?curid=132047", "title": "Protezione", "text": ""}
{"id": "132049", "revid": "1652635", "url": "https://it.wikipedia.org/wiki?curid=132049", "title": "San Sebastiano (Bernini)", "text": "Il San Sebastiano di Gian Lorenzo Bernini \u00e8 conservato presso il Museo Thyssen-Bornemisza di Madrid.\nLa statua di commissione barberiniana fu pagata cinquanta scudi il 29 dicembre del 1617 ed era destinata probabilmente alla cappellina privata di San Sebastiano attigua a quella dei Barberini nella basilica di Sant'Andrea della Valle di Roma, sul luogo dove, secondo l'agiografia il corpo del santo fu ritrovato nella Cloaca Maxima.\nL'opera rappresenta uno dei momenti di svolta nella sua formazione e l'inizio di un indirizzo autonomo del suo stile rispetto a quello del padre.\nLa forma del corpo si abbandona in maniera piuttosto languida al peso e all'agonia e mostra una certa somiglianza con le immagini del Cristo in \"Piet\u00e0\" di derivazione michelangiolesca, come nella \u201cPiet\u00e0 Bandini\u201d che diverranno nella seconda met\u00e0 del XVI secolo e nel successivo abituali anche in pittura.\nBernini era stato incaricato dal committente Vincenzo Giustiniani di terminare una statua non finita di Michelangelo, e negli anni della sua formazione oltre alla pittura contemporanea e alla scultura ellenistica, l'arte di Michelangelo fu per lui una fonte di ispirazione.\nIl dramma \u00e8 attenuato dalla morbidezza del modellato, una morbidezza che ricorda anche la pittura correggesca e quella pi\u00f9 recente di Rubens da pochi anni comparsa a Roma, il modo attenuato con cui la luce si posa sulla superficie esaltando anche l'anatomia, dona a quest'opera una qualit\u00e0 pittorica notevole.\nPer la prima volta una scultura di Bernini privilegia la visione da un lato preciso, il destro, dal quale si pu\u00f2 osservare pienamente l'andamento cadente del corpo del martire.\nNel corso di tutta la sua carriera Bernini sia nelle opere scultoree che architettoniche curer\u00e0 con molta precisione la qualit\u00e0 ottica delle sue creazioni che mostrano sempre un punto di vista privilegiato."}
{"id": "132051", "revid": "287204", "url": "https://it.wikipedia.org/wiki?curid=132051", "title": "Voltumna", "text": "Voltumna o Veltha o Vel \u00e8 una divinit\u00e0 ctonia etrusca, la quale divenne il dio supremo del Pantheon etrusco, il \"deus Etruriae princeps\", secondo Varrone.\nIl \"Voltumna\" etrusco fu protettore della citt\u00e0 di \"Volsinii\" e titolare del vicino santuario federale della Lega delle dodici citt\u00e0 etrusche (dodecapoli), il \"Fanum Voltumnae\". Si trattava forse di un epiteto o di un aspetto del dio \"Tinia\", a sua volta corrispondente a Giove, tuttavia Voltumna, a differenza di Tinia, non ha rispondenze nel pantheon greco-romano eccetto la divinit\u00e0 romana Vertumno che deriva completamente da quella etrusca.\nIl legame della dodici citt\u00e0 della Lega Etrusca, dei dodici \"populi\" etruschi, veniva rinnovato annualmente nel bosco sacro del \"Fanum Voltumnae\", menzionato da Livio.\nNel Foro romano, vicino al Tempio di Castore e Polluce, sorgeva un santuario dedicato a Voltumna nel Vicus Tuscus."}
{"id": "132052", "revid": "9416", "url": "https://it.wikipedia.org/wiki?curid=132052", "title": "Tempo di esecuzione", "text": ""}
{"id": "132053", "revid": "78273", "url": "https://it.wikipedia.org/wiki?curid=132053", "title": "Alexei Stakanov", "text": ""}
{"id": "132066", "revid": "1762651", "url": "https://it.wikipedia.org/wiki?curid=132066", "title": "Verba volant, scripta manent", "text": "Verba volant, scripta manent \u00e8 una locuzione latina che, tradotta letteralmente, significa \"le parole volano, gli scritti rimangono\".\nQuesto antico proverbio, che trae origine da un discorso di Caio Tito al senato romano, insinua la prudenza nello scrivere, perch\u00e9, se le parole facilmente si dimenticano, gli scritti possono sempre formare documenti incontrovertibili. D'altro canto, se si vuole stabilire un accordo, \u00e8 meglio mettere \"nero su bianco\" e quindi agendo con i fatti, piuttosto che ricorrere ad accordi verbali facilmente contestabili a posteriori. \nTuttavia \u00e8 da notare che tale proverbio aveva in origine una valenza del tutto opposta. In un'epoca in cui i pi\u00f9 erano analfabeti, stava a indicare che le parole viaggiano, volano di bocca in bocca e permettono che il loro messaggio continui a circolare (Parole alate), mentre gli scritti restano, fissi e immobili, a impolverarsi senza diffondere il loro contenuto."}
{"id": "132067", "revid": "43774", "url": "https://it.wikipedia.org/wiki?curid=132067", "title": "Veritas odium parit", "text": ""}
{"id": "132068", "revid": "628767", "url": "https://it.wikipedia.org/wiki?curid=132068", "title": "Impero di Trebisonda", "text": "L'Impero di Trebisonda fu uno degli stati successori dell'impero bizantino, formato da Alessio Mega Comneno dopo l'Assedio di Costantinopoli del 1204, che porter\u00e0 la caduta della capitale bizantina nelle mani dei crociati e dei veneziani (quarta crociata). Trebisonda, capitale di questo impero a cui gli storici hanno dato il nome, fu l'ultima citt\u00e0 bizantina a cadere: capitol\u00f2 in mano ai Turchi Ottomani nel 1461.\nContesto storico.\nLa citt\u00e0 di Trebisonda era la capitale del thema della Chaldia, che secondo il geografo arabo del X secolo Abulfeda era stata in gran parte costruita sulle rovine di Egrisi. La Chaldia aveva gi\u00e0 mostrato tendenze separatiste nel X e nell'XI secolo, quando pass\u00f2 sotto il controllo di un capo ribelle locale, Teodoro Gabras. L'imperatore bizantino Alessio I Comneno lo conferm\u00f2 governatore, ma prefer\u00ec tenere il figlio di Gabras a Costantinopoli come ostaggio affinch\u00e9 agisse secondo buona condotta. Forse anche per via di questa azione cautelare, Gabras si dimostr\u00f2 un degno guardiano, respingendo pure un attacco georgiano a Trebisonda. Uno dei suoi successori, Gregorio Taronites, si ribell\u00f2 forte del supporto del sultano della Cappadocia, ma fu sconfitto e imprigionato, salvo poi essere nominato governatore ancora una volta. Coniate descrive come tirannico il mandato del governatore Costantino Gabras, le cui azioni legittimarono l'imperatore Giovanni II Comneno a condurre una spedizione contro di lui nel 1139. Costantino Gabras fu l'ultimo governatore ribelle noto a aver registrato la storia prima degli eventi del 1204.\nFondazione.\nAssieme all'impero di Nicea retto dalla dinastia dei Lascaris e al Despotato d'Epiro della dinastia degli Angeli, l'impero di Trebisonda fu uno dei tre stati bizantini sorti dopo la caduta di Costantinopoli per opera dei Crociati nel 1204. L'impero fu fondato dai fratelli Alessio I Comneno e Davide I Comneno, che negli anni immediatamente successivi, grazie all'aiuto militare georgiano loro zia materna, conquistarono rapidamente Trebisonda, Sinope e la provincia della Paflagonia, occupando una parte della fascia costiera nord-orientale dell'Anatolia all'incirca corrispondente alla regione storica del Ponto.\nAlessio I e Davide I erano figli del porfirogenito Manuele Comneno, a sua volta figlio ed erede dell'imperatore bizantino Andronico I Comneno, e della moglie Rusudan di Georgia, figlia del Re Giorgio III. Il \"Basileus\" Andronico I discendeva da Davide IV il Costruttore di Georgia, tramite la madre Katay, figlia di quest'ultimo, e nel 1185 era stato deposto e trucidato da una sommossa popolare a supporto di Isacco II Angelo, che gli successe, mentre il figlio Manuele era stato accecato (in modo che la menomazione gli togliesse ogni diritto di successione) e incarcerato, morendo per le ferite riportate. Le fonti concordano che Rusudan, moglie di Manuele e madre di Alessio I e Davide I, sia riuscita a lasciare Costantinopoli per sfuggire alla persecuzione da parte di Isacco II Angelo, ma non \u00e8 chiaro se la sua destinazione sia stata la Georgia, sua terra natale, o la Paflagonia, terra di origine dei Comneni.\nDopo la caduta di Costantinopoli nella Quarta Crociata, Alessio I e Davide I ottennero l'aiuto militare della zia materna fornito dalla regina Tamara di Georgia, con cui si allearono. Mentre il minore Davide I, capace e valoroso stratega militare, aveva il comando delle forze armate del piccolo Impero, comprendente Trebisonda, Sinope e la Paflagonia, Alessio I si occup\u00f2 dell'amministrazione interna, fece di Trebisonda la capitale del suo impero e al pari dei sovrani degli altri due stati bizantini us\u00f2 il tradizionale titolo imperiale di \"imperatore e autocrate dei Romani\".\nI sovrani di Trebisonda si autodefinivano \"Megas Komnenos\" (\"grandi Comneni\") e usarono il titolo imperiale tradizionale fino al 1262, quando, a seguito della restaurazione dell'impero bizantino da parte dei sovrani di Nicea, il titolo imperiale trapezuntino fu cambiato in \"imperatore e autocrate dell'intero Oriente, l'Iberia e la Perateia\"\".\nTrebisonda controllava inizialmente un territorio contiguo sulla costa meridionale del Mar Nero che comprendeva le attuali province turche di Sinop, Ordu, Giresun, Trabzon, Bayburt, G\u00fcm\u00fc\u015fhane, Rize e Artvin; nel XIII secolo arriv\u00f2 a controllare anche la Perateia, che includeva le citt\u00e0 di Cherson e Ker\u010d in Crimea. Al comando di Davide I, coimperatore con Alessio, il nuovo impero si estese rapidamente verso occidente, occupando dapprima i dintorni di Sinope, quindi la Paflagonia e la citt\u00e0 di Eraclea Pontica, fino ai confini con l'impero di Nicea. L'espansione ebbe vita breve: nel 1206, l'impero di Nicea strapp\u00f2 a Trebisonda i domini a ovest di Sinope, e Sinope stessa fu catturata dai Selgiuchidi nel 1214.\nProsperit\u00e0.\nMentre l'Impero di Nicea si occupava di riprendere Costantinopoli e togliere di mezzo lo stato fantoccio dell'Impero latino, per poi essere inglobato nel 1453 dagli Ottomani, Trebisonda riusc\u00ec a sopravvivere pi\u00f9 a lungo dei propri rivali diretti.\nL'impero comneno fu perpetuamente in conflitto prima col sultanato d'Iconio, poi con gli Ottomani, oltre che con Bisanzio e le Repubbliche marinare italiane, in particolar modo con la Repubblica di Genova, che, avendo una base a Amasra, ne minacciava i confini. Militarmente debole, l'impero sopravvisse grazie alla sua rete di alleanze, aizzando uno contro l'altro gli stati vicini e offrendo in matrimonio, con ricche doti, le sue principesse, soprattutto ai capi delle trib\u00f9 turche dell'Anatolia interna.\nLa distruzione di Baghdad per mano di Hulagu Khan, nel 1258, rese Trebisonda il capolinea occidentale della via della seta e fece crescere enormemente la prosperit\u00e0 della citt\u00e0 sotto l'ala protettrice dei Mongoli, anche in Crimea. Marco Polo, di ritorno in occidente dal suo viaggio in Cina, attravers\u00f2 Trebisonda nel 1295. Nel corso del travagliato regno di Giovanni II (1280-1297), fu raggiunta una riconciliazione con il restaurato Impero bizantino e cessarono le rivendicazioni su Costantinopoli. Trebisonda godette di un periodo di ricchezza e benessere durante il lungo regno del figlio maggiore di Giovanni, Alessio II (1297-1330). Durante il suo regno, la citt\u00e0 di Erzurum appartenne all'Impero di Trebisonda per qualche anno intorno al 1310.\nDeclino e crollo.\nAlla fine del XIV secolo, la potenza ottomana era in rapida ascesa. Manuele III (1390\u20131417) riusc\u00ec ancora a garantire la sopravvivenza dell'impero alleandosi con Tamerlano e traendo vantaggio dalla schiacciante vittoria conseguita dai Timuridi sugli Ottomani (battaglia di Ancyra, 1402) che blocc\u00f2 temporaneamente la loro espansione nell'Anatolia orientale. Il suo successore, Alessio IV (1417-1429), diede due delle sue figlie in moglie a Jahan Shah, khan di Kara Koyunlu, e ad Ali Beg, khan di Ak Koyunlu, che erano tra loro rivali, garantendosi ulteriore protezione; la figlia maggiore di Alessio, Maria, divenne la terza moglie dell'imperatore bizantino Giovanni VIII Paleologo.\nA fronte di queste alleanze, le difese militari dell'impero rimanevano modeste: il viaggiatore spagnolo Pedro Tafur, che visit\u00f2 Trebisonda nel 1437, rifer\u00ec nel suo diario di viaggio che la citt\u00e0, pur avendo delle mura di cinta robuste, poteva contare su meno di 4.000 soldati. Sotto Giovanni IV (1429\u20131459) la situazione dell'impero si fece pi\u00f9 critica: il sultano ottomano Murad II tent\u00f2 di catturare Trebisonda per mare nel 1442, ma fu bloccato da una burrasca. Nel 1456, mentre era in corso l'assedio di Belgrado da parte di Maometto II, il governatore ottomano di Amasya attacc\u00f2 la citt\u00e0 e, sebbene sconfitto, prese molti prigionieri e riscosse un forte tributo.\nGiovanni IV cerc\u00f2 di impedire che Trebisonda facesse la fine di Costantinopoli (presa dagli ottomani tre anni prima, nel 1453) stringendo delle alleanze: diede in sposa sua figlia a Uzun Hasan, khan degli Ak Koyunlu, in cambio della promessa di proteggere la citt\u00e0; ottenne inoltre la protezione degli emiri di Sinope e Karamania, e del re e dei principi di Georgia. Dopo la morte di Giovanni, gli succedette il fratello Davide II, che cerc\u00f2 l'appoggio di varie potenze europee in chiave anti-ottomana, alimentando le voci di oscuri piani e complotti dei Turchi per la conquista di Gerusalemme.\nMaometto II, venuto a sapere di queste trattative, prese come una provocazione la richiesta di Davide II di rimuovere il tributo imposto al suo predecessore. La risposta ottomana giunse nell'estate del 1461: partito da Bursa alla testa di un'imponente armata, Maometto II dapprima si diresse verso Sinope, il cui emiro si arrese rapidamente, quindi volse a sud attraversando l'Armenia (e nominando ivi egli stesso un capo religioso col titolo di patriarca dei cristiani locali) per neutralizzare i turcomanni di Uzun Hasan. Una volta isolata Trebisonda, Maometto la raggiunse rapidamente prima ancora che gli abitanti venissero a sapere del suo arrivo, e strinse d'assedio la citt\u00e0. Trebisonda resistette un mese prima di arrendersi, il 15 agosto 1461. Alcuni castelli guidarono una resistenza isolata per qualche settimana, ma con la caduta della citt\u00e0 si estinguevano le ultime vestigia dell'Impero romano d'Oriente.\nLinguistica.\nL'impero di Trebisonda prosperava grazie alle miniere d'argento e all'antica via commerciale di Tabriz. In italiano esiste il sostantivo \"\u00abtrebisonda\u00bb\", e la locuzione \"\u00abperdere la trebisonda\u00bb\", significa \"\u00abperdere la rotta\u00bb\" o \"\u00abperdere l'orientamento\u00bb\" (a ricordo del fatto che Trebisonda era un luogo raggiungibile da tutte le rotte che transitavano nel Mar Nero, e quindi un rifugio in caso di tempeste); una spiegazione alternativa si pu\u00f2 trovare nel fatto che Trebisonda fu l'ultima citt\u00e0 bizantina a rimanere indipendente e, una volta persa, determin\u00f2 la caduta definitiva dell'Impero bizantino."}
{"id": "132069", "revid": "327773", "url": "https://it.wikipedia.org/wiki?curid=132069", "title": "Metodo dei volumi finiti", "text": "Il metodo numerico dei volumi finiti \u00e8 un metodo utile nell'integrazione di equazioni differenziali alle derivate parziali. \nTali equazioni vanno integrate in un volume sui cui confini sono imposte le condizioni al contorno.\nL'interno di tale dominio viene quindi suddiviso in tanti volumi elementari, quindi tramite la forma integrale delle equazioni del problema considerato vengono scritte le relazioni che intercorrono tra i vari volumetti confinanti cos\u00ec da poter essere risolte per via numerica con l'ausilio del calcolatore. \nL'approssimazione risiede nel fatto che tali volumetti hanno dimensione finita e non infinitesima.\nEsempio monodimensionale (1D).\nConsideriamo il problema definito dalla seguente equazione alle derivate parziali:\nin cui formula_2 rappresenta la variabile di stato e formula_3 rappresenta il flusso di formula_4. In particolare, assumiamo formula_5 positivo o negativo a seconda della direzione del flusso.\nSe consideriamo l'equazione (1) relativa al flusso di materia attraverso una superficie di area costante, possiamo dividere l'intero dominio spaziale formula_6 in un certo numero di \"volumi finiti\" o \"celle\", individuando con l'indice formula_7 il centro di ogni cella. Per una particolare cella formula_7 possiamo definire il \"volume medio\" di formula_9 al tempo formula_10 e formula_11, come:\ne il \"volume medio\" relativo al tempo formula_13, come:\nin cui formula_15 e formula_16 individuano le posizioni delle facce del flusso uscente ed entrante, relative alla formula_17 cella.\nIntegrando l'equazione (1) rispetto al tempo, otteniamo:\nPer ottenere il volume medio di formula_19 al tempo formula_20, integriamo formula_21 su tutto il volume della cella formula_22 e dividiamo il risultato per formula_22, quindi\nAssumiamo una certa regolarit\u00e0 di formula_5, e che possiamo invertire l'ordine di integrazione. Essendo il flusso normale alla superficie di area unitaria della cella, siccome in una dimensione formula_26, possiamo applicare il teorema della divergenza, sostituendo l'integrale di volume della divergenza con il valore di formula_27 assunto nelle facce formula_28 e formula_16 del volume finito, ovvero:\nin cui formula_31 e formula_32.\nPossiamo inoltre derivare uno schema numerico \"semi-discreto\" per il problema seguente con il centro delle celle indicizzato con formula_33, e utilizzando come indici per i flussi sulle facce formula_34; differenziando la (6) rispetto al tempo otteniamo:\ndove i valori formula_36 dei flussi sulle facce possono essere ricavati da un'operazione di interpolazione o estrapolazione delle medie relative ad ogni cella. \u00c8 da notare che l'equazione (7) \u00e8 esatta per quanto riguarda i volumi medi, nel senso che a tale proposito non \u00e8 stata introdotta, durante la trattazione svolta, nessuna approssimazione."}
{"id": "132070", "revid": "3732", "url": "https://it.wikipedia.org/wiki?curid=132070", "title": "Cassiano di Imola", "text": "\u00c8 patrono principale della diocesi di Imola, e compatrono dell'arcidiocesi di Ferrara-Comacchio e della diocesi di Bolzano-Bressanone; \u00e8 patrono di San Casciano in Val di Pesa, ove ha sede la Collegiata di San Cassiano, di San Casciano dei Bagni, di Macherio, di Trecate, della parrocchia propositurale di Laterina e di Las Galletas a Tenerife.\n\u00c8 patrono degli scrittori assieme a San Giovanni Evangelista, Santa Teresa d'Avila e Francesco di Sales.\nAgiografia.\nStabilitosi a \"Forum Cornelii\", l'odierna Imola, vi insegn\u00f2 grammatica e letteratura. Impart\u00ec ad alcuni suoi allievi anche lezioni di \"ars notoria\", la moderna stenografia. Educatore della giovent\u00f9, non rinunci\u00f2 a comunicare la fede cristiana ai discenti. Alcuni cittadini lo denunciarono al Prefetto come \"autore di una nuova religione\". Processato, gli fu ordinato di rinunciare al proprio credo e di sacrificare agli dei della religione romana. Cassiano rifiut\u00f2 e fu condannato a morte. Il giudice impose ai suoi studenti, come pena per averlo ascoltato, di eseguire la condanna.\nIl martirio di San Cassiano si colloca probabilmente al tempo della persecuzione dei cristiani ordinata dall'imperatore Diocleziano (febbraio 303 - marzo 305). Per lunghi secoli si \u00e8 pensato che il racconto del martirio fosse una tradizione popolare; tuttavia, recenti studi, promossi nell'ambito dell', compiuti da diverse \"\u00e9quipe\" statunitensi ed europee, hanno dimostrato che i fori che si trovano nel cranio del martire sono compatibili con le dimensioni degli stili con cui all'epoca gli studenti incidevano le tavole di cera e con cui sarebbe stato compiuto il martirio.\nOrigini della chiesa imolese.\nLe spoglie del martire furono sepolte nella necropoli cittadina. Quando il cristianesimo divenne \"religio licita\" (Editto di Milano, 313) nel luogo della sepoltura fu eretto un sepolcro in sua memoria. Nel V secolo nello stesso sito fu costruita una basilica intitolata al santo, che divenne la residenza del vescovo d'Imola. \nAndrea Agnello, storico ravennate del IX secolo, ricorda che la basilica fu eretta fuori citt\u00e0, secondo le usanze della cristianit\u00e0 antica, verso ponente, nella localit\u00e0 oggi chiamata Croce Coperta. Attorno ad essa furono innalzate altre costruzioni, tra le quali l'abitazione del vescovo e quella dei canonici che, assieme ad altri fabbricati, costituirono una specie di fortilizio, a cui venne dato il nome di \"Castrum sancti Cassiani\". \nNel 1175 il \"castrum\" fu raso al suolo e le reliquie del martire, riportate all'interno della citt\u00e0, furono collocate nella cripta del Duomo di Imola a lui dedicato, dove si trovano tuttora.\nFonti agiografiche.\nLe notizie pi\u00f9 antiche sono riferite dal poeta latino Prudenzio, all'inizio del V secolo (\"Peristephanon\", IX). Nel suo viaggio verso Roma, Prudenzio si ferm\u00f2 a Forum Cornelii. Durante una visita ai luoghi sacri della citt\u00e0 racconta di aver visto una pittura raffigurante un uomo nudo circondato da ragazzi che infierivano contro di lui con degli stili; il custode del luogo gli spieg\u00f2 che si trattava del martire Cassiano. Prudenzio vener\u00f2 le spoglie del martire, custodite in un sarcofago al di sopra del quale erano raffigurati alcuni episodi del suo martirio. Nella sua celebre raccolta di poesie dedic\u00f2 i seguenti versetti a Cassiano martire:\nNel secolo XI un anonimo tirolese scrisse una \"Vita et gesta Cassiani, Ingenuini et Albuini episcoporum\", in cui Cassiano era descritto come l'apostolo di Sabiona che, catturato dai pagani ed esiliato ad Imola, vi fu costretto ad esercitare la professione di maestro di scuola e vi sub\u00ec il martirio narrato da Prudenzio.\nDi Cassiano rimangono due gruppi di \"passiones\" (martirii), l'uno dipendente in tutto da Prudenzio, l'altro dai \"Gesta Sancti Cassiani, Ingenuini et Albuini\" (Bibliotheca hagiographica latina 241, 1627, 4273).\nL'opera agiografica pi\u00f9 recente sul santo imolese \u00e8 \"Divo Cassiano - il culto del santo martire patrono di Imola, Bressanone e Comacchio\", Diocesi di Imola, 2004.\nCulto.\nIl luogo del martirio di Cassiano divenne meta di pellegrinaggio sin dall'antichit\u00e0. Si ritiene che sul luogo di sepoltura di San Cassiano sia stata edificata una chiesa gi\u00e0 tra IV e V secolo. Il sepolcro fu visitato da Prudenzio agli inizi del V secolo. La Chiesa fiss\u00f2 il giorno di commemorazione del santo al 13 agosto.\nSan Pietro Crisologo (\u2020 450), vescovo di Ravenna, ebbe una particolare devozione verso il martire suo conterraneo, tanto da desiderare di essere sepolto vicino alle sue spoglie. L'immagine di san Cassiano fu raffigurata a Ravenna nella cappella detta di San Crisologo e nella teoria dei santi in Sant'Apollinare Nuovo. Da Ravenna la devozione si diffuse dapprima a Comacchio, poi si espanse nelle regioni a nord del Po lungo i territori rimasti sotto la dominazione bizantina, sottratti all'espansione longobarda. Intorno alla met\u00e0 del V secolo il culto di San Cassiano \u00e8 attestato anche a Milano. Papa Simmaco (498-514) dedic\u00f2 in onore di Cassiano un altare a Roma, nel mausoleo a sinistra della basilica di San Pietro, trasformato nella chiesa di Sant'Andrea. A Pavia il vescovo Ennodio, nel VI secolo ripose sue reliquie in una chiesa della citt\u00e0. \nNell'Italia alpina, il culto di San Cassiano, una volta radicatosi, si \u00e8 conservato fino ad oggi. In Tirolo Cassiano fu oggetto di un culto speciale, tanto che gli fu dedicata la cattedrale; quando nel X secolo la sede episcopale fu trasferita a Bressanone, il nuovo Duomo di Bressanone fu dedicato a San Cassiano e a Sant'Ingenuino. Una chiesa intitolata a San Cassiano si trova anche a Percha, in val Pusteria e a Zone, nelle Prealpi Lombarde. Inoltre va segnalato l'Eremo di San Cassiano a Lumignano di Longare (VI). Al di l\u00e0 delle Alpi, esiste un'antica chiesa dedicata a San Cassiano ad Innsbruck (Austria) ed a Ratisbona (Baviera).\nIl 13 agosto 1577 nacque l'usanza di portare in processione dal Duomo fino alla chiesa di Croce Coperta (vicino al luogo in cui avvenne il martirio del santo) il suo reliquiario. Tale tradizione fu abrogata nel 1914 dal vescovo Paolino Tribbioli.\nDal 1712 esce a Bressanone ogni anno il \"St. Kassian Kalender\", un calendario di oltre 400 pagine che raccoglie informazioni storiche, ma anche ricette, poesie e informazioni sul territorio, con l'obiettivo di \u00abpromuovere la venerazione a San Cassiano, presentato come maestro e patrono degli educatori, e in genere la devozione popolare\u00bb.\nDal 2022 \u00e8 tornato ad essere il patrono di Piuro (SO).\nLe reliquie.\nLe reliquie principali del santo sono il braccio e la colonna su cui fu martirizzato. \nNel 1085 (, nel 1075) fu rinvenuta per caso a Imola una colonna in un terreno: su di essa furono trovate tracce del sangue del santo. A pochi metri dal luogo vi era il pretorio dove fu ucciso Cassiano. La reliquia fu conservata per secoli nella chiesa parrocchiale dei Santi Bartolomeo e Cassiano in Croce Coperta di Imola, nel cui territorio si trovava il luogo del rinvenimento. Tra il 1400 e il 1410 fu realizzato il reliquiario contenente il braccio, in argento inciso e rame dorato, realizzato da Jacopo di Michele, conservato nel Duomo di Imola. Sul reliquiario sono incisi: gli stemmi di Lippo Alidosi (figlio di Bertrando) e della casa Alidosi, il martirio del santo e la preghiera di san Pier Crisologo.\nNel 1684 quattro frammenti della colonna furono inviati a Bressanone. \nL'ultima ricognizione delle reliquie del santo \u00e8 stata effettuata il 13 maggio 2003."}
{"id": "132074", "revid": "1543377", "url": "https://it.wikipedia.org/wiki?curid=132074", "title": "Video meliora proboque, deteriora sequor", "text": "La locuzione latina Video meliora proboque, deteriora sequor \u00e8 traducibile in italiano come: \"Vedo il meglio e l'approvo, ma seguo il peggio\". I versi sono contenuti nelle \"Metamorfosi\" di Ovidio, pronunciati da Medea, la quale, pur conoscendo i suoi obblighi nei confronti del padre e della patria, decide di trasgredirli per amore di Giasone.\nQueste parole indicano la debolezza dell'essere umano, il quale, pur conoscendo ci\u00f2 che \u00e8 giusto, non riesce a seguirlo.\nSuccesso e rielaborazioni.\nI versi di Ovidio sono stati successivamente ripresi e rielaborati dal Petrarca: \"Et veggio 'l meglio et al peggior m'appiglio\"; da Matteo Maria Boiardo: \"Ch'io vedo il meglio ed al peggior m'appiglio\" e dal Foscolo: \"Conosco il meglio ed al peggior mi appiglio\".\nSi trova una rielaborazione di questi versi anche fuori dall'ambito poetico, in Paolo di Tarso: \"Io so infatti che in me, cio\u00e8 nella mia carne, non abita il bene; c'\u00e8 in me il desiderio del bene, ma non la capacit\u00e0 di attuarlo; infatti io non compio il bene che voglio, ma il male che non voglio.\"\nAnche Sant'Agostino, nel \"De natura et grazia\" (67,81), scrive: \"vede quello che esige la rettitudine delle azioni e lo vuole e non riesce a farlo\".\nIl verso, inoltre, \u00e8 anche citato nel \"Saggio sull'intelletto umano\" di John Locke, nel celebre capitolo XXI, \"Sul potere\". \nAnche Spinoza cita il passo di Ovidio, nella parte IV dell'Ethica.\nIl verso \u00e8 reperibile anche ne \"I nuovi saggi dell'intelletto umano\" di Leibniz (libro II, cap 21, par. 35) nel contesto della spiegazione di cosa Leibniz intenda per \"pensieri sordi\"; e nella \"Confessio Philosophi\". \nIl passo viene utilizzato anche da Thomas Hobbes, nel suo Libert\u00e0 e Necessit\u00e0. \nNella psicologia sociale.\nSecondo Elster la massima designa il concetto di \"akrasia\", cio\u00e8 un'irrazionale \"impazienza di godere\" simboleggiata mitologicamente dal desiderio di Ulisse di ascoltare il canto delle sirene.\nIl verso ovidiano \u00e8 stato utilizzato sia per descrivere delle pulsioni psicologiche individuali, anche in letteratura, sia per spiegare il fenomeno della ripulsa in ambiti sociali in cui la conoscenza dovrebbe spingere ad un comportamento razionale."}
{"id": "132076", "revid": "484362", "url": "https://it.wikipedia.org/wiki?curid=132076", "title": "Vires acquirit eundo", "text": "La locuzione latina Vires acquirit eundo, tradotta letteralmente, significa \"acquista le forze camminando\" (Virgilio, Eneide, IV, 175).\nVirgilio parla qui della fama, che tanto pi\u00f9 cresce quanto pi\u00f9 si diffonde. In modo analogo, un proverbio italiano dice: \"Acquista fama e dormi\", intendendo che penser\u00e0 la fama di ciascuno a fare i suoi interessi."}
{"id": "132079", "revid": "9416", "url": "https://it.wikipedia.org/wiki?curid=132079", "title": "Fault-tolerance", "text": ""}
{"id": "132080", "revid": "484362", "url": "https://it.wikipedia.org/wiki?curid=132080", "title": "Vivit sub pectore vulnus", "text": "La locuzione latina Vivit sub pectore vulnus, tradotta letteralmente, significa \"la ferita sanguina nell'intimo del cuore\" (Virgilio, Eneide, IV, 67).\nIl poeta commenta gli esiti della passione di Didone per Enea (paragonata a una cerva ferita a morte, che continua a trascinare \"l'asta mortale\"), passione dolorosa che la condurr\u00e0 alla disperazione e al suicidio. Si cita a proposito di passioni forti, violente, che lasciano un'impronta indelebile."}
{"id": "132082", "revid": "169529", "url": "https://it.wikipedia.org/wiki?curid=132082", "title": "Volenti non fit iniuria", "text": "La locuzione latina Volenti non fit iniuria, tradotta letteralmente, significa \"a chi acconsente, non si fa ingiuria\".\nQuesto principio di diritto nega l'esistenza dell'offesa quando una persona ha consentito ad un'azione. Chi consente, non ha pi\u00f9 diritto di lamentarsi. \nDiritto penale.\nIn diritto penale la locuzione, espressa anche con l'espressione \"nulla iniuria in volentes\", rappresenta una causa di giustificazione, codificata all'art. 50 del codice penale italiano secondo cui \"non \u00e8 punibile chi lede o pone in pericolo un diritto con il consenso della persona che pu\u00f2 validamente disporne\"."}
{"id": "132084", "revid": "281901", "url": "https://it.wikipedia.org/wiki?curid=132084", "title": "Vox populi, vox Dei", "text": "Vox populi, vox Dei, \u00e8 una locuzione latina che tradotta letteralmente significa: \"voce di popolo, voce di Dio\". Viene fatta impropriamente risalire alla \"Bibbia\" (\"Libro di Isaia\", ), dove ha significato di tipo invocativo, diverso da quello poi attribuito.\nOrigine.\nIl passo biblico dice (tradotto): \u00abUna voce! Un tumulto sale dalla citt\u00e0, una voce esce dal Tempio! \u00c8 la voce del Signore; egli ricompensa i suoi nemici secondo le loro azioni.\u00bb (\"Libro di Isaia\", ).\nQuesto antico proverbio stabilisce la verit\u00e0 di una cosa, quando il popolo \u00e8 concorde nell'affermarla: per questo si attribuisce comunemente il marchio della verit\u00e0 ai proverbi coniati dall'esperienza e dalla logica popolare. Si ripete in adunanze, quando la maggior parte dei convenuti \u00e8 d'accordo su un dato argomento.\nNella forma abbreviata, \"vox populi\", viene correntemente utilizzata per riferirsi a convinzioni condivise da molte persone. \nLa locuzione, nella sua accezione odierna, compare per la prima volta in Alcuino (\"Capitulare Admonitionis ad Carolum IX\" [1,376 Baluzio]).\nLo stesso Alessandro Manzoni usa molto spesso questa locuzione nel suo pi\u00f9 famoso romanzo, i \"Promessi Sposi\", come nel caso della folla che mette a ferro e fuoco Milano.\n\"Vox Populi\" \u00e8 anche il titolo di un racconto breve dello scrittore francese Auguste de Villers de l'Isle-Adam."}
{"id": "132085", "revid": "484362", "url": "https://it.wikipedia.org/wiki?curid=132085", "title": "Vulgare amici nomen, sed rara est fides", "text": "La locuzione latina Vulgare amici nomen, sed rara est fides, tradotta letteralmente, significa \"frequente il nome di amico, ma la fedelt\u00e0 \u00e8 rara\" (Fedro).\nUn tale vedendo la casetta che Socrate s'era fatto costruire chiese: \"Come mai tu, uomo s\u00ec celebre, ti accontenti di una casa cos\u00ec piccola?\" \"Volesse il cielo, rispose il filosofo, che io trovassi tanti amici da riempirla!\" .\nIn tanti si professano amici, ma la fedelt\u00e0 nell'amicizia \u00e8 molto rara."}
{"id": "132090", "revid": "22828", "url": "https://it.wikipedia.org/wiki?curid=132090", "title": "S\u014dka Gakkai", "text": ""}
{"id": "132093", "revid": "123449230", "url": "https://it.wikipedia.org/wiki?curid=132093", "title": "San Maurizio al Lambro", "text": "San Maurizio al Lambro (\"San Maurizzi\" in monzese) \u00e8 una frazione di Cologno Monzese, in provincia di Milano, e sorge al confine con i comuni di Brugherio, Monza e Sesto San Giovanni.\nIn origine il borgo si chiamava Albairate (anno 830 d.C. il nome Albairate fa la sua prima comparsa in un documento ufficiale) cambiato poi in Malnido in seguito al dominio del Barbarossa (nel 1350 il nome Malnido fa la sua prima comparsa in un documento ufficiale). Il Barbarossa, accampatosi lungo le rive del Lambro durante le sue battaglie ad Albairate, fu rovinato dalle acque del fiume in piena che gli fecero riportare perdite di vettovaglie ed armi e si narra che esclam\u00f2:\nDopo varie richieste fatte dal primo parroco Don Luigi Tagliabue alle autorit\u00e0 competenti con motivazioni specifiche sul nome Malnido: \"1-Perch\u00e9 tale denominazione \u00e8 poco simpatica e di origine oscura. 2-Per attuare il desiderio espresso dal Beato Cardinale Andrea Carlo Ferrari nella Visita Pastorale del 1916. 3-Perch\u00e9 San Maurizio \u00e8 il Patrono della Fraz. lambita dal fiume Lambro\". Con Regio Decreto 18 febbraio 1930 la frazione cambi\u00f2 la sua denominazione da Malnido a San Maurizio al Lambro.\nL'area, dall'inizio del Novecento ad oggi, \u00e8 stata modificata in base alla crescita demografica ed economica dovuta alle industrie presenti.\nIl piccolo borgo rurale \u00e8 diventato un paese di molte migliaia di abitanti, per lo pi\u00f9 operai del sud dell'Italia immigrati al nord, facendo nascere nuovi quartieri residenziali.\nFino al 1866 Malnido era frazione di Moncucco; in tale anno, con la soppressione di tale comune, divenne frazione di Cologno.\nChiesa di San Maurizio al Lambro.\nI lavori di costruzione della nuova chiesa parrocchiale iniziarono 19 marzo 1905, e l'edificio venne benedetto dal cardinale Andrea Carlo Ferrari il giorno 5 agosto 1906, festa della \"Madonna della Neve\" a cui la chiesa \u00e8 dedicata (il Patrono \u00e8 San Maurizio).\nLa costruzione del campanile, con un'altezza di 26 metri, venne iniziata nel 1906 ed ultimata nel 1907. Su di esso alla vigilia di Natale del 1913 per iniziativa dell'Amministrazione comunale fu collocato l'orologio. Ospita 5 campane in Lab3: le quattro pi\u00f9 grosse sono state fuse dai F.lli Ottolina di Seregno nel 1906, mentre la pi\u00f9 piccola venne aggiunta nel 1931, sempre dai medesimi.\nFu ampliata nel 1939.\nNel 1950, fu sostituito il vecchio altare di legno con uno nuovo in marmo che a sua volta \u00e8 stato sostituito con quello attuale nel 1983.\nIl 28 settembre 1950 in seguito ai lavori di ampliamento della Chiesa l'allora cardinale Alfredo Ildefonso Schuster consacr\u00f2 la chiesa ed il suo nuovo altare.\nPer il centenario dalla sua inaugurazione, il 23 settembre 2006, l'arcivescovo di Milano Dionigi Tettamanzi, celebr\u00f2 una messa, alla quale erano presenti le massime autorit\u00e0 di Cologno Monzese ed alcuni preti originari di San Maurizio.\nSuore Misericordine di San Gerardo.\nNel 1927 don Luigi Tagliabue istitu\u00ec l'asilo parrocchiale, dapprima la struttura venne affidata alle Suore Mantellate Serve di Maria che fecero il loro ingresso il 1\u00ba dicembre dello stesso anno e rimasero a San Maurizio sino al 25 settembre 1941, quando furono sostituite dalle Suore Misericordine di Monza, istituite dal beato Luigi Talamoni, e da allora continuano il loro umile e prezioso servizio per la comunit\u00e0 e la gente di San Maurizio al Lambro.\nIl 24 marzo 2013 Domenica delle Palme alla presenza del Parroco, delle Autorit\u00e0 civili \u00e8 religiose venne inaugurata la Nuova Croce sita in via Garibaldi. Gi\u00e0 ne esisteva una in precedenza dal 1961 che ricordava le Sante Missioni svolte in quell'anno in paese e benedetta dall'allora Cardinale Giovanni Battista Montini, poi papa Paolo VI. Nei lavori di ristrutturazione, dopo una raccolta fondi pubblica, curata dal \"Comitato Madonna del Bivio Beato Talamoni\" venne inaugurato il monumento a ricordo del beato Luigi Talamoni e alle sue Suore a cui la Nuova Croce \u00e8 dedicata, ricordando la missione che esse svolgono verso gli ammalati con la cura a domicilio e l'asilo \"Casa dei Bambini\", da 72 anni.\nMadonna del Bivio.\nSi trova in una nicchia o \"pubbia\" in via Filzi angolo via Toti, questa antica statua ritrae la Vergine Immacolata denominata Madonna del Bivio perch\u00e9 veglia sul crocevia principale del paese dal 1892. La via Filzi \u00e8 la strada che porta dal paese al fiume Lambro al punto dove spesso esonda; inoltre sotto di essa ogni giorno passano bambini, adulti o sostano gli anziani presso la piazzetta dove l'effigie \u00e8 collocata. Di recente \u00e8 stata restaurata tramite una raccolta fondi pubblica curata da persone volontarie e da questa esperienza \u00e8 nato il \"Comitato Madonna del Bivio\". La statua \u00e8 stata benedetta ed inaugurata il giorno 23 dicembre 2012.\nCuriosit\u00e0.\nNel 1946 si costituiscono in Cooperativa il Circolo Famigliare e il Circolo Cattolico, il primo \u00e8 ancora tutt'oggi in attivit\u00e0.\nIl Circolo Cattolico si \u00e8 sciolto circa 15 anni fa e al suo posto fu aperto un bar trattoria ora chiuso.\nLa Falck.\nQui ebbe parte della sua sede, sconfinando dall'adiacente Sesto San Giovanni, una delle pi\u00f9 importanti industrie siderurgiche italiane: la Falck.\nLe Acciaierie Falck fecero costruire un ponticello di legno, chiamato \u201cpuntesela\u201d, per permettere agli operai che abitavano al di l\u00e0 del Lambro di raggiungere gli stabilimenti\u201d. Sostituito poi nel 1933 con un nuovo ponte in ferro costruito un po' pi\u00f9 a valle.\nCollegamenti esterni.\nParrocchia San Maurizio - Sito ufficiale"}
{"id": "132097", "revid": "709565", "url": "https://it.wikipedia.org/wiki?curid=132097", "title": "Accelerazione di gravit\u00e0", "text": "L'accelerazione di gravit\u00e0, o \"accelerazione gravitazionale\" \u00e8 l'accelerazione che un corpo o punto materiale subisce quando \u00e8 lasciato libero di muoversi in caduta libera in un campo gravitazionale. \nDi solito si studia il valore che ha questa accelerazione sul suolo terrestre, che costituisce uno standard per le applicazioni tecniche pi\u00f9 diffuse. Si pu\u00f2 misurare in moltissimi modi, e si pu\u00f2 derivare dai valori dei parametri che compaiono in leggi fisiche pi\u00f9 generali, come la legge di gravitazione universale.\nValore utilizzato.\nPer avere un'idea della grandezza o meno di un valore di accelerazione, si usa confrontarla con il valore di accelerazione che il campo gravitazionale terrestre provoca sugli oggetti che si trovano superficie terrestre. Infatti tutti gli uomini, gli animali, le piante e gli oggetti sulla Terra sono sottoposti a questa accelerazione.\nPer questo parametro \u00e8 stato fissato un valore convenzionale, che nelle unit\u00e0 di misura del Sistema Internazionale risulta pari a:\nNotevolmente, questa scelta sul valore della costante \u00e8 rimasta invariata dalla terza Conf\u00e9rence g\u00e9n\u00e9rale des poids et mesures nel 1901.\nIl valore standard di cui sopra \u00e8 indicato con formula_2 o formula_3, talvolta anche con formula_4, e viene spesso impropriamente riportato tra le costanti \"fisiche\", per quanto sia pi\u00f9 propriamente una costante tecnica, o costante definita (in inglese: \"defined constant\").\nIl simbolo deve essere scritto con formula_5 minuscolo per distinguerlo dalla costante gravitazionale formula_6 che compare nell'equazione di Newton.\nQuando si valuta per esempio l'effetto di accelerazioni importanti su persone e strutture, per esempio nei terremoti, \u00e8 un'ottima consuetudine rapportare il valore ottenuto con questo valore standard esatto.\nSi tratta di un valore medio, che approssima il valore dell'accelerazione di gravit\u00e0 presente al livello del mare a una latitudine di 45,5\u00b0. Il valore dell'accelerazione di gravit\u00e0 sulla superficie terrestre (formula_5) in effetti varia molto leggermente attorno al valore formula_2 a seconda del luogo. In particolare \u00e8 influenzato dalla latitudine e dall'altitudine, ma viene influenzato per esempio anche dal tipo di rocce sottostanti.\nL'accelerazione di gravit\u00e0 \u00e8 misurabile semplicemente guardando un corpo in caduta libera, trascurando la resistenza dell'aria.\nIl vettore dell'accelerazione di gravit\u00e0 terrestre ha sempre la direzione verticale ed \u00e8 orientato verso il centro della Terra.\nVariazioni locali della gravit\u00e0 terrestre.\nL'effettiva accelerazione che la Terra produce su un corpo in caduta varia al variare del luogo in cui questa \u00e8 misurata.\nIl valore dell'accelerazione aumenta con la latitudine per due ragioni:\nLa combinazione di questi due effetti rende il valore di formula_5 misurato ai poli circa lo 0,5% pi\u00f9 grande di quello misurato all'equatore.\nIl valore di formula_5 cui \u00e8 sottoposto un corpo che si trova in aria ad altezza formula_12 sul livello del mare \u00e8 calcolabile con la \"formula tecnica\" (che contiene cio\u00e8 delle implicite unit\u00e0 di misura):\ndove:\nL'ultimo termine, h \u00e8 una correzione dovuta all'altezza.\nSe il corpo \u00e8 sulla verticale della terraferma, viene aggiunta un'ulteriore correzione dovuta alla maggiore massa di un volume di terra rispetto all'acqua; tale maggiore massa pu\u00f2 essere approssimata con una superficie orizzontale infinita dando luogo a un fattore di correzione (la \"correzione di Bouguer\", si veda Anomalia di Bouguer) pari a formula_19 volte la massa per unit\u00e0 di area, ovvero m3\u00b7s-2\u00b7kg\u22121.\nLa gravit\u00e0 al di sotto della superficie terrestre viene invece calcolata sottraendo dalla massa totale della Terra la massa del guscio esterno al punto di misurazione. La forza di gravit\u00e0 diminuisce progressivamente all'aumentare della profondit\u00e0 e al centro della Terra \u00e8 zero perch\u00e9 l'intera massa del pianeta attira il corpo in tutte le direzioni attorno a esso.\nAnche variazioni locali nella composizione delle rocce e delle superfici possono alterare localmente l'accelerazione di gravit\u00e0; queste anomalie sono generalmente misurate e mappate.\nGravit\u00e0 terrestre in Italia.\nVista la necessit\u00e0 di avere valori accurati per bilance di precisione usate nel territorio Italiano sono presenti valori medi misurati per ogni provincia Italiana.\nApplicazioni.\nLa costante di accelerazione gravitazionale terrestre trova inoltre grande impiego dal punto di vista fisico nello studio dei comportamenti dei corpi sottoposti a certe condizioni.\nFattore di carico.\nL'accelerazione standard formula_2 \u00e8 spesso usata come unit\u00e0 di misura tecnica. Non \u00e8 in effetti una unit\u00e0 di misura accettata dal Sistema internazionale, ma \u00e8 molto comoda nella quotidianit\u00e0 per dare un'idea pratica della grandezza di una accelerazione. \nIn questo contesto il parametro tecnico \"formula_2\" viene indicato semplicemente con la lettera \"g\", e utilizzata come unit\u00e0 di misura tecnica. Veniva in passato chiamata dai tecnici anche con l'espressione impropria di \"forza g\". Viene impiegata cos\u00ec anche in campo aerospaziale, per esprimere le accelerazioni alle quali sono sottoposti i velivoli, i veicoli spaziali e gli eventuali passeggeri.\nCon l'espressione colloquiale forza\u00a0g utilizzata in aeronautica ci si riferisce invece al fattore di carico lungo l'asse verticale di un aeromobile, unit\u00e0 di misura delle accelerazioni a cui astronauti e piloti sono soggetti, moltiplicato per l'accelerazione di gravit\u00e0 terrestre, con simbolo appunto \"g\".\nLa forza\u00a0g non va quindi confusa con l'accelerazione di gravit\u00e0 sulla superficie terrestre. Nonostante il nome, non \u00e8 una forza, ma una accelerazione; sebbene, nei casi di cui sopra sia una accelerazione relativa al riferimento considerato, determina una forza fittizia (es. la forza centrifuga). \nIn questo contesto, quando ci si riferisce a \"1\u00a0g\" si indica un'accelerazione pari all'accelerazione di gravit\u00e0 media misurata sulla Terra, che vale 9,80665\u00a0m\u00b7s-2.\nUna persona normale mediamente riesce a sopportare accelerazioni verticali di circa 5\u00a0g positivi e 2\u00f73\u00a0g negativi. \nPer g positivo si intende una accelerazione che produce lo stesso effetto soggettivo causato dalla gravit\u00e0 terrestre su un soggetto in posizione eretta; questo effetto \u00e8 prodotto da una accelerazione nel senso che va dai piedi verso la testa, quindi di senso contrario alla forza di gravit\u00e0 cui si \u00e8 soggetti stando in piedi. Per g negativi si intendono accelerazioni ed effetti soggettivi di senso inverso. I g positivi, quindi, causano il deflusso del sangue dalla testa verso i piedi, i negativi viceversa. Si calcola che un'accelerazione di 5\u00a0\"g\", se prolungata per vari secondi, provochi perdita di conoscenza e valori superiori possono danneggiare il corpo umano anche mortalmente, se non adeguatamente protetto.. A valori critici di g negativi infatti uno dei primi effetti \u00e8 che il campo visivo diventa rosso, a causa del maggiore apporto di sangue nei capillari nei globi oculari dovuta all'aumento della pressione sanguigna. \nCon la combinazione di speciali tute anti-g e di forze applicate ai muscoli per tenerli in tensione, entrambi con lo scopo di ridurre il deflusso sanguigno dal cervello, i piloti moderni possono sopportare oltre 10\u00a0\"g positivi\" (100\u00a0m\u00b7s-2). La resistenza a \"g negativi\" rimane invece molto inferiore, e comunque nell'intervallo fra i 2 e i 3\u00a0\"g\".\nL'accelerazione standard g0 \u00e8 usata anche in campo automobilistico. In particolare, si usa per esprimere le accelerazioni che agiscono sul veicolo in curva, accelerazione, frenata, e per l'analisi delle collisioni.\nMisurazione.\nL'accelerazione di gravit\u00e0 sulla Terra si pu\u00f2 anche misurare localmente in modo indiretto servendosi di un pendolo, a patto che ci si limiti a misurare il periodo T del pendolo stesso per piccole oscillazioni. Per le piccole oscillazioni, infatti, vale la formula del pendolo \"matematico\" (il pi\u00f9 semplice):\nformula_22\nda cui si ricava:\nformula_23\ndove:\nCalcolo deduttivo.\nIn fisica il valore di g \u00e8 deducibile come un caso particolare dalla legge della gravitazione universale.\nIl valore dell'accelerazione corrisponde infatti al prodotto di alcuni dei termini nell'equazione di gravitazione:\nInserendo i valori della costante di gravitazione universale formula_6, della massa, e del raggio della Terra si ottiene infatti:\nQuesta \u00e8 una buona approssimazione del valore medio dell'accelerazione di gravit\u00e0 formula_5, ma si vede subito che non \u00e8 il valore che si \u00e8 scelto come standard. Le differenze del valore appena calcolato col valore standard sono dovute a diversi fattori, tra cui:"}
{"id": "132105", "revid": "1318658", "url": "https://it.wikipedia.org/wiki?curid=132105", "title": "Primitivismo", "text": "Il primitivismo o anarco-primitivismo \u00e8 un insieme di correnti culturali moderne che individuano la \u00abvera dimensione dell'essere umano e della societ\u00e0\u00bb nell'abbandono della modernit\u00e0 e nel ritorno ad uno stile di vita primitivo.\nOrigini.\nUno dei precursori di queste teorie fu il filosofo svizzero Jean-Jacques Rousseau, che indic\u00f2, nel \"Discorso sulle scienze e le arti\" e in altre opere, lo \"stato di natura\" come lo stato felice dell'umanit\u00e0 e l'eccessiva modernizzazione della cultura e dell'uomo come l'origine delle diseguaglianze e dell'infelicit\u00e0.\nUna delle pi\u00f9 famose, spesso considerata la prima delle correnti primitiviste, \u00e8 rappresentata da intellettuali statunitensi come Henry David Thoreau, autore, tra l'altro, di \"Walden, ovvero Vita nei boschi\". Tale libro divenne in un certo senso la \"bibbia\" dei primitivisti e rimane a tutt'oggi il punto di riferimento per una categoria del pensiero anarchico detta anarchismo primitivista o anarco-primitivismo. Il pensiero di Thoreau era basato sul rifiuto generale della svolta mercantile dell'economia statunitense e la sua proposta consisteva in un ritorno generalizzato ad una vita semplice ed austera, che rifiutasse tutto il progresso considerato superfluo. Pi\u00f9 tardi, Thoreau scrisse \"Disobbedienza civile\", libro al quale lo stesso Gandhi ammetteva di essersi ispirato, completando il panorama ideologico del primitivismo: pacifismo, rifiuto della modernit\u00e0, vita austera e vicina alla natura.\nSviluppi recenti.\nUno dei pi\u00f9 noti pensatori primitivisti \u00e8 John Zerzan, che, con i suoi scritti, ha fortemente influenzato il pensiero e l'anarchismo primitivisti degli ultimi anni. Egli auspica un ritorno ad uno stato preagricolo e nomade o seminomade, individuando appunto nell'agricoltura e nell'allevamento (oltre che nel rituale e nella cultura simbolica) le cause storiche della divisione del lavoro, della gerarchia, delle guerre, della schiavit\u00f9 e dell'alienazione. \u00c8 del resto accettato da alcuni antropologi che le societ\u00e0 dei cacciatori-raccoglitori siano egualitarie, prive di ruoli sociali rigidi, e che i loro membri godano di molto tempo libero che usano giocando ed oziando. \nJohn Zerzan auspica che in un vicino futuro le citt\u00e0 divengano musei di un'epoca passata che non deve tornare."}
{"id": "132106", "revid": "729019", "url": "https://it.wikipedia.org/wiki?curid=132106", "title": "Esercito Popolare di Liberazione della Jugoslavia", "text": "Esercito popolare di liberazione della Jugoslavia (in cirillico: \u041d\u0430\u0440\u043e\u0434\u043d\u043e\u043e\u0441\u043b\u043e\u0431\u043e\u0434\u0438\u043b\u0430\u0447\u043a\u0430 \u0432\u043e\u0458\u0441\u043a\u0430 \u0408\u0443\u0433\u043e\u0441\u043b\u0430\u0432\u0438\u0458\u0435; in serbo e croato: \"Narodnooslobodila\u010dka vojska i partizanski odredi Jugoslavije - NOV i POJ\"; in sloveno \"Narodnoosvobodilna vojska in partizanski odredi Jugoslavije\", \"Esercito popolare di liberazione e distaccamenti partigiani della Jugoslavia\") era la denominazione assunta durante la seconda guerra mondiale dai partigiani jugoslavi (\"Partizani\"), che, guidati dal capo comunista Josip Broz Tito, svilupparono un grande movimento di resistenza militare contro le potenze occupanti dell'Asse.\nLa resistenza armata dei partigiani jugoslavi si svilupp\u00f2 a partire dal crollo del Regno di Jugoslavia e ottenne crescenti successi; i partigiani, guidati da Tito e da altri capi molto capaci come Ko\u010da Popovi\u0107, Sava Kova\u010devi\u0107, Milovan \u0110ilas e Peko Dap\u010devi\u0107, combatterono con abilit\u00e0 e determinazione non solo contro gli eserciti occupanti tedeschi e italiani ma anche le forze militari collaborazioniste dello Stato Croato, del governo-fantoccio serbo e soprattutto contro le formazioni monarchico-nazionaliste dei cetnici.\nLe forze partigiane comuniste, che assunsero ufficialmente il nome di \"Esercito popolare di liberazione della Jugoslavia\" nel novembre del 1942, furono in grado di resistere nel periodo 1942-1943 alle ripetute offensive degli eserciti dell'Asse; quindi a partire dal crollo dell'Italia nel settembre 1943, estesero progressivamente la loro azione e potenziarono le loro forze grazie anche all'aiuto militare dell'Unione Sovietica e della Gran Bretagna.\nNel periodo finale della guerra i partigiani jugoslavi, equipaggiati finalmente con armi pesanti, divennero sempre pi\u00f9 un esercito regolare che, organizzato in quattro armate con circa 800.000 combattenti, contribu\u00ec in modo decisivo alla liberazione dei territori occupati. Dopo la liberazione di Belgrado nell'ottobre 1944, nella primavera del 1945 le armate dell'Esercito di Liberazione entrarono a Sarajevo, Zagabria e Lubiana e avanzarono fino ai territori contesi di confine con Italia e Austria.\nCostituzione e organizzazione dell'Esercito popolare.\nCrollo e smembramento della Jugoslavia.\nLa Jugoslavia era un obiettivo molto importante per Hitler, . Oltre che dall'invasore tedesco (in Croazia), la Jugoslavia venne invasa dall'esercito italiano (Carniola-Slovenia, Dalmazia e Montenegro), da quello ungherese (Nord-Est Slovenia) e quello bulgaro (Macedonia del Nord).\nCome ringraziamento ai filonazisti croati, gli ustascia, che parteggiavano per Hitler, gli invasori crearono uno stato fantoccio, lo Stato Indipendente di Croazia (NDH), affidandolo ad Ante Paveli\u0107 (denominato \"Poglavnik\"), un estremista nazionalista croato che seppe sfruttare l'avversione che la maggioranza dei suoi connazionali nutriva nei confronti della monarchia serba al potere per provocare il massacro di 750.000 circa tra serbi ed ebrei. La Jugoslavia quindi, oltre che invasa, era smembrata.\nNascita della Resistenza partigiana jugoslava.\nIl Partito Comunista Jugoslavo (KPJ) organizz\u00f2 un comitato militare il 10 aprile 1941 mentre l'invasione delle potenze dell'Asse era appena iniziata, e il 15 aprile diffuse un proclama alla popolazione in cui invitava i cittadini a combattere gli invasori per salvaguardare la libert\u00e0 e l'indipendenza della nazione; durante una riunione tenutasi a Zagabria nel maggio 1941 vennero prese le prime decisioni organizzative. La decisione politica pi\u00f9 importante affermava soprattutto la necessit\u00e0 di ricercare la cooperazione di ogni forza politico-sociale disposta a partecipare ad una lotta intesa come guerra di liberazione nazionale. In un primo momento in realt\u00e0 l'attivit\u00e0 dei comunisti jugoslavi, che seguivano fedelmente le direttive provenienti dall'Unione Sovietica che in questa fase richiedevano di evitare di provocare i tedeschi con attacchi, si limit\u00f2 all'aspetto organizzativo, alla raccolta di armi e munizioni, alla costituzioni delle prime strutture di comando e dei necessari servizi; le azioni militari attive ebbero inizio solo il 22 giugno 1941 dopo l'inizio dell'invasione tedesca dell'Unione Sovietica.\nI comunisti jugoslavi agirono rapidamente e mostrarono energia e capacit\u00e0 organizzativa; il 27 giugno 1941 venne costituito un comando supremo delle formazioni partigiane di liberazione guidato personalmente dal capo del partito, Josip Broz Tito, e il 4 luglio 1941 il Politburo deliber\u00f2 ufficialmente di dare inizio alla lotta armata; infine il 12 luglio venne diramato un nuovo proclama alla popolazione in cui si affermava la necessit\u00e0 di opporsi alla brutale violenza dell'occupante e dei suoi collaboratori interni e di dare inizio alla guerra generale. \nJosip Broz Tito dimostr\u00f2 notevoli qualit\u00e0 di dirigente e di capo militare; abile e determinato, fu in grado di organizzare la guerriglia e di soppiantare progressivamente tutti gli altri capi della resistenza; circondato da luogotenenti disciplinati e fidati, seppe mantenere, grazie al suo carisma personale e alla sua autorevolezza, la guida supremo del movimento resistenziale comunista e costituire una struttura militare efficiente.\nNella prima fase della resistenza il comando supremo delle formazioni comuniste si impegn\u00f2 soprattutto in un'intensa preparazione politica e organizzativa; il partito seppe promuovere una politica efficace che faceva appello all'unit\u00e0 di tutte le etnie jugoslave per la difesa nazionale contro il brutale occupante; inoltre i comunisti affermavano la necessit\u00e0 di un profondo rinnovamento economico e sociale del paese che era cos\u00ec disastrosamente crollato nell'aprile 1941.\nLe formazioni partigiane, reclutate su base territoriale, vennero inizialmente organizzate in quattro tipi di reparti denominati \"gruppi\", \"compagnie\", \"battaglioni\" e \"odred\" che erano distaccamenti formati da un numero di uomini variabile fino a un massimo di 1.500-2.000. Queste unit\u00e0 dipendevano da Comitati militari (\"Vojni Komiteti\") di distretto a loro volta collegati ai Comitati militari presso il comitato centrale del partito; in questa prima fase tutta la struttura militare comunista era diretta dal cosiddetto Quartier generale dei \"Reparti partigiani di liberazione nazionale della Jugoslavia\", \"Narodnooslobodila\u010dki partizanski odredi jugoslavije\", in sigla NOPOJ. Tito era contemporaneamente il capo del partito comunista e il comandante militare supremo dei \"reparti partigiani di liberazione nazionale\".\nDopo tre mesi il partito comunista jugoslavo organizz\u00f2 a Stolice nel settembre 1941 una conferenza organizzativa che, sotto l'impulso di Tito, elabor\u00f2 nuove direttive che stabilirono le caratteristiche fondamentali del movimento partigiano jugoslavo. In questa consulta venne quindi decisa la costituzione in tutto il territorio occupato di \"odred\" guidati da un comandante militare e da un commissario politico e la formazione di un nuovo \"Comando supremo del movimento di liberazione della Jugoslavia\" diretto dal capo dei comunisti jugoslavi. Venne inoltre adottato il distintivo della stella rossa a cinque punte da portare sui copricapi e il saluto con il pugno chiuso; si stabil\u00ec che il termine \"Partigiano\" (\"Partizani\") avrebbe identificato tutti i combattenti e le formazioni del movimento di resistenza; vennero anche emanate rigide disposizioni per la lotta contro i collaborazionisti; si sottoline\u00f2 l'importanza di svilupparela propaganda e il proselitismo; si sottoline\u00f2 anche la necessit\u00e0 di ricercare l'unificazione di tutti i movimenti di resistenza.\nCostituzione delle brigate e delle divisioni.\nIl 7 dicembre 1941 Tito, nel corso di una riunione del Comitato centrale dei comunisti jugoslavi tenutasi a Drenovi, vicino a Novi Varos, analizz\u00f2 in profondit\u00e0 lo sviluppo del movimento di resistenza dei partigiani e afferm\u00f2 la necessit\u00e0 di ampliare le strutture militari e organizzare nuovi reparti. I partigiani attivi sul territorio occupato in questo periodo era circa 80.000 ma dovevano fronteggiare oltre 390.000 truppe di occupazione dell'Asse supportate anche da circa 100.000 uomini delle milizie collaborazioniste croate. In queste condizioni gli \"odred\" (unit\u00e0 delle dimensioni di circa un reggimento) partigiani, piccoli e dispersi sul terreno, non potevano svolgere grandi operazioni attive; venne quindi deciso di costituire la prima formazione organica mobile in grado di agire in modo aggressivo e offensivo. Il 21 dicembre 1941 venne ufficialmente costituita, con due battaglioni montenegrini e altri quattro reparti partigiani giunti dalla Serbia, la 1\u00aa Brigata proletaria d'assalto di Liberazione nazionale (\"Prva proleterska udarna brigada\") di cui assunse il comando il 29 dicembre, Ko\u010da Popovi\u0107 con commissario politico Filip Klijajc \"Fi\u0107a\"; da quel momento il 21 dicembre, che era anche la data di compleanno di Stalin, divenne il giorno di festa del nuovo esercito jugoslavo che in seguito, dopo la rottura post-bellica con l'Unione Sovietica, venne spostato al 22 dicembre. La brigata era formata da circa 1.200 partigiani ben armati con armi automatiche.\nIl 1\u00ba marzo 1942 fu organizzata con quattro battaglioni serbi anche la 2\u00aa Brigata proletaria (\"Druga proleterska udarna brigada\") di cui prese il comando Ratko Sofijani\u0107. Da questo momento lo sviluppo delle forze partigiane su base regolare prosegu\u00ec rapidamente; in primavera si formarono la 3\u00aa brigata del Sangiaccato (\"Tre\u0107a proleterska sand\u017ea\u010dka udarna brigada\") guidata da Vladimir Kne\u017eevi\u0107 Volo\u0111a, la 4\u00aa brigata del Montenegro (\"\u010cetvrta proleterska crnogorska udarna brigada\") comandata da Peko Dap\u010devi\u0107 e la 5\u00aa brigata del Montenegro (\"Peta proleterska crnogorska udarna brigada\") che venne affidata a Sava Kova\u010devi\u0107 che si era distinto nell'insurrezione montenegrina del 1941. Venne prevista anche la costituzione di una brigata dell'Erzegovina, che in agosto divenne la 10\u00aa Brigata d'assalto erzegovese (\"Deseta hercegova\u010dka proleterska udarna brigada\") al comando di Vlado \u0160egrt. Queste formazioni mobili costituirono il nucleo centrale delle forze partigiane e anche l'elemento politicamente pi\u00f9 sicuro del nuovo esercito, dimostrandosi in grado di affrontare in campo aperto le forze nemiche e contemporaneamente di svolgere anche una funzione politica rivoluzionaria. Nel giugno 1942 il comando di Tito poteva disporre di circa 60 battaglioni d'assalto con cui furono progressivamente costituite entro il 1\u00ba novembre 1942 un totale di ventotto nuove brigate.\nNel dicembre 1941 Tito aveva iniziato a potenziare anche la struttura del cosiddetto Comando supremo delle forze partigiane inserendo come capo di stato maggiore e principale consigliere militare Arso Jovanovi\u0107, capitano nel vecchio esercito jugoslavo e gi\u00e0 dirigente dell'insurrezione in Montenegro dell'estate 1941; Arso Jovanovi\u0107 avrebbe mantenuto questo incarico accanto a Tito fino al termine della guerra. I due collaboratori pi\u00f9 importanti di Jovanovi\u0107 erano il colonnello Pavle Ili\u0107 \"Veljko\" e il colonnello Velimir Terzi\u0107, entrambi nominati vice capo di stato maggiore. Nelle sue memorie tuttavia Tito afferma che egli mantenne sempre il totale controllo della direzione strategica della guerra oltre a prendere tutte le decisioni politiche pi\u00f9 importanti.\nIl 1\u00ba novembre 1942 venne prese nuove decisioni che diedero una svolta decisiva all'organizzazione delle forze partigiane; Tito e il comando supremo fecero i passaggi finali per la trasformazione dei distaccamenti sparsi su tutto il territorio in una struttura solidamente organizzata in grado di affrontare in campo aperto gli eserciti dell'Asse. Venne ufficialmente costituito il nuovo \"Esercito Popolare di Liberazione della Jugoslavia\", formato da alcune divisioni mobili e corpi d'armata (\"korpus\") territoriali. Con sei brigate furono costituite il 1\u00ba novembre 1942 a Bosanski Petrovac e a Ti\u010devo le prime due divisioni definite \"proletarie\", la 1\u00aa Divisione proletaria di Ko\u010da Popovi\u0107 e la 2\u00aa Divisione proletaria di Peko Dap\u010devi\u0107; il 9 novembre il Comando supremo form\u00f2 le tre divisioni d'assalto, 3\u00aa Divisione d'assalto, comandata da Pero Cetkovi\u0107, 4\u00aa e 5\u00aa; infine il 22 novembre venne annunciata la costituzione della 6\u00aa, 7\u00aa e 8\u00aa divisione di liberazione nazionale. Queste divisioni si dimostrarono disciplinate, combattive e fortemente motivate ma inizialmente erano deboli numericamente e mancavano di armamenti pesanti; nel tempo vennero continuamente rafforzate e alla fine della guerra si erano trasformate in grandi unit\u00e0 potenti, esperte e equipaggiate con armi moderne. I primi corpi d'armata furono quello bosniaco, costituito il 1\u00ba novembre 1942, e quello croato, formato il 22 novembre 1942; questi cosiddetti \"korpus\" erano inizialmente organizzati su base territoriale per controllare tutte le unit\u00e0 partigiane in azione in una determinata regione; potevano comprendere un numero variabile di divisioni tra due e quattro oltre ad altri \"odred\" autonomi.\nOrganizzazione e armamento dell'Esercito popolare.\nLe forze partigiane inizialmente furono completamente prive di aiuto dall'estero e non potevano contare su rifornimenti o forniture di equipaggiamenti da parte alleata; le forze di Tito fino alla met\u00e0 del 1943 poterono disporre solo di armi, munizioni, equipaggiamenti e divise sottratte ai depositi del vecchio esercito jugoslavo, fornite dai civili o catturate ai nemici. Estremamente grave fu nei primi anni soprattutto il problema della scarsezza delle munizioni disponibili che dovettero essere rigidamente economizzate; i partigiani, a causa della loro carenza di munizioni, divennero per i cetnici i \"trimetak\", i \"tre cartucce\"; altri soprannomi spregiativi erano \"cinque cartucce di Stalin\" o anche \"mezze cartucce di Stalin\".\nA partire dal 23 giugno 1943 finalmente gli Alleati occidentali iniziarono i rifornimenti per via aerea alle formazioni partigiane e quindi il comando supremo dell'esercito popolare pot\u00e9 accrescere le sue forze che salirono a 306.000 uomini e donne. Nel 1944 con l'arrivo anche dei rifornimenti sovietici e il potenziamento degli aiuti occidentali dopo la loro decisione politica di abbandonare il sostegno al movimento cetnico, Tito fu in grado di armare ed equipaggiare oltre 500.000 partigiani e di aprire numerose scuole militari per addestrare i nuovi ufficiali e sottufficiali.\nDal punto di vista organizzativo e tecnico un momento decisivo della storia dell'Esercito Popolare di Liberazione furono gli accordi tra l'alto comando sovietico e i dirigenti jugoslavi nel settembre 1944; Stalin autorizz\u00f2 finalmente ingenti aiuti militari che permisero la trasformazione dei partigiani jugoslavi in un esercito equipaggiato con armi pesanti in grado di affrontare in campo aperto le truppe tedesche. In base agli accordi, 500 uomini dell'Esercito popolare giunsero in Unione Sovietica per essere addestrati come equipaggi per carri armati; inoltre i sovietici garantirono la fornitura di armi e materiali sufficienti per equipaggiare dodici divisioni regolari jugoslave e numerosi istruttori sovietici furono inviati presso le unit\u00e0 partigiane; infine arrivarono le armi moderne: 100.000 fucili, 68.000 fucili mitragliatori, 800 cannoni campali e anticarro, 491 aerei, 65 carri armati.\nL'ultima fase della crescita dell'esercito popolare ebbe inizio nel gennaio 1945 quando il Comando supremo pot\u00e9 disporre di circa 800.000 uomini e donne organizzati in quattro armate regolari equipaggiate con armi pesanti che furono in grado di liberare autonomamente gli ultimi territori occupati. Fin dall'inizio le donne ebbero un ruolo importante nell'esercito partigiano e svolsero un ruolo attivo di combattimento; in linea con le dottrine comuniste si cerc\u00f2 costantemente di evidenziare la parit\u00e0 tra i due sessi; al termine della guerra circa il 10% dei soldati delle forze di liberazione erano donne.\nI partigiani, in particolare nella prima fase della guerra, non potevano disporre di uniformi regolari ma il loro vestiario, proveniente in gran parte dal vecchio esercito o sottratto alle truppe occupanti, era estremamente difforme. Il copricapo pi\u00f9 usato all'inizio erano le vecchie bustine militari dell'esercito regio, le \"\u0161ajka\u010de\", che gradualmente vennero soppiantate, soprattutto in Croazia e Bosnia occidentale, dalla \"triglavka\", e infine dalle bustine sovietiche, la \"pilotka\", ridenominata dagli jugoslavi \"titovka\" in onore del loro comandante; tutti questi berretti esponevano sul davanti le tipiche stellette rosse a cinque punte. Nel primo periodo, dal luglio 1941 al novembre 1942, era impiegato solo un rudimentale sistema di distintivi di grado portati sulla parte superiore della manica sinistra; successivamente fino al maggio 1943 venne studiato un sistema transitorio che venne sostituito dall'ordinamento definitivo che prevedeva distintivi indossati sui polsi di colore bianco per soldati e sottuffuciali e di colore giallo per gli ufficiali.\nLe operazioni dell'Esercito popolare.\nGuerra civile contro i cetnici.\nDopo le brutali offensive tedesche in Serbia orientale della fine del 1941 e inizio 1942 le formazioni partigiane sotto il diretto controllo del Comando supremo di Tito batterono in ritirata verso sud verso l'Erzegovina e il Montenegro dove era in corso dal gennaio 1942 la guerra civile contro i cetnici che ormai collaboravano apertamente con le truppe italiane. Nella seconda met\u00e0 di gennaio 1942 arrivarono in questi territori i partigiani fuggiti da U\u017eice e Rogatica dopo la drammatica \"marcia dell'Igman\". Le formazioni partigiane, disciplinate e combattive ottennero una serie di successi locali; il 20 gennaio 1942 liberarono Fo\u010da che divenne il nuovo quartier generale del Comando supremo di Tito e in poche settimane sconfissero le milizie cetniche. I cetnici in questa fase subirono una serie di sconfitte, nonostante il sostegno dei reparti italiani e dell'esercito croato; il 20 febbraio 1942 i partigiani del cosiddetto \"gruppo d'assalto erzegovese-montenegrino di Vlado \u0160egrt uccisero in un agguato il maggiore Bo\u0161ko Todorovi\u0107 che era l'uomo di fiducia di Mihajlovi\u0107 in Erzegovina. Il 20 marzo 1942 al quartier generale partigiano di Fo\u010da giunse una nuova missione di collegamento britannica guidata dal maggiore Terence Atherton che sembr\u00f2 deciso ad instaurare buoni rapporti con i comunisti; in realt\u00e0 l'ufficiale britannico decise di allontanarsi di nascosto per cercare di entrare in contatto con Mihajlovi\u0107 in Serbia, ma il 22 aprile venne ucciso per rapina da banditi cetnici.\nMentre i partigiani avevano ottenuto una serie di successi in Erzegovina, la situazione era molto critica Montenegro dove Tito decise di inviare Milovan \u0110ilas e Mitar Baki\u0107. Sul territorio montenegrino l'azione repressiva del generale Pirzio biroli era in piena attivit\u00e0; inoltre l'ufficiale italiano aveva rafforzato la collaborazione con i cetnici che, sotto la guida di una serie di capi energici e abili come Bla\u017eo \u0110ukanovi\u0107, Bajo Stani\u0161i\u0107, Djordje La\u0161i\u0107 e Pavle \u0110uri\u0161i\u0107, avevano messo in grande difficolt\u00e0 le formazioni partigiane; in uno scontro a Kola\u0161in contro i cetnici furono uccisi i due famosi capi partigiani montenegrini Bajo Sekuli\u0107 e Budo Tomovi\u0107.\nSul territorio montenegrino inoltre imperversavano le violenze e le atrocit\u00e0 tra le opposte fazioni in lotta; in Montenegro anche i partigiani agirono brutalmente contro avversari e popolazione apparentemente ostile; i comunisti divennero gli \"uomini delle foibe\". Giunto sul posto, \u0110ilas si incaric\u00f2 di rafforzare le unit\u00e0 combattenti, mentre Ivan Milutinovi\u0107 e Blazo Jovanovi\u0107 mantennero il controllo politico; \u0110ilas raggiunse a Gornje Pole il famoso capo partigiano Sava Kova\u010devi\u0107, impegnato un un'aspra lotta contro cetnici e italiani.\nI partigiani ottennero qualche successo conquistando Stolac in febbraio e Bo\u010dac in aprile, ma il nuovo attacco contro Kola\u0161in termin\u00f2 con una pesante sconfitta; le unit\u00e0 partigiane di Peko Dap\u010devi\u0107 riuscirono il 23 aprile 1942 a battere i cetnici nella Gorna Mora\u010da, ma il 16 maggio fu nettamente respinto l'attacco a Kola\u0161in. In seguito Tito critic\u00f2 aspramente \u0110ilas e Milutinovi\u0107 per la sconfitta in Montenegro.\nLa \"lunga marcia\" e la \"repubblica di Biha\u010d\".\nDopo la fine del territorio libero di Fo\u010da, l'evacuazione del Montenegro e la ritirata in Erzegovina, la situazione dei partigiani di Tito era molto difficile, i guerriglieri erano di fronte \"una delle peggiori crisi\" della guerra; ci furono defezioni e alcuni distaccamenti si sciolsero. Tito era tuttavia deciso a perseverare e il 19 giugno 1942, egli comunic\u00f2 la sua decisione di abbandonare il territorio dell'Erzegovina, devastato dalla guerra e privo di risorse economiche, e di trasferire quattro brigate con il quartier generale in Bosnia occidentale dove si sarebbe cercato di costituire un nuovo territorio libero. Le quattro brigate furono inizialmente concentrate sullo Zelen Gora e, insieme ai profughi e ai feriti, il 23 giugno 1942 si misero in cammino, iniziando quella che sarebbe stata conosciuta in seguito come la \"lunga marcia\". I partigiani erano divisi in due gruppi: quello settentrionale sotto il comando di Milovan \u0110ilas e Arso Jovanovi\u0107 con la 2\u00aa e 4\u00aa brigata proletaria, e quello meridionale con la 1\u00aa e 3\u00aa brigata proletaria sotto il controllo diretto di Tito.\nL'inattesa manovra dei partigiani sorprese le forze dell'Asse che non furono in grado di fermare la marcia delle brigate di Tito che sconfissero i cetnici vicino Kalinovik e dal 28 giugno 1942 marciarono rapidamente verso Trnovo dove era concentrato un \"kampfgruppe\" tedesco. I due gruppi partigiani attaccarono all'inizio di luglio la ferrovia strategica Sarajevo-Mostar e quindi attaccarono la citt\u00e0 strategica di Konjic che venne conquistata dai partigiani della 1\u00aa brigata proletaria nella notte del 7-8 luglio 1942.\nDopo questi primi successi, i partigiani si rimisero in movimento sempre divisi in due gruppi per sfuggire ai contrattacchi tedeschi; una brigata partigiana l'11 luglio conquist\u00f2 Gornji Vakuf, mentre il gruppo meridionale il 13 luglio entr\u00f2 a Prozor senza combattere dopo la ritirata della guarnigione croata. Il successivo attacco a Bugojno invece venne respinto il 17 e 20 luglio dalla guarnigione usta\u0161a costituita dagli uomini della fanatica \"legione nera\" (\"Crna Legija\") di Jure Franceti\u0107, protagonista di brutali rappresaglie sulla popolazione civile simpatizzante con i partigiani.\nNonostante il fallimento di Bugojno, le forze partigiane di Tito continuarono l'avanzata; la 2\u00aa brigata proletaria il 31 luglio si avvicin\u00f2 a Kupres, mentre la 1\u00aa proletaria e la 3\u00aa del Sangiaccato marciarono su Livno che venne attaccata la notte del 4-5 agosto 1942. La guarnigione croata venne sconfitta e la citt\u00e0 venne conquistata totalmente entro il 7 agosto. I partigiani fucilarono tutti gli usta\u0161a caduti prigionieri. In questa fase il gruppo di brigate partigiano venne raggiunto anche dai combattenti della 5\u00aa Brigata montenegrina di Sava Kova\u010devi\u0107 che aveva evacuato completamente il Montenegro. Il 11-13 agosto 1942 i partigiani attaccarono Kupres ma gli assalti vennero respinti dalla guarnigione croata.\nI partigiani beneficiano di reclute che aderiscono al movimento di rivolta man mano che esso si muove nel processo di liberazione. Nel Gorski Kotar e in Istria, Joakim Rakovac guida diversi gruppi multietnici di antifascisti alla base titina. Rakovac e il suo gruppo vengono attaccati in un'imboscata dei nazisti nell'istria occidentale, e Rakovac, colpito, muore dissanguato nella neve. Si sospetta, per\u00f2, che il croato d'Istria sia in realt\u00e0 stato eliminato dai titini..\nLe vittorie del 1944.\nL'apporto degli alleati anglo-statunitensi consisteva in rifornimenti di tipo materiale (cibo, medicinali, armi ecc.), mentre i sovietici parteciparono alla liberazione di Belgrado e della Serbia settentrionale con truppe e armamenti. Nonostante ci\u00f2, l'azione dell'armata popolare di liberazione si pu\u00f2 definire un'iniziativa totalmente interna ai popoli della Jugoslavia.\n1945: liberazione e vittoria.\nIl 1\u00ba marzo 1945 l'Esercito Popolare di Liberazione della Jugoslavia venne ufficialmente denominato \"Esercito jugoslavo\" e il successivo 20 marzo diede inizio alle operazioni finali per la liberazione dei territori ancora occupati dai tedeschi. L'esercito mostr\u00f2 grande determinazione per concludere la guerra con la vittoria e diede prova di aver migliorato, grazie soprattutto agli armamenti moderni e ai consiglieri forniti dagli Alleati, le sue capacit\u00e0 operative nella guerra convenzionale. Il 6 aprile 1945 il raggruppamento di forze al comando di Radovan Vukanovi\u0107, costituito dal II Korpus, dal III Korpus e dal V Korpus, liber\u00f2 dopo una dura battaglia la citt\u00e0 di Sarajevo; i tedeschi riuscirono tuttavia con abili contrattacchi a mantenere aperte le comunicazioni della citt\u00e0, evitando l'accerchiamendo e iniziando la ritirata generale verso nord attraverso la Bosnia. Il 12 aprile 1945 finalmente la 1\u00aa Armata di Peko Dap\u010devi\u0107 sfond\u00f2 il fronte dello Srem dopo logoranti combattimenti che costarono perdite altissime ai partigiani jugoslavi; fu la battaglia pi\u00f9 grande combattuta dall'Esercito popolare durante la guerra.\nNelle ultime campagne della guerra nella primavera 1945 entrarono in azione anche le nuove formazioni corazzate dell'Esercito popolare di liberazione; nella cosiddetta corsa per Trieste la Quarta armata di Petar Drapsin disponeva infatti della Prima brigata carri (\"Prva tenkovska brigada\") che era stata equipaggiata in precedenza dagli alleati occidentali con carri leggeri M3 Stuart, veloci ma non molto potenti. Nella Terza armata di Kosta Nad invece, impegnata nel settore di Zagabria, era schierata la Seconda brigata carri (\"Druga tenkovska brigada\"), addestrata e equipaggiata in Unione Sovietica; questa formazione disponeva di carri medi T-34/85. Nel maggio 1945 entrambe le unit\u00e0 presero parte a duri combattimenti; i carri leggeri della Prima brigata percorsero 110 chilometri in appena quindici ore per arrivare al pi\u00f9 presto a Trieste, mentre la Seconda Brigata carri dopo aver partecipato dal 12 aprile allo sfondamento della linea dello Srem, avanz\u00f2 su Zagabria e quindi prosegu\u00ec a sua volta su Trieste dove si congiunse con la Prima brigata.\nBilancio e conclusione.\nSotto le dirette dipendenze del Partito Comunista di Jugoslavia, il Fronte di liberazione fu, nel quadro generale europeo della seconda guerra mondiale, un avvenimento unico. L'unicit\u00e0 consistette nel fatto che l'ex Jugoslavia fu l'unico paese occupato dai nazisti ad aver affrontato e sconfitto l'invasore quasi esclusivamente con le proprie forze e con l'aiuto di formazioni partigiane formate da ex militari e civili italiani come la Divisione Garibaldi e la Divisione Italia.\nLa sinergia fra i partigiani italiani e slavi si incrin\u00f2 con l'avvicinarsi della fine del conflitto, a causa delle diverse vedute in relazione alla sorte dell'Istria e di Fiume e delle questione triestina. Fra i fatti che contribuirono ulteriormente al deterioramento dei rapporti fra le parti vanno anche ricordati gli eccidi perpetrati nei massacri delle foibe.\nAl termine della seconda guerra mondiale l'Esercito Popolare di Liberazione della Jugoslavia era ormai diventato un grande e potente esercito regolare in grado di combattere vittoriosamente contro le forze tedesche e collaborazioniste e di affiancare con pari dignit\u00e0 gli altri eserciti alleati; costituito da quattro armate, diciassette corpi d'armata, cinquanta divisioni, tre battaglioni autonomi e 107 distaccamenti partigiani, era diventato il quarto esercito pi\u00f9 forte degli Alleati in Europa dopo l'Armata Rossa, l'United States Army e il British Army.\nIl nome.\nL'Esercito popolare di liberazione della Jugoslavia era denominato:"}
{"id": "132114", "revid": "363629", "url": "https://it.wikipedia.org/wiki?curid=132114", "title": "Scanner (informatica)", "text": "Lo scanner, in italiano lettore ottico di immagini, \u00e8 una periferica in grado di acquisire in modalit\u00e0 ottica una superficie analogica (fogli stampati, pagine, fotografie, diapositive), di interpretarla come un insieme di pixel, e quindi di ricostruirne la copia fotografica sotto forma di immagine digitale.\nTerminologia.\nIl processo e il prodotto dell'acquisizione sono detti scansione, e il verbo scandire, che descrive per l'appunto l'azione di rilevare e trasmettere i dettagli dell'immagine scandita. Sia il verbo inglese \"to scan\", dal quale deriva il termine \"scanner\", sia il verbo italiano \"scandire\", hanno la medesima origine nel verbo latino \"scandere\". Sono inoltre diffusi alcuni forestierismi storpiati dal linguaggio tecnico di origine inglese, come \"scannerizzare\" o \"scansionare\", meno linguisticamente opportuni., sebbene l'Accademia della Crusca abbia rilevato che sono quelli pi\u00f9 utilizzati in rete.\nFunzionamento.\nIn pratica, lo scanner svolge una funzione esattamente opposta a quella della stampante e, allo stesso tempo, analoga a quella di una fotocopiatrice con la differenza che la copia, in questo caso, non \u00e8 su carta ma digitale.\nTale immagine pu\u00f2 poi essere modificata mediante appositi programmi di fotoritocco o, nel caso di una scansione di un testo, convertita in un documento di testo mediante riconoscimento ottico dei caratteri.\nPer digitalizzare un oggetto, gli scanner utilizzano un \"sensore ottico\" (un occhio, in senso figurativo) sensibile alla luce. Generalmente, vengono adottati due tipi di sensori:\nInoltre, il sensore \u00e8 sempre accoppiato ad un convertitore analogico-digitale dedicato a trasformare l'informazione acquisita in dato digitale.\nScanner di tipo CCD.\nIl sensore ottico di tipo CCD \u00e8 adottato principalmente dagli \"scanner\" a letto piano, da quelli alimentati a foglio, dai modelli manuali e da quelli per le diapositive.\nUn CCD \u00e8 un elemento elettronico composto da minuscoli sensori che genera una differenza elettrica analogica proporzionale all'intensit\u00e0 di luce che lo colpisce. Negli scansionatori a letto piano, i sensori sono disposti su una matrice lineare (che richiede tre passaggi di rilevazione, uno per ciascuno dei tre colori RGB della luce) o su tre matrici lineari su un chip (che permettono la scansione a un solo passaggio).\nDurante la scansione dell'immagine, una luce bianca viene proiettata verso l'oggetto da digitalizzare e la matrice:\nQuesto processo richiede solo una frazione di secondo e viene eseguito per tutta la lunghezza dell'oggetto (per questo motivo, il sensore ottico viene spostato da un meccanismo di trascinamento interno allo scansionatore).\nLa qualit\u00e0 del risultato finale dipende da tre fattori principali:\nScanner di tipo PMT.\nIl sistema di scansione con tubi fotomoltiplicatori PMT (photomultipliers tubes) \u00e8 adottato dagli \"scanner a tamburo\".\nNonostante la tecnologia sia pi\u00f9 datata rispetto a quella dei CCD e abbia costi di manutenzione pi\u00f9 elevati, i fotomoltiplicatori hanno ottime caratteristiche di qualit\u00e0 e affidabilit\u00e0 e, spesso, la qualit\u00e0 dell'immagine acquisita \u00e8 superiore a quella fornita dagli altri tipi di scanner.\nGeneralmente, negli \"scanner\" a tamburo sono presenti tre fotomoltiplicatori: uno per il rosso, uno per il verde e uno per il blu. La sorgente luminosa emessa \u00e8 una luce alogena al tungsteno, il cui fascio viene concentrato con lenti e fibre ottiche in modo da illuminare una porzione molto piccola dell'oggetto.\nLa luce riflessa dall'oggetto viene raccolta da piccoli specchi semitrasparenti, inclinati, che rimandano una piccola quantit\u00e0 di luce ad altri specchi. Quindi, la luce passa attraverso un appropriato filtro colorato e diretto al corrispondente fotomoltiplicatore, dove avviene il processo di amplificazione ottica. Gli elettroni emessi quando la luce colpisce il catodo del fotomoltiplicatore viaggiano attraverso strati di dinodi, che a loro volta emettono ulteriori elettroni, amplificandoli fino al punto che la luce pu\u00f2 essere convertita in segnali elettrici. L'anodo del fotomoltiplicatore misura le variazioni di questi segnali, che vanno ai convertitori A/D per essere registrati in segnali digitali.\nRispetto a un sistema CCD di medio livello, la tecnologia dei fotomoltiplicatori consente di catturare tonalit\u00e0 ad alta definizione pi\u00f9 fedeli e precise. Infatti, gli scansionatori CCD pi\u00f9 diffusi in commercio sono, generalmente, inferiori agli scansionatori a tamburo in termini di qualit\u00e0 dell'immagine. Tuttavia, alcuni esperti assicurano che, grazie ai continui miglioramenti della tecnologia CCD e dei convertitori A/D, gli scansionatori di fascia alta possono riprodurre le immagini con una fedelt\u00e0 molto simile a quelli a tamburo.\nUtilizzi.\nGli \"scanner\" sono strumenti fondamentali per una corretta gestione elettronica dei documenti (GED).\nEsistono \"scanner\" in grado di elaborare anche centinaia di pagine al minuto, richiamando automaticamente le pagine da un apposito contenitore, cos\u00ec come avviene usualmente per una stampante.\nSi sta diffondendo, fra i professionisti, l'utilizzo di scanner portatili o scanner a tutta pagina, con o senza fili, delle dimensioni di una penna, a colori o monocromatici.\nIn ambito forense (avvocati, notai) lo strumento \u00e8 utilizzato per acquisire fuori dall'ufficio documenti d'interesse professionale (verbali d'udienza, sentenze) senza necessit\u00e0 di code agli sportelli e senza pagamento di diritti di copia."}
{"id": "132115", "revid": "767487", "url": "https://it.wikipedia.org/wiki?curid=132115", "title": "32 Pomona", "text": "32 Pomona \u00e8 un asteroide della fascia principale.\nPomona fu scoperto da Hermann Mayer Salomon Goldschmidt il 26 ottobre 1854 all'Osservatorio di Parigi, Francia. Urbain Le Verrier, direttore dell'osservatorio, lo battezz\u00f2 cos\u00ec in onore di Pomona, la dea romana protettrice degli alberi da frutto e dei giardini."}
{"id": "132121", "revid": "284225", "url": "https://it.wikipedia.org/wiki?curid=132121", "title": "Cecina (alimento)", "text": ""}
{"id": "132122", "revid": "767487", "url": "https://it.wikipedia.org/wiki?curid=132122", "title": "L'et\u00e0 di mezzo", "text": "L'et\u00e0 di mezzo \u00e8 un romanzo della scrittrice nord americana Joyce Carol Oates che rappresenta in modo incisivo, comico e nello stesso tempo profondo, la societ\u00e0 statunitense \"upper class\" alle soglie del XXI secolo\nLa storia \u00e8 ambientata a Salthill-on-Hudson, una cittadina vicino a Manhattan, dove tutti gli abitanti sono ricchi, bellissimi e di mezza et\u00e0 anche se dall'aspetto esteriore sembrano pi\u00f9 giovani.\nIl protagonista \u00e8 uno scultore misterioso e carismatico di nome Adam Berendt che a causa di un atto di eroismo muore lasciando tutti gli abitanti profondamente colpiti. Tutti si chiedono chi fosse veramente Adam Berendt e se fosse da considerarsi un eroe o una persona perfettamente normale.\nIn seguito alla morte del protagonista si assiste ad una profonda trasformazione da parte di tutti gli abitanti della piccola citt\u00e0. Si assiste cos\u00ec alla nascita di nuove storie amorose, alla fine di altri amori, alla scelta da parte di qualcuno di una vita da eremita o al sacrificio degli affetti in nome di nuovi ideali.L'et\u00e0 di mezzo \u00e8 di fatto la storia della ricerca dell'identit\u00e0 perduta e di chi non riesce a superare la crisi nostalgica per aver perduto l'et\u00e0 felice della giovinezza."}
{"id": "132125", "revid": "599013", "url": "https://it.wikipedia.org/wiki?curid=132125", "title": "Jay-Jay Okocha", "text": "\u00c8 stato inserito da Pel\u00e9 all'interno della FIFA 100, la lista dei 125 migliori calciatori viventi della storia del calcio, divulgata il 4 marzo 2004, in occasione del centenario della federazione. Nel 2003 e nel 2004 ha vinto il premio BBC African Footballer of the Year, assegnato dalla BBC Radio.\nBiografia.\nLa sua famiglia si trasfer\u00ec in Germania quando aveva 7 mesi. \u00c8 lo zio del calciatore Alex Iwobi.\nCaratteristiche tecniche.\nDotato di notevole tecnica e velocit\u00e0, \u00e8 considerato come uno dei migliori dribblatori della storia. Inoltre, era anche un esperto nei tiri dalla distanza e nei calci piazzati.\nCarriera.\nClub.\nNel 1992 le sue doti furono notate da alcuni dirigenti dell'Eintracht Francoforte, squadra con cui disput\u00f2 quattro campionati di Bundesliga: il bel gioco espresso nella stagione Bundesliga 1995-1996 (24 partite e 7 reti) attir\u00f2 l'attenzione dei turchi del Fenerbah\u00e7e, che si impossessarono del suo cartellino.\nCon questa societ\u00e0 egli disput\u00f2 due campionati (66 presenze complessive e 30 goal totali), riuscendo a cancellare il dominio che il Galatasaray e il Be\u015fikta\u015f esercitavano nella prima met\u00e0 degli anni '90 in Turchia. Nel 1998 si trasfer\u00ec in Francia e venne ingaggiato dal Paris Saint-Germain, con cui disput\u00f2 quattro annate.\nDopo aver partecipato al Campionato mondiale di calcio 2002, si trasferisce a titolo gratuito al Bolton, squadra militante nella Premier League. Con il Bolton, di cui \u00e8 stato anche capitano, Okocha disput\u00f2 quattro campionati, scendendo in campo complessivamente 185 volte e siglando in tutto 18 goal.\nNella stagione 2006-2007, pass\u00f2 alla squadra Qatar SC, dove gioc\u00f2 41 partite andando a segno 6 volte.\nNella stagione 2007-2008, si trasfer\u00ec all'Hull City, squadra inglese che milita in Football League Championship, la serie cadetta inglese.\nAl termine della stagione si ritir\u00f2 dalle competizioni.\nNazionale.\nTitolare fisso della nazionale nigeriana, con i verdi d'Africa Jay-Jay ha disputato i mondiali del 1994, del 1998 e del 2002, oltre che numerose Coppe d'Africa, una delle quali vinta nel 1994 (2-1 sullo Zambia in finale). Si \u00e8 laureato Campione Olimpico nel 1996 ."}
{"id": "132130", "revid": "118012887", "url": "https://it.wikipedia.org/wiki?curid=132130", "title": "Ortocheratologia", "text": "L\u2019ortocheratologia \u00e8 una tecnica di correzione dei difetti visivi che permette di vedere bene durante il giorno senza occhiali o lenti a contatto, indossando delle speciali lenti a contatto rigide gas permeabili (RGP) durante la notte mentre si dorme e rimuovendole al risveglio. Prevede la correzione dei difetti visivi di miopia ed astigmatismo mediante particolari lenti a contatto che modificano la curvatura della superficie corneale applicando su di esso una pressione non uniforme. Dato che la nuova forma acquisita dall'cornea, seppur temporanea, pu\u00f2 essere mantenuta anche per alcune ore senza lenti, queste vengono solitamente indossate durante la notte per evitare l'utilizzo di protesi quali occhiali o lenti a contatto normali durante il giorno.\nIn questo senso l'ortocheratologia pu\u00f2 essere una alternativa agli occhiali o alle lenti, ma di durata transitoria e reversibile, in quanto \u00e8 possibile tornare alla situazione precedente semplicemente smettendo di mettere le lenti a contatto. Inoltre, l'effetto benefico principale per il quale questa tecnica viene usata \u00e8 la sua capacit\u00e0 di rallentare in qualche misura, la progressione miopica, soprattutto nelle fasi iniziali di sviluppo della miopia (VanderVeen DK et al.; A Report by the American Academy of Ophthalmology, 2019),(Hiraoka T. et al.; Ophthalmic Physiol Opt. 2018 May). L'effetto correttivo non \u00e8 immediato ma richiede in genere due/tre settimane di utilizzo. I rischi della tecnica sono simili a quelli legati all'uso di lenti a contatto convenzionali (Liu YM, Xie P. Eye Contact Lens; 2016 Jan), per questo \u00e8 richiesta la non controindicazione all'uso e periodiche visite oculistiche di controllo."}
{"id": "132135", "revid": "182193", "url": "https://it.wikipedia.org/wiki?curid=132135", "title": "Milano 2", "text": "Milano 2 (o anche \"Milano Due\", abbreviato \"MI2\" e \"M2\", \"Milan Duu\" in dialetto milanese) \u00e8 un quartiere residenziale sito nel territorio del comune italiano di Segrate, nella citt\u00e0 metropolitana di Milano, e costruito negli anni settanta dalla Edilnord di Silvio Berlusconi.\nGeografia fisica.\nMilano 2 sorge a nord-est di Milano, nel comune di Segrate, sopra una collina di origine alluvionale originata dal fiume Lambro. Il quartiere \u00e8 racchiuso tra il plesso ospedale San Raffaele a nord, il Parco Lambro a ovest, il Golfo Agricolo a est e la strada provinciale Cassanese a sud, che lo separa dal quartiere di Lavanderie. A ridosso di Milano 2, a sud-ovest, sorge inoltre la moschea di Segrate.\nStoria.\nL'intero centro residenziale fu costruito tra il 1970 e il 1979, su progetto degli architetti Giancarlo Ragazzi, Giuseppe Marvelli, Antonio D'Adamo e Giulio Possa per la parte architettonica e di Enrico Hoffer per quella paesaggistica. Ragazzi e Hoffer avranno poi modo di lavorare in seguito su progetti analoghi, quali Milano 3 e Lacchiarella.\nNei tardi anni sessanta la societ\u00e0 Edilnord s.a.s. di Lidia Borsani e C. (nella quale la cugina di Berlusconi compariva come socia accomandataria, mentre Berlusconi aveva il ruolo di socio accomandante) aveva acquistato di terreni nel comune di Segrate da Leonardo Bonzi. Con una dichiarazione del 1971 il consiglio dei lavori pubblici dichiarava ufficialmente la destinazione residenziale di tale suolo; il comune di Segrate concesse pertanto le licenze edilizie.\nLa vicenda con cui Berlusconi ottenne a Roma il cambio di talune rotte aeree dell'aeroporto di Linate - le cui assordanti onde sonore, superiori a 100 decibel, avrebbero reso rischioso l'investimento e potenzialmente difficoltosa la vendita degli appartamenti - fu ricostruita da Camilla Cederna come frutto di un'intensa attivit\u00e0 di lobbying presso i Ministeri competenti.\nNel 2010, Massimo Ciancimino, figlio di Vito, ex sindaco mafioso di Palermo, in una deposizione rivel\u00f2 che Cosa nostra avrebbe investito ingenti somme nella realizzazione di Milano Due.\nModello residenziale.\nMilano 2 \u00e8 stata presentata come proposta alternativa ai modelli di sviluppo residenziale dell'hinterland milanese di quegli anni. Le linee guida del \"modello Milano 2\" sono:\nStruttura.\nIl quartiere \u00e8 composto da 28 unit\u00e0 abitative, le \"residenze\" (rette da 32 amministratori, i quali si riuniscono in un'assemblea denominata \"Supercondominio\", cui sono conferite la propriet\u00e0 delle parti comuni del quartiere, la responsabilit\u00e0 di gestire le spese per la vigilanza, quelle per i giardinieri e la stesura delle norme di comportamento), un centro direzionale costituito da 7 edifici (ciascuno intitolato ad un artista rinascimentale), un circolo sportivo, un albergo, un residence, un centro religioso cattolico, un \"centro civico\" e un complesso scolastico. Il patrimonio edilizio si completa con il \"Modulo Campione\", sede dell'ufficio postale, e un parco giochi.\nLa struttura generale del quartiere \u00e8 rimasta sostanzialmente invariata nel tempo, pur adattandosi all'evoluzione demografica e alle sopravvenute esigenze. Di fatto Milano 2 si autogestisce per quanto concerne la quasi totalit\u00e0 degli interventi manutentivi, dal verde pubblico fino all'asfaltatura delle strade carrabili, che presenta un bitume dal peculiare colore rossastro.\nIl Centro religioso \"Dio Padre\".\nSebbene la costruzione di un edificio liturgico cattolico fosse prevista dal progetto originario, il progetto particolareggiato per la chiesa venne presentato solo nel 1976, pochi mesi prima della fondazione della parrocchia. Fu progettato dall'architetto Giancarlo Ragazzi e dall'architetto Giuseppe Marvelli . Il 5 marzo 1986 il cardinale Carlo Maria Martini presiedette la cerimonia di dedicazione del centro religioso multiconfessionale, intitolato a Dio Padre, per rispetto delle persone professanti altre religioni.\nTelevisione via cavo.\nGrazie alla presenza di un sistema di distribuzione dei canali televisivi via cavo, scelta effettuata per evitare le antiestetiche antenne, nel 1974 Giacomo Properzj (futuro sindaco di Segrate) fond\u00f2 Telemilano, una piccola televisione via cavo grazie alla quale le famiglie residenti potevano seguire a distanza i riti della Chiesa del quartiere e le attivit\u00e0 ludico-sportive dei figli nell'ambito del centro abitato. In seguito l'emittente, passata alle trasmissioni via etere, venne ceduta a Silvio Berlusconi come compensazione per affitti arretrati, diventando dapprima Telemilano 58 (58 era il numero della frequenza utilizzata per trasmettere) e infine Canale 5.\nMolti spot e promo di programmi televisivi vennero girati con lo sfondo del laghetto e fino al 2016 Mediaset disponeva di cinque studi televisivi presso il Palazzo dei Cigni di propriet\u00e0 della Fondazione ENPAM. Questi ultimi sono stati definitivamente abbandonati nel 2018, lasciando operativi solo alcuni uffici presso il Centro Direzionale.\nGli sketch della \"TV Svizzera\" di Mai dire Gol di Aldo, Giovanni e Giacomo furono in larga parte filmati a Milano 2 o nelle pertinenze."}
{"id": "132142", "revid": "287204", "url": "https://it.wikipedia.org/wiki?curid=132142", "title": "Principio di Le Chatelier", "text": ""}
{"id": "132144", "revid": "21371", "url": "https://it.wikipedia.org/wiki?curid=132144", "title": "Legge dei gas ideali", "text": ""}
{"id": "132152", "revid": "2216506", "url": "https://it.wikipedia.org/wiki?curid=132152", "title": "Heinkel He 219", "text": "LHeinkel He 219 \"Uhu\" era un caccia notturno bimotore ad ala medio-alta prodotto dall'azienda tedesca Heinkel Flugzeugwerke AG negli anni quaranta.\nUtilizzato dai reparti Nachtjagdgeschwader (NJG) della Luftwaffe nelle ultime fasi della seconda guerra mondiale, fu considerato una macchina eccezionale per le sue qualit\u00e0 belliche e per le sue grandi prestazioni. Riuniva in s\u00e9 manovrabilit\u00e0 (ovviamente rispetto alla sua classe di velivoli), un'alta velocit\u00e0, un eccellente radar di bordo e la potenza di fuoco di sei cannoni da 20 millimetri. Fu, inoltre, il primo ad adottare seggiolini eiettabili. L'Uhu era il caccia notturno che avrebbe dovuto contrastare il de Havilland DH.98 Mosquito della Royal Air Force.\nStoria del progetto.\nNell'estate 1940 la Heinkel stava sviluppando il progetto di un velivolo multiruolo innovativo, il P.1060, caratterizzato da cabina di pilotaggio stretta, carrello d'atterraggio triciclo anteriore ed armamento difensivo controllato in remoto. Bench\u00e9 introducesse caratteristiche che sarebbero state adottate solo qualche anno pi\u00f9 tardi, l'RLM bocci\u00f2 il progetto ritenendolo troppo innovativo.\nI bombardamenti notturni della Royal Air Force andavano contrastati con appositi caccia. La Heinkel decise quindi un ulteriore sviluppo del suo precedente modello.\nL'armamento era costituito da 6 MG 151/20, cannoni automatici da 20\u00a0mm, 4 nella fusoliera pi\u00f9 altri due nelle radici alari, pi\u00f9 (in seguito) altri due MK 108 da 30\u00a0mm orientati obliquamente di 65\u00b0 rispetto all'asse del velivolo. Questo sistema veniva chiamato \"Schr\u00e4ge Musik\" - \"musica strana\" in tedesco, come a quei tempi veniva denominata la musica \"jazz\", e che davano all'He 219 la possibilit\u00e0 di colpire i quadrimotori avversari anche con un semplice passaggio sotto (le postazioni di difesa dei bombardieri alleati coprivano poco la parte inferiore del velivolo).\nFurono rese operative anche diverse versioni con altre soluzioni di armamento. La versione A-7, ad esempio, aveva 6 cannoni da 30\u00a0mm e 2 da 20\u00a0mm.\nTuttavia, nelle crescente confusione organizzativa del Terzo Reich, le priorit\u00e0 cambiarono pi\u00f9 volte, non sempre privilegiando scelte tecnico/logistiche lineari. I rappresentanti della Messerschmitt, della Junkers e della Dornier riuscirono a persuadere il maresciallo dell'aria Hermann Goering a continuare ad ordinare modelli di Messerschmitt Bf 110, Junkers Ju 88 e Dornier Do 17 convertiti in caccia notturni, piuttosto che esemplari dell'Heinkel. Non \u00e8 dato di sapere quanto nei processi decisionali contassero amicizie personali o la corruzione.&gt;\nFu il primo aereo della seconda guerra mondiale ad utilizzare il sistema di espulsione del pilota. Altre novit\u00e0 (per la Luftwaffe) erano il carrello a triciclo anteriore, l'abitacolo pressurizzato, torrette telecomandate.\nIl programma di produzione, a causa di problemi burocratici e (forse) del favoritismo accordato alle ditte Messerschmitt e Junkers per la fornitura di caccia notturni, fu bloccato e riavviato pi\u00f9 volte. Alla fine furono costruiti solo 268 He 219.\nImpiego operativo.\nLo He 219 fu operativo dall'aprile 1943 con lo stormo da caccia notturna NJG-1 e comp\u00ec subito diverse missioni di successo, grazie ad un sistema radar molto efficace e ad un armamento estremamente pesante contro i quadrimotori alleati. In dieci giorni di operazioni, i piloti tedeschi abbatterono pi\u00f9 di venti bombardieri, tra i quali sei Mosquito. Quest'ultimo fatto \u00e8 particolarmente sorprendente perch\u00e9 il \"wooden wonder\" era considerato pressoch\u00e9 invincibile e irraggiungibile dalla caccia notturna tedesca. Tuttavia non esistono conferme inglesi della perdita di sei Mosquito in quei giorni.\nSecondo Smith and Kay, invece, la prima azione in combattimento si deve al maggiore Werner Streib che ai comandi del prototipo V9 s'alz\u00f2 nella notte del 12 giugno 1943. Durante la missione attacc\u00f2 uno Squadrone della RAF, abbattendo 5 Lancaster fra le 1:05 e le 2:22 (cfr Chef f\u00fcr Ausz. und Dizsiplin Luftwaffen-Personalamt L.P. [A] V Films, Film C. 2027/I\", Bundesarchiv/Militaerarchiv, Freiburg), distruggendo poi il velivolo in fase di atterraggio.\nEsemplari attualmente esistenti.\nSopravvive un unico He 219, l'esemplare requisito dall'United States Army Air Forces alla fine della seconda guerra mondiale ed utilizzato per alcune prove di volo comparative con l'immatricolazione provvisoria \"FE-614\". Alla fine del ciclo di test il velivolo fu donato allo Smithsonian Institution ed esposto presso il Steven F. Udvar-Hazy Center (38.91091777809996, -77.44463018325183). Nel 2009 era visibile solo la fusoliera completa degli impennaggi mentre ali e motori erano in fase di restauro."}
{"id": "132153", "revid": "1516566", "url": "https://it.wikipedia.org/wiki?curid=132153", "title": "Calendario dei santi", "text": "Il calendario dei santi \u00e8 un metodo tradizionale cristiano di organizzare l'anno liturgico giorno per giorno, associando a ogni giorno uno o pi\u00f9 santi, e ottenendo cos\u00ec un \"santo del giorno\", del quale si pu\u00f2 celebrare la festa.\nGeneralit\u00e0.\nTale metodo nacque dall'antico uso cristiano di commemorare ogni anno i martiri nel giorno della loro morte, detto spesso \"Dies Natalis\", perch\u00e9 era quello della \"nascita al cielo\". All'aumentare del numero di santi riconosciuti, a iniziare dalla tarda antichit\u00e0 e nella prima met\u00e0 del Medioevo, si ebbe in ogni giorno dell'anno almeno un santo da commemorare.\nIl calendario venutosi cos\u00ec a creare, combinato con le maggiori festivit\u00e0 ecclesiali sia fisse (come il Natale) sia mobili (come la Pasqua), organizzava l'anno e identificava le varie date in un modo molto legato alle tradizioni popolari e alle ricorrenze locali. Nel Medioevo inoltre era costante tradizione indicare le date con i santi del giorno: i documenti potevano riportare, ad esempio la \"datatio chronica\" \"alla festa di san Martino\". L'usanza poi \u00e8 continuata nei secoli presso il popolo minuto e ha lasciato tracce anche nella letteratura alta, come la celebre scena del discorso del giorno di San Crispino in Shakespeare, o il poema di John Keats che prende proprio il nome dalla \"vigilia di sant'Agnese\" (\"The Eve of Saint Agnes\").\nMolto diffusa era pure l'usanza di dare ai bambini il nome del santo associato alla loro data di nascita o di battesimo e i cristiani, sia i cattolici sia gli ortodossi festeggiano ancora oggi con attenzione speciale il loro onomastico, cio\u00e8 il giorno della commemorazione del santo di cui portano il nome.\nI vari giorni festivi sono \"ordinati\" secondo vari livelli di importanza. Nella Chiesa cattolica, dalla pi\u00f9 importante alla meno importante, ci sono solennit\u00e0, feste, memorie, e memorie facoltative o, nella messa tridentina, giorni di I, II, III o IV classe. \nIl calendario riportato di seguito contiene i santi presenti nell'edizione del Martirologio Romano, del 2001, senza le beatificazioni e canonizzazioni successive; tuttavia, a livello locale, nazionale o di diocesi, sono spesso commemorati santi o beati in aggiunta a quelli universali. Se non \u00e8 indicato il tipo, il giorno festivo appartiene a qualche calendario particolare e non a quello universale.\nGennaio.\n\"Domenica dopo l'Epifania: Battesimo di Ges\u00f9 - Festa\"\nNovembre.\n\"Trentaquattresima domenica del Tempo Ordinario: Nostro Signore Ges\u00f9 Cristo Re dell'universo - Solennit\u00e0\"\nDicembre.\n\"Domenica fra l'Ottava di Natale oppure, se non c'\u00e8 nessuna domenica, il 30 dicembre: Santa Famiglia - Festa\""}
{"id": "132154", "revid": "1573940", "url": "https://it.wikipedia.org/wiki?curid=132154", "title": "Effetto dello ione a comune", "text": "L'effetto dello ione comune, o effetto retrocessione, \u00e8 un termine utilizzato per descrivere l'effetto dovuto alla dissoluzione in una soluzione di due soluti con stesso ione.\nLa presenza dello ione comune sopprime, ad esempio, la ionizzazione di un acido debole o base debole.\nL'aggiunta di uno ione in comune ad una soluzione satura contenente un sale poco solubile provoca la diminuzione della solubilit\u00e0 del sale e ne determina la precipitazione.\nEsempi.\nQuesto accresce il pH della soluzione che risulter\u00e0 meno acida di una contenente solo acido acetico.\nQuesto si rivela utile per calcolare il pH della soluzione: la concentrazione degli ioni ossonio derivanti dall'acido tartarico pu\u00f2 spesso (ma non sempre) essere trascurata, sia per la bassa costante di dissociazione acida, sia per l'effetto ione comune che ne riduce ulteriormente la dissociazione, quindi, con ottima approssimazione:\nformula_1\n[M+] per\u00f2 in questo caso sar\u00e0 la somma delle concentrazioni dei due sali col risultato che entrambi risulteranno meno solubili di ognuno preso separatamente."}
{"id": "132155", "revid": "1543377", "url": "https://it.wikipedia.org/wiki?curid=132155", "title": "Tokyo Disneyland", "text": "\"\" \u00e8 il primo parco divertimenti aperto in Asia dalla Disney ed \u00e8 stato inaugurato il 15 aprile del 1983 come primo parco all'interno del \"Tokyo Disney Resort\" a Urayasu, Chiba, in Giappone, ad est di Tokyo.\nIl parco costituisce un impulso turistico non indifferente alla capitale ed \u00e8 inoltre in assoluto uno dei pi\u00f9 grandi parchi divertimento sul pianeta. Nel 2013, \"Tokyo Disneyland\" ha ospitato 17,2 milioni di visitatori, diventando cos\u00ec il secondo parco a tema pi\u00f9 visitato al mondo, dopo \"Walt Disney World\" di Orlando, in Florida mentre nel 2019 si riconferma ancora come uno dei parchi pi\u00f9 visitati, diventando il terzo parco pi\u00f9 visitato al mondo con oltre 17,9 milioni.\nStoria.\n\"Tokyo Disneyland\" apr\u00ec il 15 aprile 1983. Prima che i cancelli aprissero, il presidente dell'Oriental Land Company di quel tempo, Masatomo Takahaschi, e il presidente amministrativo della Walt Disney Company, E. Cardon Walker, tagliarono il nastro insieme a Topolino e agli altri personaggi Disney. I cancelli dell'entrata principale furono aperti e circa 3000 visitatori entrarono nel parco e Mr. Takahashi li accolse su una piattaforma piazzata nel World Bazaar, dichiarando: \"Oggi, 15 aprile del 1983 dichiaro aperto \"Tokyo Disneyland\"!\".\nSin dal primo anno \"Tokyo Disneyland\" ha attirato un gran numero di visitatori, il 2 aprile 1984 ha dato il benvenuto al suo decimilionesimo visitatore. L'anno seguente, segnato dall'introduzione della parata notturna \"Tokyo Disneyland Electrical Parade\", ha visto crescere ancora di pi\u00f9 la frequenza di visite. L'aumento non fu da attribuire solo alla nuova parata, ma anche all'Expo '85 di Tsukuba. Dal momento in cui si cominciavano a vedere buoni guadagni (marzo 1987), si diede il via a un nuovo piano di investimenti. Era un periodo di crescita per il parco e per aumentare la frequenza furono introdotte nuove attrazioni tra cui: \"Big Thunder Mountain\" (1987), \"Star Tours\" (1989) e \"Splash Mountain\" (1992), tutte attrazioni che riscuotono ancora molto successo. La frequenza annuale dei visitatori continu\u00f2 a crescere, in parte grazie al boom economico che ci fu in Giappone, e si decise di espandere quella che era un'attrazione in un'intera area tematica: \"Splash Mountain\" diventava cos\u00ec la principale attrazione di \"Critter Country\".\nAlla conferenza stampa tenutasi il 15 aprile del 1988 in occasione del 5\u00ba anniversario, si annunci\u00f2 la volont\u00e0 di aprire un secondo Parco a tema: \"Tokyo DisneySea\".\nChiusure straordinarie.\nPer la prima volta dall'apertura, \"Tokyo Disneyland\" e \"Tokyo DisneySea\" hanno chiuso al pubblico dal 12 marzo 2011 fino a tempo indeterminato a seguito del disastroso terremoto della regione di T\u014dhoku. Il 15 aprile 2011, in occasione del 28\u00ba compleanno del parco, venne riaperto, dopo 34 giorni di chiusura, uno solo dei due parchi, ovvero il parco \"Disneyland\". Il parco \"DisneySea\" venne riaperto invece il 28 aprile.\nIl 29 febbraio 2020 entrambi i parchi hanno chiuso a causa delle preoccupazioni legate ai contagi dovuti alla malattia infettiva Covid19. Entrambi i parchi hanno riaperto il 1\u00ba luglio 2020 sotto stretti controlli sanitari e con una capienza ridotta.\nAttrazioni.\nIl parco Tokyo Disneyland ospita le seguenti attrazioni:"}
{"id": "132156", "revid": "125823067", "url": "https://it.wikipedia.org/wiki?curid=132156", "title": "Jacques Derrida", "text": "Docente prima all'\u00c9cole Normale Sup\u00e9rieure, cofondatore del Coll\u00e8ge International de Philosophie e poi, fino alla morte, \"directeur d'\u00e9tudes\" presso l'\u00c9cole des Hautes \u00c9tudes en Sciences Sociales di Parigi, il suo nome \u00e8 legato al concetto di decostruzione, che ebbe una forte influenza sul pensiero della seconda met\u00e0 del Novecento, in ambiti disciplinari molto diversi dalla filosofia, come la linguistica, la critica letteraria, la teoria politica, la giurisprudenza, gli studi religiosi, la teoria dei media, l'antropologia, gli studi culturali, l'architettura (ispirando il movimento decostruttivista), gli studi postcoloniali, gli studi di genere e la psicoanalisi. La sua opera, che ebbe una diffusione globale, in particolare negli Stati Uniti e in Sud America, \u00e8 solitamente associata al cosiddetto post-strutturalismo francese o al postmodernismo, bench\u00e9 Derrida non si sia mai riconosciuto in queste denominazioni.\nInfluenzato dalla fenomenologia di Edmund Husserl e dall'ontologia fondamentale di Martin Heidegger, il suo pensiero si concentr\u00f2 inizialmente sui problemi epistemologici della filosofia francese degli anni sessanta, riguardanti lo statuto delle scienze umane, il contributo della psicoanalisi e della linguistica e il superamento dell'umanesimo. In seguito, a partire dagli anni ottanta e novanta, l'interrogazione di Derrida si rivolse a temi di carattere etico e politico, fra cui il cosmopolitismo, la natura della democrazia, i diritti umani e animali, l'idea di Europa e la crisi della sovranit\u00e0. I suoi interventi lo resero una delle voci pubbliche pi\u00f9 note nel panorama intellettuale europeo, al punto da essere pi\u00f9 volte indicato come possibile vincitore del Premio Nobel per la Letteratura.\nIl suo pensiero, esposto in uno stile difficile, \u00e8 tutt'ora oggetto di notevoli controversie, polemiche e netti rifiuti soprattutto nel mondo della filosofia analitica anglosassone..\nBiografia.\nDerrida nacque ad El Biar, un quartiere di Algeri (nell'allora Algeria francese), il 15 luglio del 1930 da un'agiata famiglia ebraica algerina, che consegu\u00ec lo \"status\" di cittadini francesi nel 1870, a seguito dell'emanazione del decreto Cr\u00e9mieux da parte del governo coloniale francese, terzogenito dei cinque figli di Ha\u00efm Aaron Prosper Charles Derrida (1896-1970), detto \"Aim\u00e9\", e di Georgette Sultana Esther Safar (1901-1991). I genitori scelsero per lui il nome \"Jackie\" in omaggio all'attore Jackie Coogan, interprete del piccolo \"monello\" nell'eponimo film di Charlie Chaplin.\nDurante la seconda guerra mondiale, nel 1942, il futuro filosofo fu espulso dal locale liceo a causa dei provvedimenti anti-semitici emanati dalla repubblica collaborazionista di Vichy, venendo cos\u00ec costretto a proseguire gli studi in una scuola ebraica. Consegu\u00ec la maturit\u00e0 nel 1948, dopo essere stato bocciato l'anno precedente. Derrida ricord\u00f2 poi di aver avuto grandi difficolt\u00e0 nel periodo scolastico e universitario, respinto a numerosi esami, spesso per problemi di adattamento e di disciplina nello studio.\nNell'immediato dopoguerra si appassion\u00f2 alla filosofia, leggendo Nietzsche, Bergson, Sartre, gli esistenzialisti, e Heidegger. Si trasfer\u00ec nel 1949 a Parigi e nel 1951, al terzo tentativo, fu ammesso alla \"\u00c9cole Normale Sup\u00e9rieure\" (ENS), nella quale Althusser fu suo \"tutor\"; fra gli insegnanti c'era gi\u00e0 Michel Foucault. Nel 1954 consegu\u00ec il diploma con una tesi sul problema della genesi nella filosofia di Husserl.\nDopo aver vinto una borsa di studio per l'universit\u00e0 Harvard, si spos\u00f2 e nel 1957 comp\u00ec il servizio militare in Algeria. Nel 1959 svolse il primo intervento pubblico, sulla fenomenologia di Husserl, e negli anni successivi insegn\u00f2 alla Sorbona, con numerosi seminari soprattutto su Hegel, Husserl e Heidegger.\nLa fama crescente lo port\u00f2, nel 1963, a scontrarsi direttamente con Foucault, a causa delle critiche che Derrida muoveva alla sua interpretazione di un brano della prima delle Meditazioni metafisiche di Descartes nella sua \"Storia della follia nell'et\u00e0 classica\" (1961, pp.\u00a056\u201359).. La riconciliazione con Foucault avvenne solo nel 1981.\nNel 1966 tenne la prima di una lunga serie di conferenze negli Stati Uniti, dove conobbe Paul De Man e dove si afferm\u00f2 soprattutto come studioso della lingua e della scrittura. L'anno successivo uscirono le prime opere di grande diffusione, \"La scrittura e la differenza\", \"La voce e il fenomeno\" e \"Della grammatologia\"; le sue conferenze gli assicurarono grande notoriet\u00e0; Derrida, durante gli avvenimenti del 1968, prefer\u00ec restare defilato, irritato dagli aspetti pi\u00f9 ideologici del movimento. In quel stesso periodo, a Parigi, frequent\u00f2 Blanchot e il poeta Paul Celan.\nLa sua attivit\u00e0 filosofica si svolse sempre di pi\u00f9 a livello internazionale; viaggiando e tenendo conferenze in tutto l'Occidente, fra l'Europa (ad esempio in Germania, Svizzera) e gli Stati Uniti, dove sempre pi\u00f9 forte era la polemica con i filosofi analitici e in particolare con Searle.\nEssendo stata approvata una legge che aboliva, in Francia, l'insegnamento della filosofia nelle scuole secondarie, Derrida convoc\u00f2 nel 1979 i cosiddetti \"Stati generali della filosofia\", 1200 studiosi, in una manifestazione di protesta; fu in quest'occasione che accett\u00f2 per la prima volta di essere fotografato in pubblico.\nSul finire del 1981 recatosi a Praga per tenere un seminario organizzato da Charta 77, fu arrestato per motivi politici con l'accusa di detenzione di stupefacenti e fu rilasciato grazie all'intervento di Mitterrand.\nNegli anni ottanta si moltiplicarono le critiche all'oscurit\u00e0 e all'ambiguit\u00e0 del suo pensiero, soprattutto da parte di J\u00fcrgen Habermas e dei filosofi analitici, che nel 1992 pubblicarono una lettera sul \"Times\" di Londra, accusandolo di non essere un vero filosofo ma solo uno scrittore, e contestarono perci\u00f2 l'assegnazione della laurea honoris causa a Cambridge di quello stesso anno.\nNegli ultimi anni il pensiero di Derrida si concentr\u00f2 sui temi etici dell'amicizia, della morte, e sulle questioni politiche, in particolare sul problema del terrorismo e del Medio Oriente; nel 2003 fu insignito della laurea honoris causa a Gerusalemme. La sua morte avvenne nel 2004, in un ospedale parigino, per un tumore al pancreas.\nLa Decostruzione.\nPrendendo spunto da alcuni motivi emergenti dalla fenomenologia di Husserl, dal pensiero di Heidegger e dalla linguistica strutturalista di de Saussure, nonch\u00e9 riprendendo temi propri alla riflessione di Nietzsche e di Freud, Derrida ha elaborato un percorso filosofico che si caratterizza come decostruzione della \"metafisica della presenza\". Quest'ultima costituirebbe l'aspetto pi\u00f9 evidente ed egemone della filosofia occidentale.\nLa presenza si decostruisce nel momento in cui se ne ridefinisce la portata: non scompare, ma gioca nell'antinomia tra la rivendicazione di una sua pienezza forte - da ridurre invece e affermare solo come pretesa idealizzante, ma appellativa e dunque imprescindibile - e la sfuggente ma essenziale complessit\u00e0 della sua struttura fondante.\nNel definire il suo approccio alla filosofia e al testo in generale, Derrida ha insistito nel mettere in guardia dal concepire la decostruzione semplicemente come un metodo d'interpretazione. La nozione di metodo, infatti, \u00e8 stata elaborata nell'ambito di quella stessa filosofia che la decostruzione coinvolge e pertanto ne condivide taluni presupposti. La decostruzione non riguarda semplicemente l'approccio soggettivo alla materia d'indagine, poich\u00e9 \u00e8 ci\u00f2 che accade alle \"strutture\" e alle istituzioni che nel complesso costituiscono una cultura; \u00e8 la trasformazione di quelle stesse strutture e istituzioni. In questo senso si tratta di qualcosa che \u00e8 \"sempre gi\u00e0\" incominciato nel momento in cui se ne pu\u00f2 prendere atto. Se si considera l'implicazione circolare dell'elemento oggettivo e di quello soggettivo in gioco in un simile approccio, le analogie della decostruzione con l'ermeneutica filosofica sono evidenti. \nLa riflessione di Derrida ha esercitato influenza in svariati campi del sapere, in particolare nell'ambito della letteratura, del diritto, dell'architettura, della matematica, e dell'arte in generale.\nPer lo stile di scrittura, particolarmente complesso ed ellittico, da pi\u00f9 parti il suo pensiero \u00e8 stato ritenuto pi\u00f9 vicino a una forma letteraria che a una rigorosa elaborazione filosofica. Le reazioni dei critici pi\u00f9 autorevoli sono spesso state riprese dallo stesso Derrida in opere successive e fatte oggetto di analisi.\nIn Italia il suo pensiero ha ricevuto accoglienza e diffusione grazie soprattutto a Gianfranco Dalmasso, Maurizio Ferraris e Carlo Sini.\nOntologia e Diff\u00e9rance.\nNella riflessione ontologica, Derrida fonda la maggior parte dei suoi concetti pi\u00f9 importanti. Riprendendo ed, in un certo senso, estremizzando le istanze mosse da Heidegger sulla difficolt\u00e0 dell'Essere, Derrida riconosce l'indefinibilit\u00e0 dell'identit\u00e0 dell'Essere giacch\u00e9 esso conserva in s\u00e9 medesimo una differenza. Tale differenza, (\"\"diff\u00e9rance\" nel linguaggio derridiano) sarebbe il tratto costitutivo di ogni spazio dell'esistenza: tutto ci\u00f2 che \u00e8, \u00e8 sempre decentrato rispetto a s\u00e9 stesso e, pertanto, in larga misura indicibile dal linguaggio.\nL'impotenza del linguaggio di fronte all'essere deve per\u00f2 confrontarsi con l'esistenza stessa di un linguaggio. Tale linguaggio, che si muove sulle tracce (\"trace\") dell'Essere, rimanda dunque a qualcosa di originario, decentra in qualche modo l'originariet\u00e0 fondativa della domanda sull'Essere. Non poggiando su una datit\u00e0 della parola, del Verbo, n\u00e9 tantomeno su fondatezze metafisiche, il linguaggio \u00e8 per propria natura solo traccia, ovvero scrittura (\"\u00e9criture\"\"). L'origine del discorso \u00e8 sempre l'archi-scrittura, la scrittura del mondo, dei simboli, dell'antropologia; la presenza somatica che, da sola, ma in modo insufficiente, testimonia l'esistenza del mondo.\nLa \"diff\u00e9rance\", tradotta solitamente in italiano con \"dif-ferenza\", non \u00e8 propriamente n\u00e9 un concetto, n\u00e9 una parola, bens\u00ec un \"fascio\", un viluppo di sensi o di linee di forza. Nell'edizione de \"Della grammatologia\", pubblicata in Francia nel 1967 e in Italia edita da Jaca Book nel 1969, i traduttori avvertono che:\nIl rapporto con la fenomenologia.\nI primi lavori di Derrida si situano all'interno del dibattito fra storicismo e strutturalismo impostosi negli anni quaranta e cinquanta, e riguardano in particolare le soluzioni al problema della genesi delle idee (genesi storica o metastorica, ovvero strutturale?) esposte da Husserl nella sua filosofia. Com'\u00e8 noto, Husserl riteneva di poter dedurre la sussistenza di un io trascendentale, cui corrisponderebbe una logica pura, cui si potrebbe accedere attraverso un processo di riduzione a partire dalle condizioni empiriche della conoscenza effettiva del soggetto. La critica di Derrida a questa impostazione rester\u00e0 un motivo fondativo del suo pensiero: per il filosofo francese un trascendentale puro non pu\u00f2 che essere totalmente astratto e vuoto, quindi indifferente alla storia; il vero trascendentale non pu\u00f2 quindi che convivere con il reale, pur non essendone direttamente determinato. In altri termini si tratta di un \"a priori\" materiale (riempito di contenuti) e non formale: la decostruzione, intesa come analisi dell'esperienza che ne esibisce le strutture necessarie, diviene quindi a sua volta anche una costruzione, l'esibizione delle condizioni a priori celate nel mondo e che rendono possibile quest'ultimo.\nLa questione dell'animalit\u00e0.\nPer Derrida la \u00abquestione dell'animalit\u00e0\u00bb rappresenta \u00abil limite su cui sorgono e prendono forma tutte le altre grandi questioni [...]. I rapporti tra uomini e animali \"dovranno\" cambiare. E \"dovranno\" farlo nella duplice accezione di questo termine, nel senso di una necessit\u00e0 \"ontologica\" e di un dovere \"etico\"\u00bb. Finora agli animali non abbiamo negato la facolt\u00e0 di parlare, ma la possibilit\u00e0 di risponderci (rispondere \"a\") rendendoci responsabili (rispondere \"di\"), in maniera da dar corpo alla riflessione con e su l'Altro. Occorre non \u00ablimitarsi a sottolineare che, guardando meglio, ci\u00f2 che viene attribuito al \"proprio dell'uomo\" appartiene anche ad altri esseri viventi, ma anche, al contrario, che ci\u00f2 che viene attribuito al proprio dell'uomo non gli appartiene in modo puro e rigoroso, e che bisogna quindi ristrutturare tutta la problematica\u00bb.\nIl rapporto con la tradizione ebraica.\nIl rapporto di Derrida con la tradizione ebraica \u00e8 sempre stato molto complesso. Per sua stessa ammissione, Derrida non leggeva n\u00e9 l'ebraico n\u00e9 l'aramaico e quindi gli era preclusa la lettura dei testi della tradizione biblica, talmudica e kabbalistica. Da questo punto di vista, il suo rapporto \u00e8 sempre stato indiretto e infatti la \u201cdecostruzione\u201d non \u00e8 mai stata direttamente usata per leggere testi della tradizione ebraica, a parte qualche eccezione. Si veda in particolare il saggio recente che affronta anche la questione se la decostruzione sia un \u201cmetodo\u201d o permetta di sviluppare una \u201contologia ebraica\":.\nIl dialogo con le arti e la letteratura.\nNumerosi testi di Derrida sono dedicati alla lettura di opere artistiche o letterarie. L'interesse nei confronti dell'arte e della letteratura accompagna tutto lo sviluppo del pensiero derridiano. Derrida interpreta le arti e la letteratura come forme di scrittura che per principio non sono sottomesse, come accade nel caso della tradizione filosofica, alla logica logocentrica. Questo interesse nei confronti dell'arte e della letteratura va di pari passo con una diffidenza nei confronti della disciplina filosofica che tradizionalmente si occupa del campo artistico e letterario, ovvero l'estetica. In \"La verit\u00e0 in pittura\" Derrida critica le tre grandi estetiche tedesche di Kant, Hegel e Heidegger sostenendo che in tutti e tre i casi la filosofia si propone come un discorso \"egemone\", che tenta di sottomettere la verit\u00e0 dell'arte e della letteratura, riconducendola logocentricamente alla verit\u00e0 del pensiero razionale. Per Derrida \u00e8 dunque necessario \"superare, smontare o rimuovere l\u2019eredit\u00e0 delle grandi filosofie dell\u2019arte che dominano ancora\" l'orizzonte della riflessione sulle arti e sulla letteratura. L'approccio decostruttivo all'arte e alla letteratura tenta dunque di evitare le strettoie logocentriche che caratterizzano la filosofia dell'arte. Si configura cos\u00ec un compito per certi versi impossibile: interrogare le opere artistiche e letterarie senza sottometterle alla logica del concetto e del pensiero. Tra gli autori a cui Derrida ha dedicato saggi importanti bisogna ricordare Artaud, Celan, Joyce, Mallarm\u00e9, Jab\u00e8s, Val\u00e9ry, Ponge. Non bisogna dimenticare, poi, che nel 1990 Derrida viene incaricato di progettare una mostra con alcune opere del Louvre: Derrida sceglie di lavorare sul tema della cecit\u00e0 e dell'autoritratto e il percorso che costruisce d\u00e0 origine a un testo pubblicato con il titolo \"Memorie di cieco. L'autoritratto e altre rovine\".\nCritiche.\nLe principali critiche rivolte al pensiero di Derrida riguardano, innanzi tutto, come si \u00e8 gi\u00e0 detto, l'accusa di oscurit\u00e0 con cui egli espone i suoi concetti; oscurit\u00e0 che i critici considerano sinonimo di arbitrariet\u00e0, ovvero di mancanza di rigore filosofico; inoltre, la centralit\u00e0 del tema della decostruzione nella filosofia di Derrida ha spinto alcuni a ritenere il suo un pensiero nichilista, che esita nello scetticismo e nel solipsismo pi\u00f9 assoluti, giacch\u00e9 la decostruzione mostrerebbe l'infondatezza e la precariet\u00e0 di tutta la tradizione del pensiero occidentale. A queste critiche Derrida replica che il suo decostruzionismo \u00e8 affermativo, produttivo, e non mira a togliere fondamento ai concetti, ma solo a esibire le modalit\u00e0 del loro sviluppo e funzionamento.\nNikos Salingaros critica aspramente il decostruttivismo in architettura e la sua applicazione a-critica della filosofia del post-strutturalismo. Nel suo saggio \"The Derrida Virus\" egli sostiene che le idee di Jaques Derrida, applicate in modo poco critico, costituiscono un \u201cvirus\u201d di informazione che distrugge il pensiero logico e la conoscenza. Salingaros utilizza il modello del \"meme\", gi\u00e0 introdotto da Richard Dawkins per interpretare la trasmissione delle idee. Nel fare ci\u00f2 egli offre un modello che conferma le precedenti affermazioni del filosofo Richard Wolin secondo le quali la filosofia di Derrida \u00e8 in senso logico nichilista.\nDa parte loro, I maggiori esponenti della filosofia continentale (in particolare J. Habermas e K.O. Apel) si sono apertamente schierati contro i principi della decostruzione e del decostruzionismo e hanno proposto, al contrario, l'idea di una dialettica progressiva tra la comunit\u00e0 storica e ideale degli interpreti che miri alla progressiva risoluzione dei conflitti economico e sociali attraverso i principi di un'etica della comunicazione, ovvero di una strategia discorsiva pienamente democratica.\nAll'interno della cosiddetta \"Guerra della Scienza\" il nome di Derrida compare spesso tra i bersagli contro cui esponenti del mondo scientifico si scagliano per denunciare l'impiego superficiale e decontestualizzato di importanti risultati della fisica moderna (derivanti perlopi\u00f9 dal principio di indeterminazione di Heisenberg). La decostruzione sarebbe dunque una pratica retorica tendenziosa viziata al fondo, dall'incomprensione di risultati e metodo scientifico."}
{"id": "132158", "revid": "200568", "url": "https://it.wikipedia.org/wiki?curid=132158", "title": "Ione comune", "text": ""}
{"id": "132166", "revid": "123495254", "url": "https://it.wikipedia.org/wiki?curid=132166", "title": "Il mio canto libero (album)", "text": "Il mio canto libero \u00e8 il settimo album discografico del cantante italiano Lucio Battisti, pubblicato nel novembre 1972 dall'etichetta discografica Numero Uno.\nL'opera rappresenta un punto cruciale nell'evoluzione della canzone pop italiana, segnando l'inizio dell'apogeo della maturit\u00e0 artistica di Battisti.\nIl disco.\nSettimo album della produzione del cantante, fu registrato negli studi di registrazione Fonorama di Milano, di propriet\u00e0 di Carlo Alberto Rossi. Il disco esce nel periodo di massimo successo del duo Battisti / Mogol. Da esso verr\u00e0 estratto il singolo \"Il mio canto libero/Confusione\". Si tratta di un album a tratti musicalmente elaborato, i cui testi toccano vari argomenti, dall'amore alla morte ad una forma di protesta non sempre avvertibile. Nel brano \"Gente per bene e gente per male\" ricorre uno stilema molto utilizzato dalla coppia, cio\u00e8 il dialogo. Ma mentre solitamente l'interlocutore \u00e8 lo stesso Battisti, in questo caso la risposta \u00e8 data da un coro femminile.\nSessione fotografica.\nL'immagine di copertina raffigura delle braccia alzate su sfondo bianco, mentre l'immagine interna gambe e piedi nudi. Le fotografie furono realizzate dal fotografo Cesare Montalbetti, che ha ricordato:\nSuccesso.\n\"Il mio canto libero raggiunse\" il primo posto della classifica italiana e vi rimase per undici settimane non consecutive (fra il gennaio e l'aprile del 1973) risultando l'album pi\u00f9 venduto in Italia del 1973. Solo nel giro iniziale di distribuzione vendette copie.\nTracce.\nTutti i brani sono di Mogol-Battisti.\nLa luce dell'est.\nLa canzone racconta di un'avventura con una donna dell'Est. Si apre con un arpeggio di chitarra accompagnata da violini, soluzione che prosegue anche sulla prima strofa con l'inserimento in seguito del basso. Nel ritornello entrano tutti gli strumenti e la canzone si alza poi di un tono.\nLuci-ah.\nIl testo del brano parla di una ragazza di nome Lucia, libertina e disinibita, che in un piccolo paese, durante il giorno di festa, mette in atto comportamenti decisamente anticonformisti: brucia la chiesa del paese, fa il bagno in una botte di vino, si spoglia e appende i propri vestiti sulla punta del campanile, lega il curato, rifiuta la richiesta di matrimonio del figlio del macellaio dicendo di non essere una bistecca e per scegliere il fidanzato \u00e8 quasi arrivata a \"provare\" tutti gli uomini del paese. Gli episodi sono raccontati dal punto di vista di un adulto, che nel ritornello le rivolge un bonario rimprovero (\u00abLucia, di solito cos\u00ec non si fa!\u00bb), ma lascia intravedere una certa simpatia per la ragazza (\u00abho l'impressione che se non smetti all'inferno forse tu finirai / ma se non altro quel luogo pi\u00f9 allegro ed umano renderai\u00bb). Musicalmente l'introduzione con pianoforte ricorda sonorit\u00e0 vagamente honky-tonk. Nelle parti pi\u00f9 ritmate ricorda molto il precedente brano di Battisti \"7 e 40\". Chiude, nel finale, un maestoso coro femminile.\nIl giornalista e critico Renzo Stefanel lo inserisce nel filone \"comico\" delle canzoni di Battisti-Mogol, insieme fra l'altro a \"Il leone e la gallina\", \"No dottore\" e \"Maledetto gatto\".\nL'aquila.\nL'accompagnamento \u00e8 una sola chitarra acustica alla quale solo nel finale si aggiungono dei violini. \u00c8 un testo di dubbi sull'evoluzione di un amore (\"ho bisogno / di qualche cosa di pi\u00f9 / che non puoi darmi tu\", \"mostravi a me / la tua bandiera d'amore / che amore poi non \u00e8 / e mi dicevi che / che io dovrei cambiare / per diventare come te\"), sull'esistenza (\"cosa son io non so / ma un'auto che va / basta gi\u00e0 a farmi chiedere se / io vivo\") e sulla libert\u00e0 (\"ma come un'aquila pu\u00f2 / diventare aquilone? / che sia legata oppure no / non sar\u00e0 mai di cartone no\") in linea con il \"mood\" dell'album. Si ricorda l'interpretazione che ne ha dato Bruno Lauzi.\nVento nel vento.\n\"Vento nel vento\" \u00e8 una struggente ballata che descrive l'effetto salvifico di un nuovo amore nel protagonista (\u00abmi son svegliato solo / poi ho incontrato te / l'esistenza un volo divent\u00f2 per me\u00bb), grazie al quale riesce a mettere da parte paure e sofferenze passate (\u00abtra le tue braccia calde anche l'ultima paura / mor\u00ec\u00bb) e a rinascere metaforicamente (\u00abe la stagione nuova dietro il vetro che appannava / fior\u00ec\u00bb).\nLa canzone inizia con un'atmosfera molto intima, che incarna la timidezza, l'imbarazzo e l'incertezza che caratterizzano l'inizio di un nuovo rapporto (\u00abIo e te io e te / perch\u00e9 io e te?\u00bb), dove la voce, quasi sussurrata, \u00e8 accompagnata solo dal pianoforte. La canzone prosegue in crescendo: nella seconda strofa si aggiunge un organo, e nel ritornello c'\u00e8 l'intervento di tutti gli strumenti. Al ritornello segue un notevole assolo di archi, composto dall'arrangiatore Giampiero Reverberi. Il brano si conclude con un acuto finale di Battisti.\nL'assolo di archi \u00e8 stato citato e inserito da Francesco De Gregori in \"La leva calcistica della classe '68\" (1982).\nConfusione.\nSi tratta di un brano rock-blues, tipico di Battisti, basta ricordare \"Il tempo di morire\". Interessante l'uso delle percussioni.\nIo vorrei\u2026 non vorrei\u2026 ma se vuoi.\nSi ripete lo schema chitarra acustica e voce, alle quali si aggiunge poi il basso. Sul ritornello arrivano gli altri strumenti. La canzone dapprima ricorda una donna (\"lei\") per cui l'io narrante ha sofferto molto, e di una nuova donna (\"tu\") che provoca in lui dubbi sull'inizio di una nuova relazione e su come possa il dolore passato (\"uno scoglio\") arginare il mare del sentimento nuovo.\nGente per bene e gente per male.\nIl testo di questo brano ha per protagonista un ragazzo di bassa estrazione (\u00ab\"mio padre \u00e8 guardia comunale / mia madre lavora all'ospedale\"\u00bb) che vuol entrare ad una festa di ragazze \"bene\"; l'accesso per\u00f2 gli viene negato proprio per la sua condizione sociale (\u00ab\"odori di gente che non conta niente / paura ci fai\"\u00bb). Dopo aver cercato inutilmente di convincerle e aver ricevuto in risposta solo insulti, se ne va rassegnato, ma lungo la strada incontra una prostituta. Non avendo soldi con s\u00e9 non pu\u00f2 comprare il suo \"amore\" (\u00ab\"tu vendi amore, ma questa sera\u00a0-\u00a0purtroppo\u00a0-\u00a0io non ho soldi, e per questo non lo posso comprare\"\u00bb), ma lei gli offre una prestazione gratuita. Il protagonista rifiuta ma la ringrazia per l'offerta generosa (\u00abma dici davvero? non posso accettare\u00bb) e si offre di accompagnarla a casa chiamandola \u00abgentile signora\u00bb.\nIl finale, con la strana coppia che si allontana, misera ma felice, ricorda vagamente quello dei film di Charlot e lascia intendere quale sia secondo Mogol la vera gente per bene e quale la \"gente per male\" (una persona \"poco raccomandabile\" come una prostituta \u00e8 capace di pi\u00f9 umanit\u00e0 e generosit\u00e0 delle ragazze di buona famiglia), in un capovolgimento dei ruoli tradizionalmente assegnati dalla societ\u00e0 che ricorda i testi di De Andr\u00e9.\nBrano dalla struttura armonica piuttosto complessa, si divide in due parti sostanzialmente diverse. La prima, che rappresenta oltre met\u00e0 della durata totale, \u00e8 la parte in cui il protagonista cerca di entrare alla festa. Per questa parte Battisti ricorre alla formula del dialogo, gi\u00e0 altrove utilizzata (\"Le tre verit\u00e0\", \"\" e, l'anno successivo, \"Le allettanti promesse\"); in questo caso l'interlocutore \u00e8 un coretto femminile che rappresenta la \"gente per bene\", che duetta con il protagonista (interpretato da Battisti). La musica \u00e8 poco pi\u00f9 che parlato accompagnato dalla chitarra, e trasmette la stessa freddezza delle parole delle ragazze, con pochi interventi isolati di chitarra elettrica e batteria a rimarcare le argomentazioni del protagonista.\nIl brano si trasforma in una tipica canzone melodica italiana solo nella seconda parte, che inizia con l'incontro della prostituta. La musica qui diventa molto pi\u00f9 \"calda\" e gioiosa; l'accompagnamento \u00e8 composto da chitarra e organo, che dopo la fine del testo (quando il protagonista e la prostituta si allontanano insieme) sfociano in un assolo strumentale tipicamente Prog-Rock di oltre un minuto, accompagnato dai vocalizzi di Battisti e da interventi di pianoforte che suonano come campane festose.\nIl mio canto libero.\nCanzone molto dolce, dai toni romantici, vede ancora l'introduzione per sola voce e chitarra acustica. Nel mezzo un interessante utilizzo dei fiati dell'orchestra.\nCuriosit\u00e0.\nAlle prove per la registrazione del disco partecip\u00f2 anche, in veste di chitarrista, l'allora sconosciuto Umberto Tozzi. Dopo una settimana, per\u00f2, gli fu preferito un altro chitarrista (evidentemente o Massimo Luca o Mario Lavezzi). Lo stesso Tozzi ha spiegato le ragioni della sua sostituzione con le parole \"Forse [l'altro chitarrista era] pi\u00f9 bravo, o forse pi\u00f9 paraculo di me... io opterei per la seconda\". (fonte: https://www.youtube.com/watch?v=53EV-rVPMk4 dal minuto 10:57)"}
{"id": "132170", "revid": "78273", "url": "https://it.wikipedia.org/wiki?curid=132170", "title": "Circuito di Magny Cours", "text": ""}
{"id": "132176", "revid": "16758", "url": "https://it.wikipedia.org/wiki?curid=132176", "title": "Lingua kamassina", "text": "La lingua kamassina era una lingua samoieda parlata in Russia, nella zona dei Monti Saiani.\nDistribuzione geografica.\nLa lingua kamassina era parlata nella Russia asiatica, nella zona dei Monti Sajany. Agli inizi del XX secolo la comunit\u00e0 dei locutori era costituita da 15 famiglie del villaggio di Abalakova, ma negli anni 1960 si era ridotta a due sole persone anziane. Ora \u00e8 considerata una lingua estinta: l'ultimo parlante nativo noto \u00e8 stata Klavdiya Plotnikova, morta nel 1989.\nClassificazione.\nSecondo l'edizione 2009 di \"Ethnologue\", la classificazione della lingua kamassina \u00e8 la seguente:"}
{"id": "132177", "revid": "12331", "url": "https://it.wikipedia.org/wiki?curid=132177", "title": "Kamassino", "text": ""}
{"id": "132183", "revid": "729019", "url": "https://it.wikipedia.org/wiki?curid=132183", "title": "Mitsubishi A6M", "text": "Il Mitsubishi A6M, noto anche come Zero, era un caccia leggero in dotazione al Dai-Nippon Teikoku Kaigun K\u014dk\u016b Hombu, il servizio aeronautico della Marina imperiale giapponese, dal 1940 al 1945. La designazione ufficiale si otteneva componendo la \"A\" per \"aereo imbarcato\", il \"6\" perch\u00e9 era il sesto modello costruito per la Marina Giapponese e la \"M\" iniziale del costruttore: la Mitsubishi.\nDescrizione.\nL'A6M venne chiamato \"Zero\" \u2013 in giapponese \u2018rei\u2019 (\u96f6) \u2013 dai giapponesi dall'ultima cifra dell'anno 2600 del loro calendario tradizionale (corrispondente al 1940) nel quale fu accettato. Gli Alleati adottarono di conseguenza la relativa traduzione quale nome dell'A6M, una denominazione a volte associata per errore anche ad altri aerei da caccia quali il Nakajima Ki-43. Oltre che Zero, il modello venne chiamato dagli statunitensi con altri soprannomi, quali \"\"Zeke\", \"Hamp\" e \"Hap\"\".\nQuando iniziarono le ostilit\u00e0 con lo scoppio della seconda guerra mondiale, lo Zero veniva ritenuto il miglior caccia imbarcato su portaerei del mondo, perch\u00e9 associava una eccellente manovrabilit\u00e0 ad una autonomia molto estesa. Nei primi combattimenti aerei, lo Zero si guadagn\u00f2 una leggendaria reputazione come \"cacciatore\", ma nel 1942 le nuove tattiche di combattimento consentirono ai piloti Alleati di ingaggiare duelli in termini pi\u00f9 equilibrati. La Marina Giapponese utilizz\u00f2 frequentemente il velivolo anche impiegandolo da terra.\nNel 1943, le debolezze insite nel progetto originale e la crescente indisponibilit\u00e0 di motori aeronautici pi\u00f9 potenti, portarono gli Zero a diventare meno efficaci contro i caccia statunitensi di generazione successiva, dotati di maggiore potenza di fuoco, corazzatura, velocit\u00e0 e che cominciarono ad avvicinarsi ai livelli di manovrabilit\u00e0 dell'aereo giapponese. Sebbene l'A6M fosse superato nel 1944, rimase in produzione. Negli ultimi anni del conflitto, dei 10\u00a0937 esemplari prodotti, molti furono trasformati in kamikaze. In Giappone furono prodotte molte versioni dello Zero originale, distinguendosi dal resto delle altre nazioni in ambito bellico.\nStoria del progetto.\nIl Mitsubishi A5M aveva appena iniziato ad entrare in servizio al principio del 1937 quando la Marina Imperiale Giapponese inizi\u00f2 a cercare un suo futuro rimpiazzo. In Maggio emisero la specifica \"12-Shi\" per un nuovo caccia imbarcato su portaerei inviandola alla Nakajima Hik\u014dki ed alla Mitsubishi. Entrambe iniziarono un lavoro di progetto preliminare in attesa di requisiti pi\u00f9 definitivi che sarebbero arrivati nei mesi successivi.\nBasandosi sull'esperienza in Cina dell'A5M la Marina emise una specifica aggiornata in ottobre. La nuova specifica richiedeva: una velocit\u00e0 di 500 km/h a 4\u00a0000\u00a0m, una velocit\u00e0 di salita a 3\u00a0000\u00a0m in 9,5 minuti; un'autonomia massima di 8 ore a regime economico e con serbatoi supplementari, di 2 ore a potenza di combattimento; una maneggevolezza non inferiore a quella del caccia che doveva rimpiazzare (il Mitsubishi A5M che stava all'epoca cominciando a entrare in servizio); un armamento di due cannoni da 20\u00a0mm e da due mitragliatrici da 7.7\u00a0mm, pi\u00f9 60 kg di bombe. Doveva avere, inoltre, un apparato radio completo su ogni aereo, insieme con un radiogoniometro per la navigazione a lungo raggio, mentre l'apertura alare doveva essere minore di 12\u00a0m per poter essere adatta alle portaerei.\nLa squadra della Nakajima, ritenendo i nuovi parametri irrealizzabili, abbandon\u00f2 il programma, in gennaio. Il capo ingegnere progettista della Mitsubishi, Jir\u014d Horikoshi, invece, non si lasci\u00f2 impressionare e ritenne che i requisiti potessero essere soddisfatti, ma solo rendendo l'aereo il pi\u00f9 leggero possibile. Ogni metodo disponibile per risparmiare peso venne utilizzato ed i progettisti fecero un uso estensivo della nuova lega di duralluminio. Con il suo progetto di monoplano con ali basse a sbalzo, carrello di atterraggio retrattile e cabina di pilotaggio chiusa, il progetto non solo era molto pi\u00f9 moderno di qualunque velivolo usato dalla marina nel passato, era uno dei pi\u00f9 moderni al mondo.\nA poco meno di un anno dalla specifica originale, il 1\u00ba aprile 1939, Horikoshi fece portare in volo il primo prototipo: ai comandi di Katsuzo Shima, lo A6M1 non solo rispett\u00f2 i parametri imposti (tranne la velocit\u00e0 massima) ma ne super\u00f2 anche diversi. Incoraggiato dal successo, Horikoshi install\u00f2 un motore ancora pi\u00f9 potente sul terzo prototipo (A6M2). Lo Zero, al termine dei test, fu messo immediatamente in produzione.\nA causa della scarsit\u00e0 di motori d'aviazione potenti ed alcuni problemi con i modelli che avrebbero dovuto rimpiazzarlo, lo Zero rimase in produzione fino alla fine, con un totale complessivo di quasi 11.000 unit\u00e0 prodotte dei vari modelli.\nImpiego operativo.\nI primi A6M2 divennero operativi nel luglio 1940 e, pochi mesi dopo, ebbero il battesimo del fuoco in Cina. Gli Zero ottennero le prime vittorie aeree il 12 settembre 1940, quando tredici Mitsubishi guidati dal Tenente Saburo Shindo attaccarono ventisette Polikarpov I-15 e I-16 dell'aeronautica della Cina Nazionalista. A fronte di nessun aereo perso, gli Zero distrussero l'intero contingente di caccia cinesi. Prima che, dopo un anno, fossero rischierati, gli Zero avevano distrutto novantanove aerei cinesi. Solo due caccia Mitsubishi erano andati perduti e per fuoco da terra. All'entrata in guerra del Giappone, gli Zero costituivano la punta di forza della componente aerea imbarcata. Grazie a una combinazione di eccellente maneggevolezza e potenza di fuoco, il caccia della Mitsubishi si sbarazz\u00f2 con facilit\u00e0 dell'eterogenea collezione di aerei Alleati inviatigli frettolosamente contro, mentre il suo enorme raggio operativo (di oltre 2.600\u00a0km) gli permetteva di apparire su fronti cos\u00ec distanti da dare ai comandanti Alleati l'errata convinzione che i giapponesi disponessero di un numero di Zero assai superiore a quello reale. In realt\u00e0, all'epoca dell'attacco di Pearl Harbor c'erano solo 420 \"Zero\" attivi nel Pacifico. Il modello 21 imbarcato su portaerei era il tipo incontrato pi\u00f9 spesso dagli americani, spesso molto pi\u00f9 lontano dalla sua portaerei di quanto atteso. Lo Zero si guadagn\u00f2 rapidamente una grande reputazione.\nDa Pearl Harbor in poi, fino alla battaglia delle Midway del giugno 1942, mantenne incontrastato il dominio del cielo. Fu proprio in questo periodo che entr\u00f2 in linea la seconda principale versione dello Zero, la A6M3, potenziata nel motore e nell'armamento. Comunque fall\u00ec nel raggiungere una completa superiorit\u00e0 a causa di alcuni limiti strutturali e dello sviluppo di tattiche innovative da parte degli Alleati che utilizzavano il vantaggio del volo in formazione e del supporto mutuo sistematico.\nA causa della sua grande agilit\u00e0 i piloti Alleati scoprirono che la tattica di combattimento corretta contro lo Zero era di rimanere fuori tiro e combattere sulla picchiata e cabrata. Utilizzando la velocit\u00e0 e resistendo alla tentazione di battere in manovra lo Zero, alla fine i cannoni potevano essere puntati sul bersaglio e solitamente bastava una raffica per abbatterlo. Un'altra manovra importante venne chiamata \"Thach Weave\", dal nome del suo inventore, l'allora Capitano John S. \"Jimmy\" Thach. Richiedeva due aerei, un \"leader\" ed il suo compagno di volo, che dovevano volare a circa 200 piedi (66 metri) di distanza. Quando uno Zero si metteva in coda ad uno dei due caccia i due aerei dovevano dirigersi uno contro l'altro. Se lo Zero seguiva il suo bersaglio originale lungo la virata entrava nell'arco di tiro del compagno d'ala. Questa tattica venne usata con qualche risultato nella Battaglia del Mar dei Coralli e nella Battaglia delle Midway, pur con forti perdite, ed aiut\u00f2 a compensare l'inferiorit\u00e0 tecnica degli aerei americani fino all'entrata in servizio dei nuovi modelli.\nQuando gli USA compresero la minaccia rappresentata dello Zero, vennero introdotti nuovi caccia come il potente Grumman \"F6F Hellcat\", il Vought \"F4U Corsair\" ed il \"Lockheed P-38 Lightning\", aerei che superavano le prestazioni dello Zero in tutti in campi, tranne che nella manovrabilit\u00e0. Divennero allora evidenti i limiti del progetto A6M, che perse la sua competitivit\u00e0, sebbene in mani esperte potesse ancora essere mortale. Ma nell'ultima fase del conflitto gran parte dei piloti giapponesi pi\u00f9 esperti, come gli assi Sabur\u014d Sakai e Hiroyoshi Nishizawa, erano rimasti feriti gravemente o uccisi.\nLo Zero, inoltre, progettato per l'attacco, aveva dato la precedenza alla manovrabilit\u00e0 ed alla potenza di fuoco a spese della protezione \u2014 principalmente non aveva serbatoi di carburante autosigillanti o corazzatura \u2014 perci\u00f2 molti piloti di Zero restavano uccisi e i loro aerei s'incendiavano anche con pochi colpi andati a segno. Altra caratteristica esiziale dello Zero era la mancanza di bulloni esplosivi con cui far saltare il tettuccio della carlinga: i piloti dovevano aprirlo manualmente per potersi lanciare con il paracadute, con tutte le difficolt\u00e0 del caso.\nInoltre, \"cloche\" e pedaliera erano meccaniche e non avevano servocomandi idraulici, per cui nelle picchiate decise, e in generale ad alte velocit\u00e0, i comandi si indurivano tanto che l'aereo diventava ingovernabile. Tuttavia, nei primi anni di guerra, molti piloti di aerei giapponesi non indossavano mai il paracadute, perch\u00e9 ritenuto limitante i movimenti nell'abitacolo e soprattutto non rispondente a quanto previsto nel codice d'onore dei guerrieri giapponesi, per cui lanciarsi con il paracadute equivaleva all'onta della resa, alla quale era preferibile la morte onorata in combattimento. Questo port\u00f2, ben presto, a perdite elevate anche tra i piloti pi\u00f9 esperti, sempre pi\u00f9 difficilmente rimpiazzabili.\nIl risultato dell'ingresso in guerra dei nuovi caccia americani fu che il bilancio della marina USA pass\u00f2 da un rapporto di abbattimenti di 1:1 ad un improvviso 10:1 (questo valore \u00e8 sicuramente sovrastimato, ma \u00e8 indubbio il netto miglioramento di risultati dei nuovi caccia nei confronti dello Zero).\nVersioni.\nA6M1, Prototipo Tipo 0.\nIl primo prototipo A6M1 venne completato nel marzo 1939, equipaggiato con due motori Mitsubishi Zuisei 13 da 780 HP (580\u00a0kW) ed elica bipala. Vol\u00f2 per la prima volta il 1\u00ba aprile e super\u00f2 i test in un tempo molto breve. Entro settembre era gi\u00e0 stato accettato per le prove della marina come A6M1 Tipo 0 Caccia imbarcato, con l'unica modifica del cambiamento dell'elica con una a tre pale per rimediare ad un problema di vibrazioni.\nA6M2, Tipo 0 Modello 11.\nMentre la Marina stava testando i primi due prototipi suggerirono di equipaggiare il terzo con il motore Nakajima Sakae 12 da 940 HP (700\u00a0kW). La Mitsubishi aveva un suo proprio motore di questa classe (il Kinsei) quindi erano riluttanti ad usare il Sakae. Nonostante ci\u00f2 quando il primo A6M2 venne completato nel gennaio 1940, la potenza extra del Sakae spinse le prestazioni dell'aereo molto oltre quelle delle specifiche originarie.\nLa nuova versione era cos\u00ec promettente che la Marina ne fece costruire e spedire 15 in Cina prima della fine dei test. Arrivarono in Manciuria nel luglio 1940 ed affrontarono per la prima volta il combattimento sopra Chungking in agosto. Si dimostrano completamente intoccabili contro i Polikarpov I-16 e i I-153 che erano stati un cos\u00ec grande problema per gli A5M correntemente in servizio. In uno scontro 13 Zero abbatterono 27 I-15 e I-16 in meno di tre minuti senza neanche una perdita. Ricevendo queste notizie la Marina ordin\u00f2 immediatamente di mettere in produzione l'aereo come Tipo 0 Modello 11, caccia da portaerei.\nI rapporti sulle prestazioni dello Zero arrivarono in America lentamente. Furono in gran parte ignorati, dato che si riteneva impossibile che i giapponesi potessero costruire un simile caccia. Altri non ne furono cos\u00ec sicuri e Butch O'Hare svilupp\u00f2 delle tecniche per contrastarli in combattimento, nel caso si rendesse necessario.\nA6M2, Tipo 0 Modello 21.\nNel novembre 1940 dopo la consegna di soli 65 aerei, venne introdotta un'ulteriore modifica nelle linee di produzione: la punta delle ali ripiegabile in modo da permettere di imbarcarli sulle portaerei. Il risultante Modello 21 divenne una delle versioni pi\u00f9 prodotte all'inizio della guerra. Quando le linee produttive passarono a modelli pi\u00f9 avanzati, erano stati completati 740 Modelli 21 dalla Mitsubishi e 800 dalla Nakajima. Due altre versioni del Modello 21 venne costruite in numero limitato, la Nakajima costru\u00ec l'idroplano A6M2-N \"Rufe\" (basato sul modello 11 con una coda lievemente modificata), ed il biposto da addestramento A6M2-K dei quali un totale di 508 furono costruiti dalla Hitachi e dall'Arsenale Aereo Navale Sasebo.\nA6M3, Tipo 0 Modello 32.\nAlla fine del 1941 la Nakajima introdusse il Sakae 21, che usava un turbocompressore per ottenere prestazioni migliori in altitudine ed incrementare la potenza a 1.130 HP (840\u00a0kW). Vennero preparati piani per introdurre il nuovo motore negli Zero il pi\u00f9 presto possibile.\nIl nuovo Sakae era leggermente pi\u00f9 pesante e pi\u00f9 lungo a causa del turbocompressore pi\u00f9 grosso, che spostava il centro di gravit\u00e0 troppo in avanti sulla fusoliera esistente. Per correggere il problema le montature del motore vennero ridotte di 8 pollici (200\u00a0mm) spostando il motore pi\u00f9 vicino alla cabina. Questo ebbe l'effetto collaterale di ridurre le dimensioni del serbatoio principale di carburante (situato dietro al motore) da 518 litri a 470 litri.\nIl solo altro cambiamento maggiore fu nelle ali che vennero semplificate rimuovendo la capacit\u00e0 di ripiegarne la punta. Questo cambi\u00f2 abbastanza l'aspetto del velivolo, tanto da spingere gli USA a classificarlo con un nuovo nome in codice: \"Hamp\", prima di capire che si trattava semplicemente di un nuovo modello dello \"Zeke\". Le ali includevano anche caricatori di munizioni di dimensioni maggiori, per un totale di 100 proiettili per ognuno dei cannoni da 20\u00a0mm.\nIl cambiamento nelle ali ebbe un effetto molto maggiore sulle prestazioni di quanto atteso. Grazie alle dimensioni minori aument\u00f2 il rollio e la resistenza all'aria inferiore permise di aumentare la velocit\u00e0 di picchiata a 360 nodi (670\u00a0km/h). Sul lato negativo la manovrabilit\u00e0 fu ridotta e l'autonomia diminu\u00ec a causa della portanza diminuita e dei serbatoi di carburante pi\u00f9 piccoli. I piloti si lamentarono di entrambe le limitazioni. L'autonomia ridotta si dimostr\u00f2 significativa durante la Campagna delle isole Salomone del 1942.\nLe consegne dei primi Modello 32 iniziarono nell'aprile 1942, ma fu prodotto solo per un periodo di tempo limitato, e in 343 esemplari.\nA6M3, Tipo 0 Modello 22.\nPer correggere le mancanze del Modello 32 venne introdotta una nuova versione del Modello 21 con ali pieghevoli, nuovi serbatoi di carburante nelle ali e punti di aggancio per un serbatoio sganciabile da 330 litri sotto ogni ala. La scorta di carburante venne pertanto incrementata a 570 litri, recuperando in tal modo l'autonomia perduta.\nCon il ritorno alla fusoliera originaria, mantenendo il motore, questa versione ricevette la designazione navale di Modello 22, mentre la Mitsubishi lo chiam\u00f2 A6M3A. Il nuovo modello inizi\u00f2 la produzione in dicembre e ne vennero prodotti 560. Vennero anche prodotti alcuni esemplari armati con un cannone da 30\u00a0mm Tipo 5, con la designazione di A6M3b (Modello 22b).\nA6M4.\nL'A6M4 \u00e8 il soggetto di alcuni dibattiti. La maggior parte delle fonti lo citano come un modello sperimentale di Zero con un Turbocompressore per l'uso ad alte quote, ma solo una singola menzione scritta dell'A6M4 \u00e8 stata trovata e non dice molto.\nA6M5, Tipo 0 Modello 52.\nL'A6M5 \u00e8 considerata da alcune fonti la versione pi\u00f9 valida in assoluto, sviluppata per contrastare i potenti Hellcat e Corsair americani, superiori soprattutto per potenza e armamento. Si trattava di un aggiornamento dell'A6M3 Modello 22, con ali con punte non pieghevoli e una fusoliera pi\u00f9 spessa per permettere velocit\u00e0 di picchiata maggiori, pi\u00f9 un sistema di scarico migliorato (quattro tubi su ogni lato) che fornivano un incremento di spinta.\nL'A6M5 poteva raggiungere i 540\u00a0km/h ed un'altitudine di 8.000 metri in 9 minuti e 57 secondi.\nSottovarianti di quest'ultimo modello includono:\nDiversi esemplari sopravvissero alla guerra e sono ora in mostra in diversi luoghi, come in Giappone (ad Aichi, Hamamatsu e Shizuoka), in Cina (a Pechino) o in Inghilterra (Duxford).\nA6M6c.\nSimile all'A6M5c, ma con serbatoi di carburante autosigillanti ed un motore Nakajima Sakae 31a con un sovralimentatore ad acqua-metanolo.\nA6M7, Tipo 0 Modello 63.\nSimile all'A6M6 ma destinato per l'attacco o in ruolo di Kamikaze.\nA6M8.\nFu la variante finale. Simile all'A6M6 ma motorizzato con un Mitsubishi Kinsei 62 da 1560 HP, una potenza superiore del 60% a quella degli A6M2. Il prototipo comparve nell'aprile 1945, ma l'andamento del conflitto e il caotico stato dell'industria giapponese non consentirono la partenza dell'ambizioso programma di produzione e la costruzione di 6300 macchine. Furono costruiti solo 2 prototipi."}
{"id": "132188", "revid": "2225", "url": "https://it.wikipedia.org/wiki?curid=132188", "title": "Ed Norton", "text": ""}
{"id": "132190", "revid": "1737581", "url": "https://it.wikipedia.org/wiki?curid=132190", "title": "Achille Pesce", "text": "Dalla fine della guerra sino alla morte, sopravvenuta improvvisa, svolse attivit\u00e0 di giornalista politicamente militante nella sinistra. Nel paese di nascita fu per alcuni anni Consigliere comunale (1975-1978), favorendo l'istituzione di una biblioteca civica che, una volta istituita, fu dopo la sua morte a lui intitolata.\nNasce a Predosa, in provincia di Alessandria l'8 febbraio 1919, compie gli studi ad Alessandria ove consegue la maturit\u00e0 classica. Si iscrive ad Architettura al Politecnico di Torino. Chiamato al servizio militare segue prima il corso sottufficiali a Casale e successivamente quello ufficiali a Pavia.\nL'8 settembre del 1943 sopravviene mentre \u00e8 in licenza a Predosa, si unisce quindi ad un gruppo partigiano. Perseguito dalla giustizia militare, accusato di diserzione e viene condannato a morte in contumacia.\nSubito dopo la fine della guerra si trasferisce a Genova, entra a l'Unit\u00e0 come giornalista e vi resta sino ai fatti di Ungheria (ottobre 1956) a seguito dei quali si dimette dal Partito Comunista Italiano e quindi dal giornale.\nNel mentre la passione non sopita per gli studi umanistici lo aveva portato a laurearsi in Lettere antiche all'Universit\u00e0 di Genova ove diventa Assistente del professor Francesco Della Corte al corso di Letteratura latina, quindi del professor Enzo Marmorale all'Istituto di Magistero.\nPassa al Corriere Mercantile di Genova, ma la sua collaborazione con questo giornale non \u00e8 molto lunga perch\u00e9 la posizione filogovernativa della testata all'epoca del Governo Tambroni (1960) \u00e8 per lui ideologicamente incompatibile.\nProsegue la professione giornalistica al quotidiano milanese indipendente di sinistra Stasera.\nAlla morte di Mattei, presidente dell'ENI, resta disoccupato; successivamente trova lavoro presso il Momento Sera, quotidiano romano, e si trasferisce a Roma con la famiglia.\nL'inizio del sessantotto lo vede a La Stampa di Torino ove rester\u00e0 sino alla morte che sopravviene improvvisa il 24 giugno 1978 all'et\u00e0 di 59 anni.\nLascia il ricordo di una vivace figura di intellettuale, di profonda fede comunista animata, secondo coscienza, da una penetrante \"vis critica\"."}
{"id": "132194", "revid": "15732", "url": "https://it.wikipedia.org/wiki?curid=132194", "title": "Sebastiano Musumeci", "text": ""}
{"id": "132198", "revid": "20768", "url": "https://it.wikipedia.org/wiki?curid=132198", "title": "Nello Musumeci", "text": "Gi\u00e0 presidente della Provincia di Catania dal 1994 al 2003, nonch\u00e9 europarlamentare fino al 2009, dal 15 aprile al 16 novembre 2011 \u00e8 stato sottosegretario al Ministero del lavoro e delle politiche sociali nel governo Berlusconi IV.\nBiografia.\nHa lavorato come bancario nel Gruppo Unicredit ed \u00e8 giornalista pubblicista dal 1977.\nHa svolto studi universitari in scienze della comunicazione, laureandosi nel 2016 in Multimedialit\u00e0 della comunicazione all'Universit\u00e0 Kore di Enna.\nHa insegnato all'Istituto superiore di giornalismo di Acireale ed \u00e8 tra i fondatori dell'ISSPE (\"Istituto Siciliano di Studi Politici ed Economici\") di Palermo. \u00c8 autore di alcuni saggi storici sulla Sicilia del Novecento. \n\u00c8 uno dei fondatori della Fondazione \"Cardinale Dusmet\" per sostenere le famiglie vittime degli usurai.\nPrimi incarichi nel MSI.\nEntra in politica a 15 anni nelle file della Giovane Italia, l'organizzazione giovanile delpartito neofascista Movimento Sociale Italiano. A vent'anni \u00e8 stato eletto consigliere comunale nella sua citt\u00e0 di origine, Militello in Val di Catania, e successivamente nei Comuni di Gravina di Catania (1980) e Castel di Iudica (1983), dove ha ricoperto anche la carica di vicesindaco in una coalizione di centro-destra. \nNel 1987 (a trentadue anni) \u00e8 stato eletto segretario provinciale del MSI a Catania. Ha poi rivestito il ruolo di Consigliere provinciale di Catania dal 1990 fino al 1993.\nPresidente della provincia di Catania.\nNel gennaio 1994 si candida alla presidenza della Provincia di Catania con la sola lista del Movimento Sociale Italiano: al primo turno raccoglie il 32,6% dei voti e, dopo una campagna elettorale conclusa in \u00abun indecoroso scambio di insulti e accuse sfociato in querele e sfide plateali\u00bb, al ballottaggio del 13 febbraio supera nettamente Stelio Mangiameli, con il 66,35% dei voti, in un turno elettorale contraddistinto da una scarsissima affluenza (appena 39%) e oltre il 16% di schede nulle o bianche.\nMusumeci amministrer\u00e0 la provincia in quella consiliatura con una maggioranza consiliare di centrosinistra. Assieme al sindaco di centro-sinistra Enzo Bianco, .\nNel 1998 verr\u00e0 poi riconfermato presidente al primo turno, con pi\u00f9 di 310.000 preferenze, sostenuto da una coalizione di centrodestra, che ottiene la maggioranza in consiglio. In qualit\u00e0 di presidente dell'ente provinciale completa la restaurazione ed apre al pubblico le Ciminiere luogo simbolo della citt\u00e0, crea il Museo Storico dello Sbarco in Sicilia e il Museo del Cinema.\nA gennaio 1995 confluisce in Alleanza Nazionale al congresso di Fiuggi, dove faceva parte della direzione nazionale. In seguito a reiterate minacce mafiose, ha vissuto sotto scorta della polizia per diversi anni.\nRimane presidente della Provincia fino alla scadenza del secondo mandato, nel maggio 2003.\nParlamentare europeo.\nAlle elezioni europee del 1994 viene anche eletto europarlamentare, nella circoscrizione Italia meridionale, nelle liste di Alleanza Nazionale con circa 43000 preferenze.\nViene rieletto poi alle successive elezioni del 1999 (con 78000 preferenze) e del 2004 (con 116000 preferenze), in quest'ultima tornata risulta peraltro l'eurodeputato di AN pi\u00f9 votato dopo Fini, Alemanno e Gasparri, nonch\u00e9 il primo in Sicilia. Al Parlamento europeo ha fatto parte delle commissioni Pesca e Agricoltura e della Commissione per l'ingresso della Turchia nell'Unione europea.\nIn contemporanea a questi incarichi, durante e dopo la preoccupante eruzione dell\u2019Etna del 2001 \u00e8 nominato Commissario straordinario del governo per l\u2019emergenza e la ricostruzione sul vulcano. \nDal 1999 al 2009 fa parte del gruppo \"Unione per l'Europa delle nazioni\".\nAnni successivi.\nNel 2002, dopo le dimissioni dall'incarico di Guido Lo Porto, eletto l'anno prima presidente dell'ARS, \u00e8 nominato da Fini coordinatore regionale di Alleanza Nazionale. Lo resta fino al 2004.\nAlleanza Siciliana.\nNel settembre 2005 - in polemica con Gianfranco Fini - abbandona Alleanza Nazionale e fonda \"Alleanza Siciliana\", un movimento autonomista di destra a carattere regionale.\nLa candidatura alla Presidenza della Regione del 2006.\nAlle elezioni regionali del 2006, Musumeci rifiuta di entrare in coalizione a sostegno del presidente uscente Tot\u00f2 Cuffaro (in quel momento rinviato a giudizio per favoreggiamento aggravato alla mafia) e si candida a presidente della Regione Siciliana, a capo del movimento \"Alleanza Siciliana\". Ottiene il 5,3%, contro il 53,1% dell'esponente del centro-destra Cuffaro e il 41,6% della candidata per il centro-sinistra Rita Borsellino.\nLa Destra (2008-2011).\nIl movimento Alleanza Siciliana nel 2008 confluisce nel partito neofascista La Destra e il 6 dicembre Musumeci viene eletto vicesegretario nazionale dal Comitato centrale del partito, carica alla quale rinuncia l'anno successivo.\nCandidatura a sindaco di Catania.\nAlle elezioni amministrative del 2008 a Catania, Musumeci si candida a sindaco, sostenuto dalla lista civica che porta il suo stesso nome. Ottiene oltre il 25% dei voti, superando in preferenze il candidato del centro-sinistra Giovanni Burtone, e arrivando a sfiorare il ballottaggio col candidato sindaco sostenuto dal centro-destra Raffaele Stancanelli che viene eletto al primo turno. Musumeci risulta essere comunque il consigliere comunale pi\u00f9 votato della citt\u00e0, con oltre 4.000 preferenze, seguito dal senatore Enzo Bianco dello schieramento di centro-sinistra.\nIntanto termina il suo mandato di europarlamentare nel luglio 2009.\nSottosegretario al Ministero del lavoro.\nIl 15 aprile 2011 il Consiglio dei ministri nomina Musumeci nuovo sottosegretario di Stato al Ministero del lavoro e delle politiche sociali, in rappresentanza de La Destra. La cerimonia di giuramento si svolge il 19 aprile a Palazzo Chigi. Resta sottosegretario fino alle dimissioni del governo Berlusconi IV, avvenute nel novembre successivo.\nLa candidatura alla Presidenza della Regione del 2012.\nIl 22 agosto 2012 Musumeci annuncia, su proposta del leader di Grande Sud Gianfranco Miccich\u00e9, la sua candidatura a Presidente della Regione Siciliana sostenuto anche dalla Lista Musumeci, I Popolari di Italia Domani, Fareitalia e Alleanza di Centro. Due giorni dopo ricever\u00e0 anche il supporto de Il Popolo della Libert\u00e0, diventando il candidato ufficiale del centro-destra, quando il 30 agosto anche Miccich\u00e8, uscito dalla coalizione, si candida a Presidente della Regione Siciliana sostenuto dall'uscente Raffaele Lombardo.\nIl 29 ottobre 2012, ottenendo il 25,7% dei consensi, Musumeci viene sconfitto dal candidato del centro-sinistra Rosario Crocetta, che prende il 30,5%; Miccich\u00e8 arriva invece quarto. Risulta comunque eletto deputato all'Assemblea regionale siciliana in quanto candidato presidente non eletto che ha ottenuto pi\u00f9 voti.\nPresidente della Commissione regionale antimafia.\nAderisce al gruppo parlamentare \"Lista Musumeci\" e il 23 maggio 2013 viene eletto all'unanimit\u00e0 presidente della Commissione regionale antimafia dell'Assemblea Regionale Siciliana. In questa veste propone la creazione di un osservatorio europeo sul fenomeno delle mafie e chiede l\u2019istituzione dell\u2019ora della legalit\u00e0 per educare all'onest\u00e0 i giovanissimi facendo cultura della legalit\u00e0 nelle scuole.\nIn concomitanza con la sua candidatura alle regionali del 2017 si dimette dalla presidenza della commissione antimafia per non cumulare i due ruoli.\n\"#Diventer\u00e0Bellissima\".\nLasciato il movimento di Storace, nel settembre 2014 Musumeci \u00e8 tra i fondatori del movimento civico siciliano \"#Diventer\u00e0Bellissima\", cos\u00ec denominato per richiamare una frase di Paolo Borsellino rivolta alla Sicilia e di cui \u00e8 il leader. Nel febbraio 2017 il suo movimento lo propone alle primarie del centro-destra per la presidenza della Regione Siciliana, decise da tutte le forze politiche dello schieramento, poi annullate.\nPresidente della Regione Siciliana.\nL'elezione alla Presidenza della Regione del 2017.\nDopo che Forza Italia, per via del coordinatore regionale nell'isola Gianfranco Miccich\u00e9, rinuncia alle primarie della coalizione di centro-destra, si dimette nell'aprile 2017 da presidente dell'Antimafia regionale e ufficializza di aver deciso di candidarsi per la seconda volta alla presidenza della Regione Siciliana per le regionali del 5 novembre 2017, per il suo movimento #\"Diventer\u00e0Bellissima\".\nMusumeci ottiene in luglio l'appoggio di Fratelli d'Italia - Alleanza Nazionale e Noi con Salvini (che si presentano in un'unica lista comune); in seguito anche di \"Energie per l'Italia\", Nuovo CDU e Movimento Nazionale per la Sovranit\u00e0 (che inseriscono propri candidati nella lista #\"Diventer\u00e0Bellissima\"), ad agosto di Unione di Centro, Forza Italia. Infine a settembre di Cantiere Popolare, MpA e Idea Sicilia (che si federano nella lista unica \"Popolari e Autonomisti\"), Partito Liberale Italiano e Scelta Civica (anche questi ultimi due non presentano proprie liste, ma ottengono l'inserimento di propri candidati nelle liste di Forza Italia). Ottiene inoltre l'appoggio di Vittorio Sgarbi che, candidatosi in precedenza a Presidente della regione siciliana, rinuncia alla competizione, schierandosi a sostegno di Musumeci.\nIl 5 ottobre presenta ufficialmente la sua candidatura e il listino del presidente; viene complessivamente sostenuto da 5 liste: Forza Italia, \"#Diventer\u00e0Bellissima\", Unione di Centro, \"Popolari e Autonomisti\" e Fratelli d'Italia-Noi con Salvini.\nIl 5 novembre Musumeci vince le elezioni con il 39,85% dei voti (mentre le liste regionali ottengono il 42,04%) e diventa quindi Presidente della Regione Siciliana, insediandosi sabato 18 novembre. Ottiene inoltre le maggioranza all'ARS grazie ai 36 deputati (su 70) eletti dalla sua coalizione.\nLa giunta e i provvedimenti.\nL'articolo 9 dello Statuto speciale siciliano dal 2001 d\u00e0 al presidente della Regione Siciliana il potere di nominare e revocare gli assessori da preporre ai singoli rami dell'Amministrazione regionale. Quello di Musumeci \u00e8 il 59\u00ba Governo della Regione siciliana, nominato il 29 novembre 2017.La giunta di Musumeci, formata da dieci uomini e due donne, si insedia l'indomani e il primo atto \u00e8 il ricorso alla Corte Costituzionale contro l'impugnativa del Governo per l'elezione diretta dei presidenti delle province siciliane.\nLa giunta ha due nuovi assessori dopo le dimissioni di Figuccia (nel dicembre 2017, con interim dello stesso Musumeci) e di Sgarbi (nell'aprile 2018): Alberto Pierobon ai Rifiuti (dal 7 marzo 2018) e Sebastiano Tusa ai Beni Culturali, nel 2019 deceduto in un incidente aereo in Etiopia, e di cui Musumeci tiene l'interim fino al maggio 2020.\nNell'ottobre 2020 il governatore \u00e8 nominato dalla presidenza del Consiglio dei ministri Commissario per l'emergenza sanitaria in Sicilia\nNel marzo 2021 prende l'interim della Salute, dopo le dimissioni di Ruggero Razza, indagato. Alcune sue ordinanze regionali sono state bocciate dal TAR perch\u00e9 violavano la Costituzione italiana\nVita privata.\nHa avuto tre figli: Salvatore, Giuseppe (deceduto a 30 anni nel maggio 2013) e Giorgio.\nCoinvolgimento giudiziario indiretto.\nNel marzo 2017, assieme ai deputati Nino D'Asero (NCD) e Raffaele Nicotra (PD), Nello Musumeci \u00e8 stato coinvolto in una inchiesta su nove dipendenti di Riscossione Sicilia della Procura della Repubblica presso il Tribunale di Catania, con l'ipotesi di essere stato favorito in alcune procedure esecutive di pignoramento, provocando un danno erariale stimato in 390.000 euro. I due comunque non erano indagati. A settembre la posizione dei due deputati regionali \u00e8 stata archiviata, perch\u00e9 secondo il Gip, \"non vi \u00e8 stato alcun trattamento di favore\"."}
{"id": "132200", "revid": "8381", "url": "https://it.wikipedia.org/wiki?curid=132200", "title": "Tokyo Disney", "text": ""}
{"id": "132202", "revid": "69275", "url": "https://it.wikipedia.org/wiki?curid=132202", "title": "Unione Calcistica Belga", "text": ""}
{"id": "132204", "revid": "4175", "url": "https://it.wikipedia.org/wiki?curid=132204", "title": "Federazione calcistica della Francia", "text": "La F\u00e9d\u00e9ration fran\u00e7aise de football (abbreviata in FFF) \u00e8 la federazione calcistica francese. Fondata il 7 aprile 1919 con il nome di \"F\u00e9d\u00e9ration fran\u00e7aise de football association\" (FFFA), raggruppa tutte le squadre calcistiche di Francia e del Principato di Monaco, oltre alle selezioni nazionali francesi.\nLa FFF ha sede a Parigi nel quartiere Grenelle, mentre il centro tecnico nazionale Fernand-Sastre \u00e8 situato a Clairefontaine-en-Yvelines. \u00c8 affiliata alla FIFA e alla UEFA.\nStoria.\nLa F\u00e9d\u00e9ration Fran\u00e7aise de Football vede le proprie origini tratte dal Comit\u00e9 fran\u00e7ais interf\u00e9d\u00e9ral (\"CFI\"), che venne fondato il 23 marzo 1907 da Charles Simon della F\u00e9d\u00e9ration gymnastique et sportive des patronages de France. Questo comitato riuniva in una confederazione tutte le federazioni calcistiche francesi che si occupavano di calcio ad eccezione dell'USFSA, che si un\u00ec al CFI solo a partire dal gennaio 1913.\nIl CFI mise palio il Troph\u00e9e de France a partire dal 1907, e dal 1917 la Coppa di Francia.\nDal 1908 il CFI divenne il rappresentante presso la FIFA della Francia, dopo il ritiro dell'USFSA.\nL'attuale FFF venne fondata il 7 aprile 1919, unificando tutte le federazioni presenti su territorio francese in una sola. Ha sede a Parigi e ha come colore nazionale il blu. La Nazionale di calcio francese vanta due vittorie agli Europei datati 1984 in Francia e 2000 in Belgio e Olanda, e due vittorie nel Mondiale, disputato la prima volta in casa nel 1998, e la seconda in Russia nel 2018. La Francia ha inoltre organizzato la fase finale della Coppa Rimet nel 1938 e il 28 maggio del 2010 \u00e8 stata scelta dall'UEFA per organizzare l'Europeo 2016.\nLa stagione della Ligue 1 (il campionato francese), la cui prima edizione si \u00e8 svolta nel 1933 e ha visto trionfare il Lilla, si svolge da luglio a maggio.\nIl club francese che ha vinto pi\u00f9 scudetti \u00e8 il Saint-\u00c9tienne (10 di cui l'ultimo nel 1981), seguito dall'Olympique Marsiglia (9 di cui l'ultimo vinto nel 2010).\nIl titolo nazionale 1992-1993 non venne assegnato a causa di una vicenda di corruzione nella gara del 20 maggio tra Valenciennes e Olympique Marsiglia (Vicenda VA-OM).\nCompetizioni.\nLa F\u00e9d\u00e9ration fran\u00e7aise de football organizza i seguenti tornei:\nCompetizioni maschili\n\"Senior\"\n\"Under-19\"\n\"Under 17\"\nCompetizioni femminili\nCompetizioni di calcio per imprenditori\nCompetizioni di calcio a 5\nLa FFF delega alla LFP la gestione dei seguenti tornei: Ligue 1, Ligue 2 e Coupe de la Ligue. La LFP \u00e8 posta comunque sotto l'autorit\u00e0 della FFF.\nLa Coupe de France maschile \u00e8 gestita da un'apposita commissione federale, controllata direttamente dal Consiglio Federale della FFF."}
{"id": "132206", "revid": "339392", "url": "https://it.wikipedia.org/wiki?curid=132206", "title": "Federazione calcistica dell'Italia", "text": ""}
{"id": "132208", "revid": "2056951", "url": "https://it.wikipedia.org/wiki?curid=132208", "title": "Deriva (nautica)", "text": "La deriva \u00e8 un'appendice simile a un'ala collocata perpendicolarmente nella parte pi\u00f9 bassa dello scafo di una barca a vela o sotto le tavole da surf e windsurf e che d\u00e0 il nome a una categoria di imbarcazioni a deriva mobile.\nDescrizione.\nNelle piccole imbarcazioni, la deriva ha la sola funzione di equilibrare le forze messe in gioco dal vento sulle vele che tenderebbero a far traslare la barca in direzione diversa dalla rotta preposta (scarroccio e deriva) ed \u00e8 generalmente mobile, ovvero retraibile (parzialmente o completamente) all'interno dell'imbarcazione quando (nelle andature portanti) la barca, procedendo con il vento a favore tende a scarrocciare di meno, e quindi necessita di meno spinta contrastante o come di poppa, andatura nella quale la barca non scarroccia e nella quale la deriva viene alzata completamente. Nelle imbarcazioni pi\u00f9 grandi la deriva riveste anche un'azione equilibrante ed \u00e8 fissa. In quest'ultimo caso essa sar\u00e0 di materiale quale piombo o ghisa o avr\u00e0 concentrato maggior peso nella parte finale tramite un agglomerato a forma di siluro detto bulbo, da un punto di vista tecnico il siluro fatto di materiale pesante (nelle imbarcazioni della classe coppa america assume un peso che va dalle 19 alle 22 tonnellate) serve ad incrementare l'altezza metacentrica portando in basso il baricentro dell'imbarcazione, in modo da aumentare anche il momento di stabilit\u00e0 dell'imbarcazione.\nTenendo presente che tutte le grandi barche a vela moderne dispongono di deriva fissa (in alcuni casi basculante orizzontalmente rispetto all'asse longitudinale della barca), \u00e8 opportuno fare una precisazione sulle derive delle imbarcazioni pi\u00f9 piccole.\nTipi di deriva.\nDeriva basculante.\nPer deriva basculante si intende quel tipo di deriva fissata ad un perno all'interno della cassa della deriva e regolata tramite delle cime. Questo tipo di deriva si trova su diversi tipi di imbarcazioni: Flying Junior, 420, 470, Finn ed il pi\u00f9 grosso Flying Dutchman sono alcuni esempi.\nCol termine deriva basculante si intende anche una nuova tecnologia che permette alla deriva di ruotare lungo l'asse longitudinale (lunghezza) della barca per migliorare la forza antisbandamento. \u00c8 utilizzata nelle barche oceaniche o nei mini-transat 6.5.\nRichiede l'utilizzo di pistoni idraulici o paranchi a decine di vie.\nDeriva a ghigliottina / a baionetta.\nCome suggerito dal nome, questo tipo di deriva viene introdotta verticalmente e manualmente all'interno della scassa della deriva. Le regolazioni di questo tipo di deriva avvengono a mano, senza l'ausilio, dunque, di cime, se non gli elastici o altri accorgimenti che mantengono la deriva in posizione. La deriva a ghigliottina \u00e8 usata (tra le altre barche) anche su Laser e Optimist."}
{"id": "132211", "revid": "81103", "url": "https://it.wikipedia.org/wiki?curid=132211", "title": "Nano-Reef", "text": "Il Nano-Reef (o \"Nanoreef\") \u00e8 un acquario di barriera con un litraggio di piccole dimensioni (massimo 100 litri).\nIn linea di massima non sono molto diversi da grossi acquari di barriera, dimensioni a parte, se non per quanto riguarda i sistemi di filtraggio e le caratteristiche dei suoi abitanti.&lt;br&gt;\nAll'interno dei \"nanoreef\" solitamente sono ospitati animali che si adattano meglio a situazioni di spazio ristretto, di facile riproduzione, che necessitano di poche somministrazioni di mangime, vivendo per lo pi\u00f9 di luce. Il filtraggio \u00e8 prevalentemente di tipo biologico e come substrato per i batteri vengono sfruttate tutte le superfici, sia delle rocce che del fondo che delle alghe.\nStrutturazione.\nGrazie alla mancanza di filtraggi meccanici fini, all'interno di un \"nanoreef\" si sviluppano molti pi\u00f9 esseri invisibili ad occhio nudo e microalghe che contribuiscono all'alimentazione generale dei suoi abitanti.&lt;br&gt;\nL'equilibrio biologico di queste vasche \u00e8 piuttosto precario, date le ridotte dimensioni; qualsiasi errore o trascuratezza porta in breve tempo a situazioni difficili da gestire. Le sostituzioni periodiche d'acqua sono pi\u00f9 frequenti, ed \u00e8 preferibile usare acqua filtrata con un impianto a osmosi inversa per la sua preparazione, cos\u00ec come per reintegrare l'acqua evaporata.&lt;br&gt;\nSicuramente meno costoso e meno impegnativo di un grosso acquario di barriera, d\u00e0 egualmente grosse soddisfazioni.\nAllestimento.\nTecnicamente la differenza tra un acquario di barriera e un nanoreef \u00e8 sostanziale.&lt;br&gt;\nNel primo (vedere il relativo articolo) si devono adottare un gran numero di accessori costosissimi ma indispensabili, e tra questi: filtri meccanici, schiumatoi, plafoniere con luci potenti, integratori automatici di varie sostanze e molti altri, mentre nel \"nanoreef\" molti di questi accessori, tralasciando un discorso di ingombro, non sono cos\u00ec indispensabili se non a volte controproducenti.\nIn ogni caso, le svariate aziende produttrici di accessori per acquari, vedendo che gli appassionati del \"reef\" si stanno avvicinando al mondo dei \"nanoreef\", hanno iniziato a produrre accessori con dimensioni e funzionalit\u00e0 indicate per questo tipo di vasche.\nIl metodo pi\u00f9 puro e in un certo senso consono alla filosofia dei \"nanoreefer\" \u00e8 quello naturale, metodo che prevede l'inserimento di una quantit\u00e0 pari almeno al 30%-35% (meglio al 40%) del volume della vasca di roccia viva di buonissima qualit\u00e0, importantissimo perch\u00e9 in questi si insediarenno, dopo un ciclo di attivazione di circa 90 giorni, tutti quei microbatteri utili al filtraggio delle sostanze presenti in acqua. La sabbia potr\u00e0 essere inserita solo in seguito e comunque un sottile strato, in maturazione essa pu\u00f2 essere infatti causa di inquinamento.\nCome accessori, solo un riscaldatore e una o pi\u00f9 pompe di movimento, e ovviamente la cosa pi\u00f9 importante un buon sistema di illuminazione, ricordandosi che la luce \u00e8 la fonte di vita pi\u00f9 importante per gli acquari di barriera.\nPur essendo una tipologia di acqua pi\u00f9 indicata all'allevamento degli invertebrati, il nano reef pu\u00f2 ospitare anche piccoli pesci, in genere appartenenti alle famiglie Gobidae e Blenniidae, che spesso in natura vivono in ambienti ristretti, come le pozze di marea, e si adattano quindi bene alle ridotte dimensioni di quest tipo di acquari."}
{"id": "132215", "revid": "110157", "url": "https://it.wikipedia.org/wiki?curid=132215", "title": "Distretto di Signau", "text": "Il distretto di Signau \u00e8 stato un distretto del Canton Berna, in Svizzera. Confinava con i distretti di Interlaken e di Thun a sud, di Konolfingen e di Burgdorf a ovest e di Trachselwald a nord e con il Canton Lucerna (distretti di Willisau a nord-est e di Entlebuch a est). Il capoluogo era Signau.\nI suoi comuni sono passati alla sua soppressione al Circondario dell'Emmental.\nComuni.\nAmministrativamente era diviso in 9 comuni:"}
{"id": "132219", "revid": "287204", "url": "https://it.wikipedia.org/wiki?curid=132219", "title": "Jo Bauer", "text": "Il compito di Bauer e della sua squadra di assistenti \u00e8 di verificare che le vetture in competizione rispondano al regolamento tecnico della Formula. Bauer ricopre questo ruolo dal 1997 quando sostitu\u00ec Charlie Whiting.\nDopo essersi laureato alla \"Rheinisch-Westfalische Technishe Hochschule\" di Aquisgrana, Bauer ha preso la specializzazione mentre lavorava per l'azienda di consulenza nei trasporti FEV Motorentechnik GmbH.\nCon queste credenziali lasci\u00f2 nel 1992 l'azienda per unirsi all'autorit\u00e0 sportiva tedesca \"Oberste Nationale Sportkommission\" come capo del dipartimento tecnico, con un seggio all'interno della commissione tecnica della FIA che lo port\u00f2 ad essere Delegato Tecnico per il Campionato Internazionale Turismo nel 1995. Erano anni di accesa rivalit\u00e0 tra le Alfa Romeo e le Mercedes e perci\u00f2 ogni gara si arricchiva di aspre discussioni riguardanti il regolamento. Gli ottimi risultati colti in questo ruolo lo hanno destinato al ruolo di Delegato nell'ancora pi\u00f9 difficile F1 quando Whiting si trasfer\u00ec alla Direzione Corsa."}
{"id": "132222", "revid": "767487", "url": "https://it.wikipedia.org/wiki?curid=132222", "title": "Jill Crossland", "text": "Ha studiato con Ryszard Bakst (a sua volta allievo di Heinrich Neuhaus) alla Chethams School of Music e al Royal Northern College a Manchester e in seguito con Paul Badura-Skoda a Vienna. Registra musica per la Warner Music e la Divine Art Record Company. \u00c8 specializzata nell'interpretazione di Bach.\nSi esibisce con regolarit\u00e0 sia nel Regno Unito, sia all'estero. Ha debuttato alla Wigmore Hall nel 2004. Preferisce il periodo classico e barocco, che caratterizzano il suo repertorio, al quale imprime una particolare passione e un contenuto carico di emozione.\nJill Crossland \u00e8 nel pieno della sua carriera artistica sia per i concerti che per le incisioni, si tratta di una delle star della generazione dei pianisti contemporanei in Europa, con frequenti partecipazioni ad eventi televisivi e radiofonici.\nHa inoltre realizzato alcune colonne sonore ed in particolare la sua interpretazione dell'aria iniziale delle Variazioni Goldberg per la Apex/Warner Classics \u00e8 stata utilizzata per \"Il paziente inglese\", ripresa anche sulla copertina di \"Classic FM Magazine\" di novembre 2004. Nella compilation Warner Classics/ RPO 2004 \"Classic Flicks\" e per \"Hannibal\" \u00e8 stata utilizzata l'aria di chiusura, pubblicata anche negli Stati Uniti in \"Simply the Best Movie Themes\"."}
{"id": "132223", "revid": "1211387", "url": "https://it.wikipedia.org/wiki?curid=132223", "title": "Rovaniemi", "text": "Rovaniemi (\"Roavenjarga\" in lingua sami settentrionale) \u00e8 il capoluogo della regione della Lapponia. Ha una popolazione di 60.707 abitanti.\nGeografia.\n\u00c8 situata latitudinalmente 6\u20137\u00a0km a sud della linea del circolo polare artico, tra le colline di Ounasvaara e Korkalovaara, alla confluenza del fiume Kemijoki e del suo affluente Ounasjoki. Il porto pi\u00f9 vicino, a Kemi, \u00e8 a 115\u00a0km.\nIl nome \"Rovaniemi\" \u00e8 stato spesso ritenuto di origine lappone, in quanto \"roavve\" in Sami indica una collina boscosa. In finnico \"rova\" significa invece \"cumulo di pietre\" o \"roccia\".\nStoria.\nProbabilmente ci sono stati insediamenti umani stabili nell'area di Rovaniemi sin dall'et\u00e0 della pietra. Il disboscamento di terreni per utilizzi agricoli inizi\u00f2 intorno al 750-530 a.C. Reperti rinvenuti nell'area fanno ipotizzare che un crescente numero di persone provenienti da est, dalla Carelia, da sud, da H\u00e4meth e dalle coste dell'Oceano Artico, a nord, si stabilirono a Rovaniemi a partire dal 500 d.C.\nLe risorse naturali della Lapponia nel XIX secolo spinsero la crescita di Rovaniemi. La febbre dell'oro, e l'estensivo sfruttamento del legname attrassero migliaia di persone in Lapponia, e Rovaniemi divenne il centro economico della provincia lappone.\nNel 1839 fu terminata una rete stradale che univa Rovaniemi a Kemi. Nel 1909 fu costruita anche una stazione ferroviaria.\nLa prima biblioteca fu costruita nel 1860 e la prima libreria nel 1895. La prima scuola \u00e8 stata fondata nel 1870 mentre la prima scuola media (Scuola centrale di Rovaniemi, ora Lyseonpuisto School) nel 1908.\nNella guerra lappone, durante la seconda guerra mondiale, circa il 90% degli edifici cittadini fu distrutto dalle truppe tedesche. La ricostruzione di Rovaniemi inizi\u00f2 nel 1946. Molti edifici pubblici e privati della citt\u00e0 furono progettati dall'architetto finlandese Alvar Aalto, come ad esempio il Centro Amministrativo e Culturale, che comprende il municipio, il teatro cittadino e la biblioteca provinciale. Tra i maggiori contribuenti si ricordano l'UNRRA (amministrazione delle Nazioni Unite per l'assistenza e la riabilitazione), gli Stati Uniti e la Svezia.\nEconomia.\nGrazie all'ambiente naturale incontaminato che la circonda e alle numerose infrastrutture ricreative, il turismo \u00e8 un importante settore economico a Rovaniemi. La citt\u00e0 conta numerosi alberghi, situati sia in centro sia nelle zone periferiche. La maggioranza dei suoi abitanti \u00e8 impiegata nel settore dei servizi.\nDato che Rovaniemi \u00e8 la capitale della provincia della Lapponia, molte istituzioni governative hanno sede nella citt\u00e0. Si calcola che dei 35.000 abitanti circa 10.000 siano studenti, infatti a Rovaniemi si trovano l'Universit\u00e0 della Lapponia e il Politecnico di Rovaniemi.\nRovaniemi \u00e8 il punto pi\u00f9 a nord della ferrovia elettrificata del gruppo VR, con treni passeggeri diurni e notturni che partono dalla stazione di Rovaniemi verso Oulu, Tampere, Helsinki e Turku. Verso il nord-est della regione della Lapponia partono treni a motore Diesel che la collegano con Kemij\u00e4rvi.\nMonumenti e luoghi d'interesse.\nFra i punti d'interesse di Rovaniemi ci sono: il ponte J\u00e4tk\u00e4nkynttil\u00e4 con la fiamma eterna sopra il fiume Kemijoki, gli edifici progettati da Alvar Aalto e l'Arktikum, il museo dell'artico. Quest'ultimo \u00e8 un museo particolarmente completo della regione dell'artico finlandese.\nRovaniemi ospita anche il ristorante pi\u00f9 settentrionale della catena McDonald's.\nVillaggio di Babbo Natale.\nA 8\u00a0km dal centro, in corrispondenza del Circolo Polare, si trova il famoso Villaggio di Babbo Natale: Il parco tematico \u00e8 considerato come la residenza ufficiale di Babbo Natale: \u00e8 infatti possibile incontrarlo personalmente e visitare il suo studio o l'ufficio postale dove ogni anno arrivano le lettere dai bambini di tutto il mondo.\nSanta Park.\nIl Santa Park \u00e8 un altro parco di divertimenti che rappresenta la caverna di Babbo Natale, con laboratorio degli elfi, mostra di sculture di ghiaccio, ufficio postale e altre attrazioni.\nLe aurore boreali.\nUn fenomeno che attrae numerosi turisti \u00e8 quello delle aurore boreali o \"luci del nord\". In Lapponia il numero di aurore boreali visibili in un anno pu\u00f2 arrivare a 200, mentre nel resto della Finlandia tale numero difficilmente arriva a 20.\nSport.\nStazione sciistica specializzata nello sci nordico, la citt\u00e0 \u00e8 attrezzata con il trampolino Ounasvaara, che sorge sull'omonimo colle, e varie piste per la pratica dello sci di fondo."}
{"id": "132224", "revid": "1776051", "url": "https://it.wikipedia.org/wiki?curid=132224", "title": "G\u00fcndlischwand", "text": "G\u00fcndlischwand (toponimo tedesco) \u00e8 un comune svizzero di 324 abitanti del Canton Berna, nella regione dell'Oberland (circondario di Interlaken-Oberhasli).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nG\u00fcndlischwand \u00e8 servito dalla stazione di Zweil\u00fctschinen, sulla ferrovia dell'Oberland bernese, e dalla ferrovia della Schynige Platte.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune ricadente all'interno dei confini del comune."}
{"id": "132225", "revid": "116642930", "url": "https://it.wikipedia.org/wiki?curid=132225", "title": "Andr\u00e1s Schiff", "text": "Biografia.\nLa sua passione per la musica (in particolare per quella da camera) risale all'infanzia: a cinque anni ebbe la sua prima lezione di piano da Erzs\u00e9bet Vad\u00e1sz; continu\u00f2 il suo studio con i professori P\u00e1l Kadosa, Gy\u00f6rgy Kurt\u00e1g e Ferenc Rados all'accademia Franz Liszt di Budapest. Si trasfer\u00ec a Londra, ove prese lezioni da George Malcom.\n\u00c8 uno dei pi\u00f9 noti interpreti viventi di J. S. Bach, ma dedica parte attiva alle serate pianistiche con le esecuzioni monografiche delle opere per pianoforte anche di Haydn, Mozart, Beethoven, Schubert, Chopin, Schumann e Bart\u00f2k.\nNel 2006 ha completato l'esecuzione dal vivo delle 32 sonate per pianoforte di Beethoven, in una lunga serie di applauditi concerti in tutta Europa iniziati alcuni anni prima e spesso preceduti da pubbliche conferenze-concerto in cui analizzava e illustrava i dettagli delle sonate.\nConcerti e festival.\nNel 1995 assieme ad Heinz Holliger ha fondato gli \"Ittinger Pfingskonzerte\" (concerti di pentecoste di Ittingen) nella certosa di Ittingen, in Svizzera.Dal 1989 al 1998 ha diretto un festival di musica da camera, il \"Musiktage Mondsee\".Nel 1999 Andr\u00e1s Schiff ha fondato una sua orchestra da camera, la \"Cappella Andrea Barca\" che da allora si esibisce in esclusiva italiana al Teatro Olimpico di Vicenza, nel quale dal 1998 d\u00e0 luogo al festival \"Omaggio a Palladio. Andr\u00e1s Schiff e i suoi amici\".\nAndrea Barca.\nPresentato come un fantomatico musicista italiano, sarebbe in realt\u00e0 un gioco di parole: corrisponde all'italianizzazione del nome Andras Schiff, e risulta quindi essere una parodia del maestro.\nDi seguito, uno scherzoso \"curriculum\", redatto probabilmente da Schiff stesso, sul suo \"omonimo\" italiano; si noti che lo stesso maestro risiede nelle campagne fiorentine.\nPremi e riconoscimenti.\nGrammy Award for Best Instrumental Soloist Performance (senza orchestra):"}
{"id": "132226", "revid": "287204", "url": "https://it.wikipedia.org/wiki?curid=132226", "title": "Andras Schiff", "text": ""}
{"id": "132228", "revid": "124431343", "url": "https://it.wikipedia.org/wiki?curid=132228", "title": "Ren\u00e9 Dubos", "text": "Biografia.\nPensiero.\nGli fu conferito il Premio Pulitzer, in qualit\u00e0 di autore che incarna le qualit\u00e0 del moderno uomo rinascimentale. Dedic\u00f2 gran parte della sua vita professionale allo studio empirico delle malattie microbiche e all'analisi dei determinanti ambientali e sociali che influenzano il benessere delle persone. La sua ricerca pionieristica nell'isolamento di sostanze antimicrobiche derivanti da alcuni microrganismi del suolo port\u00f2 alla scoperta di importanti antibiotici, tra i quali la gramicidina. Effettu\u00f2 ricerche originali e scrisse su molti argomenti: sulla tubercolosi, sulla polmonite, sui meccanismi dell'immunit\u00e0 acquisita, sulla suscettibilit\u00e0 naturale e sulla resistenza alle infezioni.\nNegli ultimi anni, Dubos esplor\u00f2 l'interconnessione dei fattori ambientali con la salute e con lo sviluppo fisico, mentale e spirituale dell'umanit\u00e0 e divenne uno dei pi\u00f9 significativi pensatori nell'ambito dell'ambientalismo. I principi fondamentali della sua filosofia umanistica sono i seguenti: i problemi globali sono condizionati da eventi e scelte effettuati a livello locale (Dubos coni\u00f2 il famoso motto ambientalista: \"Think globally, act locally\" - Pensa globalmente, agisci localmente), l'evoluzione sociale ci consente di ripensare alle azioni sociali in modo da poter cambiare direzione per avere un ambiente ecologicamente pi\u00f9 equilibrato, si pu\u00f2 guardare al futuro con ottimismo perch\u00e9 la vita e la natura umana sono flessibili e gli uomini sono diventati pi\u00f9 consapevoli dei pericoli insiti nelle forze naturali e nelle attivit\u00e0 umane, e possono trarre beneficio dai successi applicando ci\u00f2 che hanno imparato per risolvere gli altri problemi ambientali che si presentano. Inoltre l'elemento fondamentale delle malattie non sono tanto le infezioni, quanto gli stress, endogeni o esogeni, che mutano la resistenza dell'organismo. In sintesi, scopr\u00ec una serie di sostanze presenti nei tessuti che si rivelarono decisive per lo sviluppo e la diffusione dei bacilli, e not\u00f2 che il microambiente circostante un'infiammazione pu\u00f2 incidere sul decorso dell'infezione; Dubos intu\u00ec che anche elementi ambientali, quali la dieta, il clima, le tossine, hanno un peso sull'infezione e sulla malattia; infine, proprio nell'ultimo periodo della sua ricerca, coni\u00f2 la definizione di \"freudismo biologico\", con la quale correl\u00f2 le influenze ambientali precoci e la resistenza a diversi stress.\nVita.\nRen\u00e9 Jules Dubos nacque il 20 febbraio 1901 nella citt\u00e0 francese di Saint-Brice-Sous-For\u00eat nella regione agricola dell'\u00cele-de-France, a nord di Parigi. All'et\u00e0 di otto anni due eventi quali una forte miopia e una grave febbre reumatica condizionarono il corso della sua vita spingendolo ad abbandonare il sogno di diventare un campione sportivo e indirizzandolo verso gli studi intellettuali. A quattordici anni venne illuminato da un saggio di Hippolyte Taine che descriveva la capacit\u00e0 di trasformazione dell'ambiente.\nDopo aver studiato al \"Coll\u00e8ge Chaptal\", si diplom\u00f2 presso l\u2019\"Institut National Agronomique\" di Parigi, trov\u00f2 inizialmente lavoro a Roma presso la Societ\u00e0 delle Nazioni dove si occup\u00f2 di agricoltura. Durante una tipica giornata di sole romana, mentre era seduto nei giardini del Palatino, per revisionare alcuni lavori su delle nuove tecniche agricole, che avrebbe dovuto poi applicare in Indocina in un suo successivo viaggio, lesse per caso un lavoro del biologo russo Sergei Winogradsky, sulla lotta tra batteri, nel terreno. In questo lavoro, il biologo russo, affrontava il problema pedologico, applicando la teoria della selezione naturale del biologo inglese Charles Darwin, ai batteri. Fu come una folgorazione per R. Dubos, infatti prese la decisione di studiare microbiologia. La fortuna lo assistette, poich\u00e9 durante una vacanza negli Stati Uniti paese che aveva sempre voluto visitare, incontr\u00f2 casualmente sulla nave il grande biologo russo Selman Abraham Waksman, vincitore del premio nobel per l'identificazione della streptomicina, di ritorno da un congresso in Europa, il quale seppe da R. Dubos l'intenzione di laurearsi in Biologia specializzandosi in Microbiologia, immediatamente gli offr\u00ec una borsa di studio. Tre anni dopo, non tornando pi\u00f9 in Francia, si laure\u00f2 presso la \"Rutgers University\" nel 1927. La sua dissertazione di laurea trattava le modalit\u00e0 secondo le quali differenti organismi del suolo viventi in diversi ambienti decompongono la cellulosa. Le sue osservazioni relative all'attivit\u00e0 biologica di microbi simili viventi in ambienti diversi pi\u00f9 tardi furono estese al dibattito sui temi ecologici globali. Dopo essere stato membro dell'Istituto Internazionale di Ricerca Medica a Roma (1927-1928), Dubos entr\u00f2 a far parte del \"Rockefeller Institute for Medical Research\" dove svolse la sua intera carriera scientifica con l'eccezione di un periodo di due anni (1942-1944) quando divenne professore di medicina tropicale presso la \"Harvard University Medical School\".\nNel 1942, la morte della prima moglie causata dalla tubercolosi attir\u00f2 l'interesse di Dubos nello studio degli effetti ambientali sui rapporti tra salute dell'uomo e microrganismi e due anni dopo fond\u00f2 alla \"Rockefeller\" un laboratorio per lo studio della tubercolosi.\nSuccessivamente a tali eventi, R. Dubos intraprese un lungo viaggio che lo port\u00f2 in tutte le principali metropoli e megalopoli del mondo, dove and\u00f2 a visitare sia i quartieri ricchi come i pi\u00f9 diasagiati, ove in questi ultimi rimaneva impressionato e, rattristato dalla desolazione e dall'incapacit\u00e0 di poter creare qualche cosa di costruttivo per i bambini.\nNot\u00f2 che ormai, l'essere umano urbano, intasato dallo smog, vivendo in prigioni di cemento o di baracche, stava perdendo i suoi sensi, non sapeva pi\u00f9 che gusto aveva il pane appena fatto, quali erano effettivamente l'odore e il colore dei fiori, poich\u00e9 quelli presenti nelle aiuole delle citt\u00e0 erano tutti falsati e impoveriti. Non aveva idea neanche pi\u00f9 di quale fosse il canto degli uccelli, o il rumore dell'acqua che scorre in un ruscello. L'insieme di queste alterazioni sensoriali, avrebbero alla lunga portato a stress eccessivi negli adulti come nei bambini, alla crescita di aggressivit\u00e0 tra le persone, alla depressione e disillusione (diceva: anche nelle feste le persone hanno la faccia sempre triste) all'alienazione dei rapporti interpersonali, cercando vie di fuga in stimoli artificiali luminosi, chimici (droghe), sonori etc. Nello stesso tempo, i danni si sarebbero concentrati sin negli embrioni e nei feti in sviluppo nelle donne in gravidanza, dove lo stato di malessere e \"stress\" della madre (sia psichico che fisico), insieme ai vari tipi di insulti ambientali, avrebbero alterato l'ontogenesi del sistema nervoso centrale del feto in sviluppo, creando bambini infelici o almeno meno sereni, sin dalla nascita. Ogni bambino avrebbe diritto a nascere e crescere in un posto sereno, in cui gli stimoli naturali sono quelli preponderanti, meno quelli artificiali. Ancora diceva: Ogni bambino, avrebbe diritto di coesistere con animali e piante, crescendo anche con loro, oltre che con i suoi conspecifici, in questo modo il formarsi di una coscienza biologica-ecologica, sarebbe spontaneo. Inoltre, poich\u00e9 le malattie, sono probabilmente il risultato del conclamarsi di una ridotta capacit\u00e0 del corpo e della psiche, di saper reagire agli stimoli nocivi ambientali (sia che siano di natura fisica, chimica o biologica) che sin dal concepimento, ingaggiano una battaglia con tutti gli organismi viventi, vegetali, animali (tra cui gli umani), il poter vivere in sistemi quanto pi\u00f9 naturali, ci insegna e abitua tutti a saperci adeguare alla dinamicit\u00e0 degli ecosistemi in cui nasciamo, cresciamo, invecchiamo e moriremo, rendendoci pi\u00f9 robusti e sani.\nPropose di conseguenza, di costruire quelli che lui defin\u00ec gli Ecourbanoidi, citt\u00e0 nelle quali venissero trapiantati interi parti di bosco, corsi d'acqua con animali e piante nei quali le persone potessero ritemprare se stessi, socializzare in ambienti naturali, come diceva lui stesso: \"Purificare le proprie anime dalle tossine artificiali\", in questo modo, si potevano recuperare mediante stimoli sensoriali naturali, i propri sensi e la propria libert\u00e0.\nFu Presidente del Consiglio di amministrazione del \"Ren\u00e9 Dubos Center for Human Environment\", un'organizzazione \"non-profit\" per l'educazione e la ricerca, che gli fu dedicata nel 1980. La \"mission\" del \"Center\", che vide come cofondatori William e Ruth Eblen \u00e8 quella di \"assistere la popolazione e i decisori nella elaborazione di politiche per la soluzione di problemi ambientali e la creazione di valori ambientali\". Dubos fu attivamente coinvolto nei programmi del \"Center\" fino alla sua morte, avvenuta nel 1982.\nDubos fu attivamente impegnato in battaglie per la salvaguardia dell'ambiente, e come esempio basti citare \"Jamaica Bay\" a New York, che da luogo di riproduzione di pesci era diventato, a causa dell'inquinamento, un bacino quasi privo di vita; fu proprio Dubos a mobilitare l'opinione pubblica per scongiurare l'ampliamento dell'aeroporto Kennedy e a spingere per migliorare gli impianti di depurazione delle acque consentendo un ritorno sia degli uccelli sia dei pesci alla baia, una cui zona \u00e8 stata denominata \"Dubos Point Wetland Park\" in onore all'ambientalista.\nNel 1998 il \"Ren\u00e9 Dubos Center for Human Environment\" don\u00f2 una grande parte della biblioteca e degli archivi ambientali alla \"Pace University\". La collezione consiste nei lavori di Dubos e di altri eminenti studiosi dell'ambiente, alcuni dei quali chiosati da Dubos stesso.\nOpere.\nGli scritti di Dubos dimostrano come il suo interesse per l'ambiente si sia sviluppato dal contesto dei batteri verso una prospettiva umanistica e sociale. I suoi contributi scientifici e la sua filosofia ambientale sono contenuti nelle sue opere:\nCitazioni.\n\"La vita \u00e8 un'avventura in un mondo dove nulla \u00e8 statico; dove eventi imprevedibili e scarsamente comprensibili costituiscono rischi che devono essere affrontati e superati, spesso alla cieca ed a costi molto elevati; dove l'uomo stesso, come l'apprendista stregone, ha messo in moto forze che sono potenzialmente distruttive e possono, ad un certo momento, sfuggirgli di mano. Ogni manifestazione dell'esistenza \u00e8 una risposta a stimoli e sfide che se non trattati in modo adeguato costituiscono delle minacce. Il processo della vita \u00e8 una interazione continua fra gli individui ed il loro ambiente, che spesso assume la forma di una lotta che sfocia in ferite o malattie. Pi\u00f9 l'individuo \u00e8 creativo e meno pu\u00f2 sperare di evitare il pericolo perch\u00e9 la materia stessa della creazione \u00e8 costruita di reazioni alle forze che tendono a ferire il suo corpo e la sua anima. Una assenza duratura della malattia non \u00e8 niente altro che un sogno che si richiama all'immagine di un Giardino dell'Eden progettato per il benessere dell'uomo\".\n\"Rimane un sogno inutile, anche se pu\u00f2 essere di conforto, immaginare una vita priva di stress e di problemi vissuta in un mondo libero da preoccupazioni.\nL'uomo non pu\u00f2 sperare di trovare sulla terra il Paradiso, perch\u00e9 il concetto di paradiso \u00e8 statico, mentre la vita umana \u00e8 un processo dinamico. L'uomo potrebbe sfuggire i pericoli solo rinunciando all'avventura, abbandonando ci\u00f2 che caratterizza la condizione umana rispetto al resto degli animali. Fin dalla preistoria, la terra non \u00e8 mai stata un Giardino dell'Eden, bens\u00ec una Valle delle Decisioni in cui l'adattabilit\u00e0 \u00e8 cruciale per la sopravvivenza.\nLa terra non \u00e8 un luogo di riposo. L'uomo \u00e8 stato creato per combattere, non necessariamente per s\u00e9 stesso, ma per un continuo processo di crescita emozionale, intellettuale ed etica. Crescere in mezzo ai pericoli \u00e8 il destino della razza umana, perch\u00e9 questa \u00e8 la legge dello spirito\"."}
{"id": "132229", "revid": "22475", "url": "https://it.wikipedia.org/wiki?curid=132229", "title": "Mirror (informatica)", "text": "Con mirror (\"specchio,\" in inglese) si indica in informatica una copia esatta di un insieme di dati.\nUn esempio di questo termine \u00e8 dato dai mirror dei web server di Internet: un intero sito (pagine HTML, ma anche semplici file binari) viene copiato su un altro computer per essere reso accessibile anche da altre fonti. Il motivo principale dell'utilizzo dei mirror sta nel sovraccarico del sito originale che spesso non possiede una banda sufficiente per l'utenza a cui \u00e8 destinato. Attraverso questo meccanismo (il cui aggiornamento viene svolto automaticamente a intervalli regolari) una stessa risorsa pu\u00f2 essere disponibile a un maggior numero di utenti.\nEsempi tipici di mirror possono essere trovati nei siti internet \"kernel.org\" che ne possiede anche pi\u00f9 di uno per ogni nazione o \"sourceforge.net\" che ha vari mirror sparsi in Europa e nel mondo."}
{"id": "132230", "revid": "1776051", "url": "https://it.wikipedia.org/wiki?curid=132230", "title": "Kandersteg", "text": "Kandersteg (toponimo tedesco) \u00e8 un comune svizzero di 1\u00a0301 abitanti del Canton Berna, nella regione dell'Oberland (circondario di Frutigen-Niedersimmental).\nGeografia fisica.\nLe montagne principali che contornano la localit\u00e0 sono il Lohner (3\u00a0048\u00a0m\u00a0s.l.m.), il Bunderspitz (2\u00a0546\u00a0m\u00a0s.l.m.), l'Alpschelehubel (2\u00a0248\u00a0m\u00a0s.l.m.), il Doldenhorn (3\u00a0638\u00a0m\u00a0s.l.m.) e il Balmhorn (3\u00a0698\u00a0m\u00a0s.l.m.). \nStoria.\nIl comune di Kandersteg \u00e8 stato istituito nel 1909 per scorporo da quello di Kandergrund.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nIstituzioni, enti e associazioni.\nOspita il Centro scout internazionale di Kandersteg, che accoglie ogni anno decine di migliaia di scout e guide di ogni continente.\nEconomia.\nKandersteg \u00e8 una stazione sciistica specializzata nello sci nordico (trampolino costruito nel 1979).\nInfrastrutture e trasporti.\nKandersteg \u00e8 servito dall'omonima stazione sulla ferrovia del L\u00f6tschberg; nel territorio del comune si trova il portale nord del traforo del L\u00f6tschberg.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nKandersteg ha ospitato i Campionati mondiali juniores di sci nordico 2018."}
{"id": "132231", "revid": "123455403", "url": "https://it.wikipedia.org/wiki?curid=132231", "title": "Guasto", "text": " \nUn guasto (\"failure\" in inglese) \u00e8 un'anomalia che compromette l'idoneo funzionamento di un sistema (\"system\" in inglese) (prodotto, opera, materiale, servizio, progetto, ecc).\nCon la locuzione modo di guasto (\"failure mode\" in inglese) si intende il fenomeno esterno (sintomo, \"symptom\" in inglese) che rende visibile il guasto, lo materializza. Con la locuzione meccanismo di guasto (\"failure mechanism\" in inglese) si intende invece il processo chimico-fisico o di altra natura che \u00e8 la causa dell'anomalia. Ad esempio un \"modo di guasto\" pu\u00f2 essere una frattura meccanica, mentre un \"meccanismo di guasto\" pu\u00f2 essere la corrosione metallica.\nNell'ingegneria dell'affidabilit\u00e0 un guasto in linea teorica pu\u00f2 intercorrere su ciascun sottosistema/componente del sistema globale, sebbene possano esistere situazioni di guasti pi\u00f9 probabili su determinati componenti, fatto utile nella fase di analisi del sistema volta all'individuazione e successiva risoluzione del guasto stesso.\nOccorre non confondere il guasto (o il modo di guasto) che \u00e8 un'anomalia con il suo effetto o impatto (sono due fenomeni contigui ma diversi).\nTipologie di guasto.\nEsistono varie tipologie di guasto, classificabili a seconda del tipo di funzione che l'apparecchio svolge. I guasti possono essere ad esempio di tipo meccanico, elettrico o elettronico.\nGuasti meccanici.\nI modi di guasto meccanici pi\u00f9 comuni sono la frattura meccanica, la deformazione plastica e l'usura.\nI guasti meccanici possono essere scatenati da molteplici evenienze, tra le quali:\nIn meccanica \u00e8 raro (\"rare\" in inglese) l'utilizzo del termine guasto (rispetto all'elettronica, alla telematica, all'elettrotecnica e altre discipline), a parte nel settore dell'automazione impiantistica. Nell'edilizia \"failure\" non si traduce guasto ma cedimento. Al posto di guasto sono a volte utilizzati termini come difetto, avaria (fault), rottura e altri, sebbene ognuno di questi termini significhi qualcosa di specifico (difetto \u00e8 un concetto normato ISO e presente nella legislazione). Quindi guasto \u00e8 un termine generico che pu\u00f2 essere sostituito da uno pi\u00f9 accurato di tipo settoriale. Nel linguaggio a-tecnico possono essere utilizzati indifferentemente.\nGuasti elettrici.\nI guasti elettrici possono essere causati (\"caused\" in inglese) da:\nstress dei componenti \nUn tipo di guasto elettrico pu\u00f2 essere il \"black-out\", cio\u00e8 l'interruzione di rifornimento di energia elettrica.\nGuasti in ambito elettronico-informatico.\nNell'ambito elettronico-informatico si hanno le seguenti definizioni:"}
{"id": "132232", "revid": "287204", "url": "https://it.wikipedia.org/wiki?curid=132232", "title": "Rene Dubos", "text": ""}
{"id": "132233", "revid": "228587", "url": "https://it.wikipedia.org/wiki?curid=132233", "title": "Errore", "text": ""}
{"id": "132234", "revid": "287204", "url": "https://it.wikipedia.org/wiki?curid=132234", "title": "Ren\u00e8 Dubos", "text": ""}
{"id": "132235", "revid": "1652635", "url": "https://it.wikipedia.org/wiki?curid=132235", "title": "Fallimento", "text": ""}
{"id": "132237", "revid": "1776051", "url": "https://it.wikipedia.org/wiki?curid=132237", "title": "L\u00fctschental", "text": "L\u00fctschental (toponimo tedesco) \u00e8 un comune svizzero di 219 abitanti del Canton Berna, nella regione dell'Oberland (circondario di Interlaken-Oberhasli).\nGeografia fisica.\nL\u00fctschental si affaccia sul Lago di Brienz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nL\u00fctschental \u00e8 servito dall'omonima stazione sulla ferrovia dell'Oberland bernese.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "132241", "revid": "1776051", "url": "https://it.wikipedia.org/wiki?curid=132241", "title": "Reichenbach im Kandertal", "text": "Reichenbach im Kandertal (toponimo tedesco; ) \u00e8 un comune svizzero di 3\u00a0616 abitanti del Canton Berna, nella regione dell'Oberland (circondario di Frutigen-Niedersimmental).\nStoria.\nNel 1916 la frazione di Kiental ha ospitato la conferenza di Kienthal, o Seconda conferenza internazionale socialista.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Reichenbach im Kandertal sono:\nInfrastrutture e trasporti.\nReichenbach im Kandertal \u00e8 servito dall'omonima stazione e da quella di M\u00fclenen sulla ferrovia del L\u00f6tschberg.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "132248", "revid": "1776051", "url": "https://it.wikipedia.org/wiki?curid=132248", "title": "Saxeten", "text": "Saxeten (toponimo tedesco) \u00e8 un comune svizzero di 100 abitanti del Canton Berna, nella regione dell'Oberland (circondario di Interlaken-Oberhasli).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "132250", "revid": "114316794", "url": "https://it.wikipedia.org/wiki?curid=132250", "title": "Erio Nicol\u00f2", "text": "Biografia.\nDopo aver frequentato la sezione Arti grafiche del Regio Istituto d'Arte, illustra nel 1936 alcuni racconti per la rivista fiorentina \"La Scena Illustrata\"; esord\u00ec come fumettista nel 1939 realizzando la serie \"Le due orfanelle\" pubblicata su \"L'Avventuroso\"; collabora anche col settimanale \"Giungla!\" edito da Nerbini. Interrompe l'attivit\u00e0 durante la seconda guerra mondiale, quando svolge il servizio militare; nel dopoguerra riprende a collaborare con la Nerbini come restauratore delle tavole della serie americana \"Flash Gordon\" e realizzando copertine e illustrazioni ora per il settimanale \"L'Italo Americano \u2013 Mistero\"; realizza anche la seconda serie del \u201cCavaliere Nero\u201d edita dalla Enigmistica Popolare. Si trasferisce quindi a Milano dove inizia a collaborare con la Casa Editrice Universo realizzando serie a fumetti come \"Forza John\", nel 1949, e \"Chiomadoro, il Principe del Sogno\", nel 1952, scritte da Luigi Grecchi, pubblicate su \"Intrepido\" e nella collana \"Albi dell'Intrepido\", oltre a molte altre per \"Il Monello\", come \"I Laramy della valle\", negli anni sessanta\".\"\nNei primi anni sessanta collabora anche con lo studio di Roy D'Amy disegnando storie a tema bellico destinate al mercato inglese, come \"Battler Britton\".\nNel 1964 inizia a disegnare la serie western \"Tex\", edita dalle Edizioni Audace, esordendo con la storia \"Dramma nella prateria\", pubblicata sui numeri 63 e 64 della serie, realizzata insieme a Galep; in circa venti anni realizz\u00f2 ventitr\u00e9 storie del personaggio. \"Il grande intrigo\", pubblicata nei numeri 141-145 della serie. Completata da Francesco Gamba (matite delle ultime tavole), \u00e8 di 511 pagine, la storia di Tex pi\u00f9 lunga scritta da Gianluigi Bonelli.\nNon riusc\u00ec a completare l'albo n. 282, \"Un mondo perduto\", completato da altri.: mor\u00ec a Firenze il 27 febbraio 1983."}
{"id": "132251", "revid": "399", "url": "https://it.wikipedia.org/wiki?curid=132251", "title": "Ratto di Proserpina (Bernini)", "text": "Il Ratto di Proserpina \u00e8 un gruppo scultoreo realizzato da Gian Lorenzo Bernini, eseguito tra il 1621 e il 1622 ed esposto nella Galleria Borghese di Roma.\nStoria.\nL'opera, in candido marmo di Carrara, fu eseguita tra il 1621 e il 1622 dallo scultore ventitreenne Gian Lorenzo Bernini, su commissione del cardinale-protettore Scipione Caffarelli-Borghese. Scipione Borghese, che inizi\u00f2 a retribuire il giovane Bernini a partire dal giugno del 1621, avrebbe infine collocato l'opera ultimata nella propria villa fuori Porta Pinciana il 23 settembre dell'anno successivo.\nLa presenza di tale favola pagana nella casa del cardinale fu giustificata con un distico moraleggiante in latino di Maffeo Barberini, futuro papa Urbano VIII e futuro committente di Bernini, che impressionato dalla qualit\u00e0 del marmo scrisse:\nIl \"Ratto di Proserpina\", tuttavia, rimase poco tempo a villa Borghese, poich\u00e9 nel 1623 Scipione fece dono dell'opera al cardinale Ludovico Ludovisi, che la espose nella propria villa. \u00c8 lo stesso inventario di Ludovisi ad attestare lo spostamento, includendo la descrizione di \u00abuna Proserpina di marmo che un Plutone la porta via alto palmi 12 in circa et un can trifauce con piedistallo di marmo con alcuni versi di faccia\u00bb. Non si sa ancora perch\u00e9 Scipione abbia regalato il gruppo scultoreo a Ludovisi: c'\u00e8 chi suppone che si sia trattato di un gesto mosso da considerazioni di opportunit\u00e0 politica, oppure chi ritiene sia stata una semplice attestazione di \u00abbuona volont\u00e0\u00bb da parte del Borghese.\nIl \"Ratto di Proserpina\", in ogni caso, fu acquistato dallo Stato italiano solo nel 1908, e ricollocato nello stesso anno presso la galleria Borghese su un piedistallo disegnato da Pietro Fortunati.\nDescrizione dell'opera.\nMateria narrativa.\nIl mito della dea Proserpina\nAll'inizio dei tempi, la dea Cerere seminava, innaffiava le piante e faceva s\u00ec che gli alberi fiorissero e dessero frutti. Mentre Cerere lavorava, sua figlia Proserpina giocava nei verdi boschi della Sicilia, e la sera tornava a casa insieme alla madre, cantando e ridendo con lei.\nPlutone, il dio dei morti, non viveva sul Monte Olimpo, ma regnava sotto terra, al freddo e al buio, da solo. Nessuna donna aveva infatti mai voluto rinunciare allo splendore della luce, al calore del sole e alle bellezze della natura per diventare regina dell'Oltretomba.\nUn giorno, Plutone scorse Proserpina mentre ella raccoglieva fiori nel verde della sua amata Sicilia, e quando la vide se ne innamor\u00f2. Sapendo per\u00f2 che se fosse andato a chiederla in sposa a Cerere, entrambe avrebbero rifiutato la sua proposta, decise di rapirla, col consenso di Giove. Sal\u00ec quindi sul suo carro nero e, sporgendosi da questo, afferr\u00f2 Proserpina per i capelli. Quando giunsero al fiume Acheronte, che divide il regno dei vivi dal regno dei morti, Proserpina grid\u00f2 al punto che anche il fiume s'impietos\u00ec, e cerc\u00f2 di far cadere Plutone afferrandolo per le gambe. Proserpina, disperata, si tolse la cintura di fiori che indossava e la lanci\u00f2 nel fiume, affinch\u00e9 le acque potessero portare alla madre il suo messaggio.\nPlutone e Proserpina giunsero nel regno dei morti e, mentre Plutone cercava di consolarla dicendole che sarebbe diventata regina, sulla Terra era sceso il tramonto. Cerere invano la cerc\u00f2 disperatamente in giro per il mondo, e intanto, per il dolore e la disperazione, lasci\u00f2 appassire i fiori e smise di seminare, sicch\u00e9 il frumento e i frutti smisero di crescere. Dopo nove giorni e nove notti vissuti senza sonno e senza cibo alla ricerca della figlia scomparsa, il decimo giorno Cerere si sedette stanca e disperata lungo la riva di un fiume, e in quel momento scorse, accanto a lei, una piccola cintura di fiori. La verit\u00e0 le fu quindi raccontata da Elios, il dio Sole. Egli le rivel\u00f2 lo svolgimento dei fatti avvenuti con il consenso di Giove. Per il dolore, Cerere non si cur\u00f2 pi\u00f9 della terra, e quindi cess\u00f2 la fertilit\u00e0 dei campi.\nGiove, vedendo la fame sterminare intere popolazioni, mand\u00f2 i suoi messaggeri a rabbonire l'indignata Cerere, la quale, irremovibile, rispondeva che sarebbe tornata alle cure della terra solo se Proserpina fosse tornata con lei. Giove decise allora d'inviare immediatamente Mercurio ad avvisare la figlia affinch\u00e9 non toccasse cibo. Plutone infatti aveva fatto preparare un pranzo succulento e appetitoso, e malgrado Proserpina fosse troppo infelice per mangiare, infine, su insistenza di Plutone, cedette per la fame davanti a rossi e succosi chicchi di melograno che il dio dei morti, furbamente, le aveva messo in mano. Plutone gliene porse una dozzina e, quando arriv\u00f2 Mercurio, Proserpina purtroppo ne aveva gi\u00e0 assaggiati sei.\nLa fanciulla scoppi\u00f2 in lacrime quando venne a conoscenza della legge divina per cui colui che mangia anche un solo boccone mentre si trova nel regno dei morti non pu\u00f2 pi\u00f9 ritornare sulla Terra. Giove, mosso a compassione, decise che Proserpina, avendo mangiato sei soli chicchi di melograno, avrebbe vissuto nel regno dei morti insieme a Plutone sei mesi all'anno e i rimanenti sei mesi avrebbe vissuto sulla Terra insieme alla madre Cerere.\nIl mito di Proserpina vuole quindi che l'arrivo della primavera sia sancito dall'arrivo di Proserpina sulla Terra, e che il suo ritorno nell'Ade, sei mesi dopo, coincida con l'arrivo dell'autunno. La primavera ritornerebbe allora l'anno successivo, assieme alla fanciulla. \nAnalisi.\nL'opera di Bernini coglie l'azione al culmine del suo svolgimento e offre all'osservatore il massimo del \"pathos\": le emozioni dei personaggi sono infatti perfettamente rappresentate e leggibili attraverso la gestualit\u00e0 e l'espressivit\u00e0 dei volti. Plutone \u00e8 contraddistinto dai suoi attributi regali (la corona e lo scettro) mentre dietro di lui, il feroce guardiano dell'Ade, Cerbero, controlla che nessuno ostacoli il percorso del padrone, girando le sue tre teste in tutte le direzioni. Proserpina lotta inutilmente per sottrarsi alla furia erotica di Plutone spingendo la mano sinistra sul volto del dio, il quale, invece, la trattiene con forza, affondando letteralmente le sue dita nella coscia e nel fianco della donna. Con questo dettaglio, attraverso cui Bernini ha reso con notevole verosimiglianza la morbidezza della carne di Proserpina, lo scultore ha dimostrato il suo stupefacente virtuosismo.\nIl potente dio dell'Oltretomba sta guardando la fanciulla avidamente, con una bramosia suggerita dalle linee d'ombra e dalle puntine bianche presenti nei suoi occhi, profondamente scavati dall'artista; la visione della fanciulla, tuttavia, gli \u00e8 impedita perch\u00e9 ella sta premendo con la mano sopra il suo sopracciglio sinistro. Proserpina, invece, \u00e8 colta nell'attimo in cui sta gridando un'invocazione disperata alla madre Cerere e alle campagne. I suoi occhi, tumidi di commoventi lacrime di marmo per la perdita dei fiori, rivelano un caleidoscopio di emozioni: vi si legge, infatti, la vergogna per la sua nudit\u00e0 profanata dalla ferrea presa del rapitore, ma anche il terrore per l'oscurit\u00e0 degli Inferi, e la paura per la brutale violenza di Plutone.\nLa composizione del gruppo segue delle direttrici dinamiche sottolineate dai movimenti degli arti e delle teste, accentuate dal moto dei capelli e del drappo che scopre il corpo giovanile e sensuale della dea. Il corpo di Plutone \u00e8 invece possente e muscolare e la sua virilit\u00e0 \u00e8 accentuata dalla folta barba e dai riccioli selvaggi dei capelli, le cui ciocche, nettamente definite e in forte rilievo, rivelano un abbondante uso del trapano.\nBernini si prefiggeva di realizzare opere il cui virtuosismo fosse tale da far s\u00ec che i personaggi mitici raffigurati quasi sembrassero figure reali. Tuttavia, ci\u00f2 che conferisce una certa artificiosit\u00e0 alla scena \u00e8 la natura del movimento. La posa dei due \u00e8 piuttosto innaturale e, idealmente, spiraliforme: un espediente, quello del moto a spirale, gi\u00e0 utilizzato nel manierismo per esprimere al meglio un senso di moto e di dinamica all'interno di un'opera che, ovviamente, \u00e8 caratterizzata dalla staticit\u00e0. Tuttavia, pur essendo innaturale, la posa, nell'insieme, \u00e8 indubbiamente molto teatrale e di grande impatto emotivo e visivo.\nIl gruppo, capolavoro di scultura barocca, ha un punto di vista privilegiato, ovvero quello frontale, che rende riconoscibili i personaggi e comprensibile la scena. L'opera, tuttavia, \u00e8 leggibile da tutte le visuali, poich\u00e9 ciascun punto di vista \u00e8 in grado di continuare la narrazione della scultura: guardando Plutone da sinistra, infatti, si scopre che il dio sta iniziando appena a correre, mentre guardando Proserpina dalla diagonale del suo plinto si vede come i suoi occhi da quella posizione sembrino guardare esclusivamente lo spettatore. La scultura \u00e8 anche perfettamente rifinita in tutte le sue parti e ricca di particolari che, ancora oggi, catturano l'attenzione dell'osservatore."}
{"id": "132254", "revid": "1776051", "url": "https://it.wikipedia.org/wiki?curid=132254", "title": "Wilderswil", "text": "Wilderswil (toponimo tedesco) \u00e8 un comune svizzero di 2\u00a0672 abitanti del Canton Berna, nella regione dell'Oberland (circondario di Interlaken-Oberhasli).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWilderswil \u00e8 servito dall'omonima stazione sulla ferrovia del dell'Oberland bernese, capolinea della ferrovia della Schynige Platte.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "132257", "revid": "128334", "url": "https://it.wikipedia.org/wiki?curid=132257", "title": "Rex (transatlantico)", "text": "Il Rex fu un transatlantico italiano degli anni trenta, il pi\u00f9 grande mai costruito fino a quel momento. \nCaratteristiche.\nIl \"Rex\" (51 062 tonnellate di stazza lorda) era caratterizzato dai tipici fumaioli bassi colorati a strisce rosse, bianche e verdi, ovvero il tricolore italiano, come gi\u00e0 da quell'epoca era d'uso sulle navi della \"Italia Flotte Riunite\". La propulsione era garantita da quattro gruppi di turbine che azionavano quattro eliche a quattro pale, di circa 5 metri di diametro. La potenza dichiarata sui d\u00e9pliant Ansaldo era di 120 000 cavalli, ma la potenza vera, tenuta segreta per ragioni di mercato, raggiungeva i 140 000 cavalli.\nPer il transatlantico non furono lesinati n\u00e9 uomini n\u00e9 mezzi. L'intero progetto venne rivisto pi\u00f9 volte e si decise anche di farlo esaminare dal cantiere tedesco che aveva costruito il \"Bremen\" e l\"'Europa\" (i transatlantici considerati i migliori dell'epoca per innovazione costruttiva).\nIl livello qualitativo era elevatissimo per gli standard dell'epoca; si disse che le eliche erano cos\u00ec bilanciate da poter essere mosse da un solo uomo.\nL'architetto milanese Enrico Monti, originario di Anzola d'Ossola, ammobili\u00f2 una trentina di navi, tra cui il transatlantico \"Rex\", detentore per anni del trofeo Nastro Azzurro, per la pi\u00f9 veloce attraversata dell'Atlantico.\nStoria.\nCommissionato dalla \"Navigazione Generale Italiana\" ai Cantieri Navali Ansaldo di Sestri Ponente, la sua progettazione fu affidata all'ingegnere navale Achille Piazzai. La costruzione inizi\u00f2 il 27 aprile 1930 e il varo avvenne il 1\u00ba agosto 1931 alla presenza del re Vittorio Emanuele III e della regina Elena che ne fu la madrina.\nIl 22 settembre 1932 il \"Rex\" fu consegnato alla compagnia \"Italia Flotte Riunite\", da poco riorganizzata con la fusione delle flotte delle societ\u00e0 \"Navigazione Generale Italiana\", \"Lloyd Sabaudo\" e \"Cosulich.\"\nIl viaggio inaugurale inizi\u00f2, agli ordini del comandante R.O. CSLC Francesco Tarabotto, il 27 settembre 1932 da Genova, con a bordo 1 872 passeggeri. Durante il viaggio si ebbero dei problemi alla centrale elettrica di bordo che resero ingovernabile il timone, costringendo la nave a fermarsi due giorni a Gibilterra per attendere delle parti di ricambio inviate con la motonave \"Vulcania\" (stessa compagnia) che non furono usate. Ripart\u00ec poi per New York usando tutti i generatori di emergenza. A causa di questo inconveniente alcuni passeggeri rinunciarono al viaggio e si recarono in Germania via ferrovia per imbarcarsi sul transatlantico \"Europa\": quando giunsero a New York per\u00f2 trovarono il \"Rex\" gi\u00e0 ormeggiato.\nIl \"Rex\" conquist\u00f2 il Nastro Azzurro nell'agosto 1933 con una velocit\u00e0 media di traversata di 28,92 nodi, strappando il record precedentemente detenuto dal transatlantico tedesco \"Europa\", gemello del \"Bremen\". Il viaggio del record inizi\u00f2 alle ore 11:30 del 10 agosto 1933, quando la nave salp\u00f2 da Genova alla volta di New York con Francesco Tarabotto quale comandante. Durante quel viaggio riusc\u00ec a percorrere le 3 181 miglia che separano Gibilterra dal faro di Ambrose in 4 giorni, 13 ore e 58 minuti. Il massimo percorso effettuato in un solo giorno fu di 736 miglia, alla velocit\u00e0 media di 30,6 nodi. Rappresentava uno dei vanti dell'era fascista. Il \"Rex\" e il \"Conte di Savoia\" erano le uniche navi italiane in grado di competere con i grandi transatlantici dell'epoca. Grazie a questa eccezionale impresa, il comandante fu insignito con le pi\u00f9 alte onorificenze al merito della \"Corona d'Italia\" e con il riconoscimento dell'alto titolo onorifico di comandante superiore.\nIl primato resistette fino al 3 giugno 1935, quando gli fu strappato dal transatlantico francese \"Normandie\" di 79 280 tonnellate, al suo viaggio inaugurale agli ordini dell'autorevolissimo \"commandant\" Ren\u00e9 Pugnet.\nIl 12 maggio 1938 il \"Rex\" venne intercettato a 1 100 chilometri al largo della costa orientale degli Stati Uniti da tre bombardieri pesanti Boeing B-17 Flying Fortress che diedero in questo modo una dimostrazione propagandistica della crescente potenza aerea americana\nDurante il suo servizio dal 1932 al 1940 sulla nave furono imbarcati continuativamente un rabbino ed un cuoco kosher e la nave trasport\u00f2 dai 30.000 ai 50.000 ebrei in fuga dall'Europa, che dalla Polonia, Germania e paesi Est transitavano a Vienna (ove ottenevano i visti) e poi da Trieste arrivavano a Genova per imbarcarsi sulla nave.\nAllo scoppio della seconda guerra mondiale, allorch\u00e9 le navi inglesi, francesi e tedesche cessarono i servizi commerciali, divenne il pi\u00f9 grande transatlantico a operare in Atlantico continuando il trasporto passeggeri. Nel maggio 1940 in previsione dell'entrata in guerra dell'Italia, il \"Rex\" fece il suo ultimo viaggio come transatlantico commerciale. Si decise di lasciarlo nel sicuro porto di Genova, ma dopo il bombardamento della citt\u00e0 da parte della marina francese fu trasferito a Trieste.\nA seguito dell'armistizio del 1943 cadde in mano dei tedeschi che, nel tentativo di spostarlo nella pi\u00f9 sicura baia di Capodistria, lo fecero incagliare.\nL'affondamento.\nL'8 settembre 1944 il \"Rex\" si trovava nelle vicinanze di Trieste, tra Isola d'Istria e Capodistria, oggi in Slovenia, dove fu avvistato dai ricognitori della Royal Air Force e quindi bombardato con 123 razzi. La nave bruci\u00f2 per quattro giorni prima di affondare. Stessa sorte era toccata al transatlantico \"Conte di Savoia\" della stessa compagnia di navigazione bombardato dalla Luftwaffe nel 1943 nella laguna di Venezia.\nDopo la guerra fu considerata la possibilit\u00e0 di recuperare il \"Rex\" ma, valutata l'impresa come antieconomica, ed essendo inoltre il relitto in acque jugoslave, fu smantellato sul posto tra il 1947 e il 1958.\nCitazioni e riferimenti.\nIl \"Rex\" \u00e8 protagonista di una celebre scena del film \"Amarcord\" di Federico Fellini, nella quale una folla ne attende nottetempo il passaggio nell'Adriatico a bordo di piccole imbarcazioni. Tale scena \u00e8 di pura fantasia, in quanto il Rex non effettu\u00f2 mai servizio passeggeri transitando per il Mar Adriatico, ma vi pass\u00f2 unicamente in occasione del suo ultimo viaggio verso Trieste nel tentativo di essere messo al sicuro.\nLa Zanussi chiese e ottenne, dalla Societ\u00e0 di Navigazione Italia, la possibilit\u00e0 di creare una linea di elettrodomestici a marchio REX, dopo la conquista del Nastro Azzurro, per evocare l'immagine di un prodotto di alto livello."}
{"id": "132261", "revid": "14322", "url": "https://it.wikipedia.org/wiki?curid=132261", "title": "Metrica greca", "text": ""}
{"id": "132264", "revid": "2730", "url": "https://it.wikipedia.org/wiki?curid=132264", "title": "Kappa (mitologia)", "text": "Il , chiamato anche o , \u00e8 una creatura leggendaria giapponese, uno \"y\u014dkai\", uno spirito del folklore e della mitologia giapponese che abita in laghi, fiumi e stagni.\nNello shintoismo \u00e8 considerato uno dei tanti . Una variante di \"kappa\" coperto di pelo \u00e8 chiamato .\nI \"kappa\" sono simili ai Nix o Nixie inglesi, ai N\u00e4kki della Scandinavia, ai Neck della Germania ed ai kelpie scozzesi, e sono stati usati in tutte queste culture per spaventare i bambini nei confronti del pericolo di ci\u00f2 che si nasconde nelle acque.\nAspetto.\nLa maggior parte delle descrizioni dipinge i \"kappa\" come umanoidi delle dimensioni di bambini, sebbene i loro corpi siano pi\u00f9 simili a quelli delle scimmie o a quelli delle rane piuttosto che a quelli degli esseri umani. Alcune descrizioni dicono che le loro facce sono gorillesche, mentre secondo altre hanno un viso con un becco simile a quello delle tartarughe. Generalmente i disegni mostrano i \"kappa\" con spessi gusci simili a quelli di una tartaruga e con la pelle scagliosa in colori nell'intervallo che va dal verde, al giallo o al blu.\nI \"kappa\" abitano i laghi e i fiumi del Giappone e sono dotati di diverse caratteristiche che li aiutano in questo ambiente, come mani e piedi palmati. Si dice alle volte che puzzino di pesce e certamente sanno nuotare bene. L'espressione \"kappa no kawa nagare\" (\"un kappa che si fa portar via dalla corrente\") significa che anche gli esperti possono sbagliare.\nLa caratteristica principale del \"kappa\" \u00e8 comunque la depressione piena d'acqua in cima alla testa. Questa cavit\u00e0 \u00e8 circondata da ispidi e corti capelli, che hanno dato nome al taglio di capelli \"okappa atama\". Il \"kappa\" trae la sua forza incredibile da questo foro pieno d'acqua e chiunque ne affronti uno pu\u00f2 sfruttare questa debolezza semplicemente facendo in modo che il \"kappa\" rovesci l'acqua dalla sua testa; un metodo sicuro \u00e8 di appellarsi al profondo senso di etichetta del \"kappa\", dato che questo non pu\u00f2 non ricambiare un profondo inchino, anche se questo significa rovesciare l'acqua dalla testa, una volta vuotata la riserva d'acqua infatti, il \"kappa\" \u00e8 seriamente indebolito e rischia anche di morire; altri racconti dicono che quest'acqua permette ai \"kappa\" di muoversi sulla terra ed una volta svuotata la creatura \u00e8 immobilizzata.\nI bambini testardi sono incoraggiati a seguire il costume di inchinarsi con la scusa che sia una difesa contro i \"kappa\".\nComportamento.\nI \"kappa\" sono combinaguai maliziosi. I loro scherzi vanno dal relativamente innocente, come rumorose flatulenze o guardare sotto al kimono delle donne, fino ai pi\u00f9 problematici, come rubare il raccolto, rapire bambini o stuprare donne. Infatti i piccoli bambini sono uno dei pasti preferiti dei \"kappa\", sebbene siano anche disponibili a mangiare adulti. Si nutrono delle loro vittime inermi, succhiando fuori le interiora (o il sangue, il fegato o la \"forza vitale\", secondo la leggenda) attraverso l'ano, succhiando il loro , una mitica sfera che vi si troverebbe. Avvisi che mettono in guardia dai \"kappa\" appaiono sui corsi d'acqua di alcune citt\u00e0 e villaggi giapponesi. Si dice che i \"kappa\" abbiano anche paura del fuoco e alcuni villaggi tengono festival di fuochi d'artificio ogni anno per spaventarli e tenerli lontani.\nUn tempo si credeva che se si affrontava un kappa, c'era solo un modo per uscirne vivi: i kappa, per qualche ragione, sono ossessionate dall'etichetta, cos\u00ec se la persona avesse fatto un profondo inchino al kappa, quest'ultimo avrebbe sicuramente ricambiato con un altro inchino, versando inavvertitamente l'acqua contenuta nella boccia a forma di foglia di ninfea sopra la propria testa, quindi se una persona fosse riuscita a ingannare il kappa e farlo inchinare, quest'ultimo sarebbe stato reso incapace di lasciare la posizione dell'inchino, fino a quando la boccia-foglia di ninfea sulla sua testa non fosse stata riempita di nuovo con l'acqua del fiume o dello stagno dove viveva; nel caso fosse stato un umano a riempirla, si credeva che il kappa l'avrebbe servito per l'eternit\u00e0.\nI \"kappa\" non sono comunque interamente antagonisti degli esseri umani; sono curiosi della civilizzazione umana e possono comprendere e parlare il giapponese, per questo a volte sfidano chi incontrano a batterli in test di abilit\u00e0, come lo \"sh\u014dgi\" (un gioco simile agli scacchi popolare in Giappone) o un incontro di sumo. Possono anche stringere amicizia con esseri umani in cambio di doni e offerte, specialmente cetrioli, il solo cibo che i \"kappa\" apprezzino pi\u00f9 dei bambini umani. Alle volte i genitori giapponesi scrivono i nomi dei loro bambini (o i loro propri nomi) su cetrioli e li lanciano nelle acque infestate di \"kappa\" per placare la creatura e permettere alla famiglia di fare il bagno. Esiste anche un tipo di sushi ripieno di cetriolo, chiamato appunto \"kappamaki\".\nUna volta stretta amicizia con il \"kappa\", si dice che questo esegua diversi tipi di compiti per gli esseri umani, come aiutare i contadini ad irrigare i campi. Sono anche gran conoscitori della medicina e una leggenda afferma che hanno insegnato agli esseri umani come guarire le fratture. A causa di questi aspetti benevoli alcuni santuari shintoisti, detti \"jinja\", sono dedicati all'adorazione di un \"kappa\" particolarmente benevolo.\nI \"kappa\" possono anche essere truffati nell'aiutare le persone. Il loro profondo senso del decoro non permette loro, per esempio, di rompere un giuramento, quindi se si riesce ad obbligare un \"kappa\" a promettere aiuto, il \"kappa\" non ha alcuna scelta che di mantenere la parola data.\nOrigini.\nCi sono diverse teorie sull'origine dei \"kappa\" nel mito giapponese. Una possibilit\u00e0 \u00e8 che si siano sviluppati dall'antica pratica giapponese di far galleggiare i feti di bambini nati morti lungo i fiumi e torrenti.\nIl nome \"kappa\" potrebbe essere derivato dal termine per la \"veste\" usata dai monaci portoghesi arrivati in Giappone nel XVI secolo; questi chiamavano il loro abito \"capa\" e l'aspetto dei monaci non \u00e8 dissimile da quello di questi spiriti giapponesi, dal mantello sciolto, simile ad un guscio, alla tonsura dei capelli.\nL'etimologia pi\u00f9 antica del nome giapponese tuttavia fa pensare che in origine il termine significasse \"creature o uomini dei corsi d'acqua\" (\u00e8 attestata infatti anche la versione \"kawappa\").\nIl Kappa potrebbe poi essere ispirato nelle fattezze alla tremenda malattia infantile definita Ittiosi Arlecchino, relativamente comune in Asia, unita alla gi\u00e0 citata pratica di dare eterno riposo ai feti nei corsi d'acqua. Questo spiegherebbe le caratteristiche ittiche di scaglie, il guscio rotto, metafora forse della sacca placentare e l'aspetto infantile, visto che fino al 900 era impossibile sopravvivere per i bambini colpiti da questa deformit\u00e0.\nI kappa nella narrativa e nella cultura moderna.\nUn kappa \u00e8 fra i protagonisti della popolare leggenda cinese di \"Sun Wukong\", raccontata nel libro \"Viaggio in Occidente\" (che fra l'altro ha ispirato svariati anime quali \"Dragon Ball\" e \"Saiyuki\", sebbene in entrambi il personaggio perda le sue caratteristiche di kappa). \nInglobati come sono nel folklore popolare i kappa sono figure diffuse anche nei manga, nei giocattoli per bambini e nella letteratura. I racconti moderni li ritraggono molto meno mostruosi, mostrandoli pi\u00f9 come personaggi carini da cartone animato.\nLibri.\n\u00a4 Alla fine del romanzo \"High and dry - primo amore\" di Banana Yoshimoto, un kappa viene regalato alla protagonista come simbolo di un trauma infantile finalmente risolto. Si tratta di un \"kappa sostituto\" scolpito nel legno con la funzione di vegliare sull'incolumit\u00e0 del bambino a cui era ispirato."}
{"id": "132274", "revid": "6923", "url": "https://it.wikipedia.org/wiki?curid=132274", "title": "Parco del Lago Trasimeno", "text": "Il parco del Lago Trasimeno \u00e8 un'area naturale protetta istituita con la legge regionale n. 9 del 3 marzo 1995, con l'obiettivo di proteggere e valorizzare un'area di altissimo valore naturalistico e storico-artistico qual \u00e8 quella del lago Trasimeno e dei comuni del suo comprensorio.\nTerritorio.\nIl parco \u00e8 gestito da un Consorzio di cui fanno parte oltre alla Provincia di Perugia i Comuni di:\ne anche gli altri Comuni facenti parte della Comunit\u00e0 Montana Monti del Trasimeno:\nFauna.\nIttiofauna.\nRicca \u00e8 la fauna ittica di questo bacino lacustre: le specie presenti sono 18, ma solo 5 di esse sono specie indigene non immesse dall'uomo. Tali specie comprendono lucci, carpe (comuni, a specchi, erbivore), tinche, cavedani, carassi (infestanti), alborelle, scardole, persici reali, anguille, persici trota, gambusie, ghiozzetti cenerini, ghiozzetti di laguna. Tra le specie estinte si ricorda la laschetta o rovella (Rutilus rubilio), un tempo abbondante nel lago e scomparso negli anni novanta per la concorrenza effettuata dal traslocato triotto, di provenienza padana.\nDa poco pi\u00f9 di un decennio il lago Trasimeno ha subito un forte inquinamento di tipo ambientale con l'introduzione di specie di pesci alieni come il pesce gatto, il pesce rosso, il triotto, la pseudorasbora, il gambero rosso della Louisiana. Queste nuove specie esotiche sono entrate in concorrenza con le altre specie che popolano il lago Trasimeno riducendone drasticamente le quantit\u00e0 e compromettendone la sopravvivenza.\nErpetofauna.\nUn monitoraggio dell'area effettuato tra il 2002 e il 2005 ha consentito di censire 7 specie di anfibi: \"Triturus carnifex\", \"Triturus vulgaris meridionalis\",\n\"Hyla intermedia\", \"Bufo bufo\", \"Rana bergeri\", \"Rana hispanica\", \"Rana dalmatina\" e 9 specie di rettili: \"Testudo hermanni\", \"Trachemys scripta\", \"Lacerta bilineata\", \"Podarcis muralis\", \"Podarcis sicula\", \"Hierophis viridiflavus\", \"Zamenis longissimus\", \"Natrix natrix\" e \"Natrix tessellata\"."}
{"id": "132283", "revid": "1543377", "url": "https://it.wikipedia.org/wiki?curid=132283", "title": "Scala Torino", "text": "La scala Torino \u00e8 un metodo di classificazione del pericolo di impatto associato agli oggetti di tipo NEO (\"near-Earth object\"), come asteroidi e comete. \u00c8 stata creata come uno strumento ad uso di astronomi e del pubblico per visualizzare immediatamente la pericolosit\u00e0 di un eventuale impatto previsto contro il nostro pianeta, combinando la probabilit\u00e0 statistica e il potenziale danno derivato dall'energia cinetica sprigionata dall'impatto stesso. La scala Palermo \u00e8 di tipo simile ma pi\u00f9 tecnica e complessa.\nCaratteri generali.\nLa scala Torino usa una scala di valori da 0 a 10. Un oggetto indicato con il numero 0 indica che questo ha una possibilit\u00e0 pressoch\u00e9 nulla di collisione con la Terra, o con effetti eventualmente comparabili a quelli assai comuni del normale pulviscolo spaziale, troppo piccolo per penetrare l'atmosfera e raggiungere intatto il terreno. Un valore di 10 indica una collisione certa, con effetti su larga scala tali da precipitare il pianeta in un disastro globale. \u00c8 espressa solo con numeri interi: non sono quindi usati valori frazionali o decimali.\nUn oggetto riceve un valore da 0 a 10 in base alla probabilit\u00e0 di collisione e alla sua energia cinetica espressa in megatoni (milioni di tonnellate di tritolo). A titolo di esempio \"Little Boy\", la bomba atomica sganciata su Hiroshima aveva una potenza di circa 16 chilotoni di TNT. Quindi, un megatone di TNT equivale a circa 77 bombe di Hiroshima. Se per esempio 99942 Apophis, un asteroide del diametro di 320 metri, colpisse la Terra, sprigionerebbe un'energia pari a circa 510 megatoni, ovvero 39\u00a0230 bombe di Hiroshima.\nStoria.\nLa scala Torino \u00e8 stata creata da Richard P. Binzel professore del dipartimento di Scienze planetarie del Massachusetts Institute of Technology (MIT). La prima versione, chiamata \"indice di pericolosit\u00e0 degli oggetti NEO\", \u00e8 stata presentata nel corso di una conferenza alle Nazioni Unite nel 1995.\nUna versione modificata \u00e8 stata poi presentata nel giugno 1999 nel corso di una conferenza internazionale svoltasi a Torino dedicata agli oggetti NEO. I partecipanti hanno approvato la nuova versione, e scelto di chiamarla \"scala Torino\", riconoscendo lo spirito di cooperazione internazionale mostrato nella conferenza negli sforzi globali nel comprendere il rischio posto dagli oggetti NEO. Nel 2005 \u00e8 stata diffusa una versione in parte riscritta per permettere di comunicare meglio al grande pubblico il grado di rischio.\nCaratteristiche.\nLa scala Torino usa anche una scala di colori: bianco, verde, giallo, arancione, rosso. Ogni colore ha un significato pi\u00f9 descrittivo.\nOggetti con pi\u00f9 alta classificazione.\n99942 Apophis, un asteroide di 320 metri catalogato come NEO, nel dicembre 2004, il programma NASA dedicato agli asteroidi pericolosi annunci\u00f2 che l'asteroide (allora conosciuto solo con il suo nome provvisorio ) era il primo oggetto a raggiungere il livello 2 sulla scala Torino, successivamente venne catalogato fino al livello 4, il pi\u00f9 alto valore mai raggiunto nella scala Torino. Avr\u00e0 un passaggio ravvicinato con la Terra il 13 aprile 2029, tuttavia nel 2006 il venne declassato a 0 nella scala Torino, dopo calcoli pi\u00f9 precisi della sua orbita.\nPrima di Apophis, nessun NEO ha mai avuto un valore sulla scala Torino maggiore di 1, mentre diversi altri corpi sono stati in alcuni momenti con valori nella scala diversi da 0, tuttavia in seguito questi oggetti conosciuti furono declassati a 0."}
{"id": "132288", "revid": "33689", "url": "https://it.wikipedia.org/wiki?curid=132288", "title": "Another World (videogioco)", "text": "Another World, pubblicato come Out of This World negli Stati Uniti d'America e come in Giappone, \u00e8 un videogioco di fantascienza sviluppato da \u00c9ric Chahi nel 1991 per la Delphine Software International e pubblicato dalla Interplay Entertainment e dalla U.S. Gold, inizialmente per Amiga e poi per molte altre piattaforme. La grafica e la copertina sono state disegnate dallo stesso Chahi, mentre le musiche sono di Jean-Fran\u00e7ois Freitas.\n\"Another World\" \u00e8 considerato, dalla critica specializzata, un \"classico\". All'epoca dell'uscita ha ottenuto un buon successo e ha avuto un seguito, \"Heart of the Alien\", disponibile solo per Sega Mega CD, in cui il protagonista \u00e8 l'alieno co-protagonista della storia.\nTrama.\nIl protagonista del gioco \u00e8 Lester Knight Chaykin, un giovane genio della fisica.\nIl gioco comincia nella sua intro con l'arrivo di Lester, a bordo della sua Ferrari 288 GTO, al suo laboratorio high-tech, durante un forte temporale.\nLo scienziato scende nel suo laboratorio sotterraneo, per lavorare ad una sequenza del suo esperimento con un acceleratore di particelle, lo scopo dell'esperimento \u00e8 ricostruire la creazione del nostro universo.\nAvviata la sequenza sulla sua console e lanciato l'acceleratore particellare, immediatamente prima che il flusso di particelle raggiunga la destinazione prevista nel macchinario, un fulmine colpisce il laboratorio interferendo con l'acceleratore e provocando una imprevista carica energetica delle particelle.\nL'esplosione scaturita dall'incidente apre una sorta di buco nero in cui viene risucchiato il Professore Chaykin, istantaneamente teletrasportato in un altro mondo alieno.\nDopo essere sopravvissuto alla fauna locale molto pericolosa, Lester viene catturato da una razza di alieni umanoidi e condotto in un campo di prigionia sotterranea. \nQui, aiutato da un prigioniero autoctono soprannominato \"Buddy\", fugge stringendo un vero e proprio rapporto di amicizia e collaborazione volta a sopravvivere alla spietata caccia dei loro carcerieri, il tutto mentre risolvono numerosi enigmi per sopravvivere.\nLa loro avventura li vede destreggiarsi tra livelli attraverso il complesso carcerario, un sistema di grotte, ed una struttura a torre. \nNel culmine del gioco, Lester sar\u00e0 gravemente ferito da uno degli alieni ma, con l'aiuto del suo amico \"Buddy\", riuscir\u00e0 ad uccidere il suo nemico.\nDopo aver raggiunto la cima della torre, Lester crolla ferito ma viene prontamente raggiunto dal fedele \"buddy\", che lo aiuta raccogliendolo dal suolo. Il videogioco si chiude con la fuga dei due su una creatura alata, verso l'orizzonte di quello che sar\u00e0 il nuovo mondo di Lester Knight Chaykin.\nModalit\u00e0 di gioco.\nIl gioco \u00e8 d'azione di tipo simile al \"platform\", con alcune varianti. \nIl sistema di controllo \u00e8 disponibile sia per tastiera che per joystick e gamepad.\nAttraverso questi il giocatore dovr\u00e0 effettuare, oltre le azioni base specifiche (camminare, correre, saltare, calciare), tutta una serie di azioni chiave per risolvere determinati enigmi. \nPer esempio aprire una porta, far dondolare una gabbia, creare barriere di difesa con la propria pistola, far cadere massi, ed altre azioni necessarie per la soluzione degli enigmi dinamici nel gameplay.\nAll'inizio del gioco il protagonista risulter\u00e0 disarmato, e sar\u00e0 necessario risolvere enigmi in brevissimo tempo usando le azioni base per restare in vita.\nSuccessivamente il protagonista si impadronir\u00e0 di una pistola laser con tre modalit\u00e0 di sparo presenti: Standard, Campo di forze difensivo, e colpo caricato per sfondare i campi di forza dei nemici e risolvere alcuni enigmi.\nLa mancanza di tempismo, l'errata valutazione, o lo stesso ritardo nel reagire alla situazione di pericolo proposta, causer\u00e0 irrimediabilmente la morte del protagonista poich\u00e9 non esiste (sia per il protagonista che per Buddy) la possibilit\u00e0 di subire danni, ne \u00e8 prevista alcuna \"barra di energia\". \nOgni errore causer\u00e0 la morte, e quindi la ripresa dai numerosi checkpoint presenti in pratica, ad ogni enigma che possa causare la morte del protagonista.\nDurante il gioco sar\u00e0 possibile guidare solo ed esclusivamente il Professor Lester.\nSu Amiga 500 e vecchie console senza la possibilit\u00e0 di salvare un gioco, il giocatore pu\u00f2 usufruire di un codice alfanumerico per ripristinare il checkpoint desiderato. \nIn ogni scena, il gioco fornisce indizi su ci\u00f2 che il giocatore dovrebbe fare dopo, fornendo un minimo input che comunque dovr\u00e0 essere recepito dal giocatore e prontamente utilizzato come spunto di soluzione nella scherma successiva.\nUnica barra HUD presente \u00e8 quella di ossigeno durante le sequenze di nuoto ed immersione. \nNon \u00e8 presente alcuna lingua nel gioco, gli alieni parlano un linguaggio sconosciuto, mentre Lester si esprime e si fa comprendere con un linguaggio gestuale.\nLa schermata \u00e8 priva di informazioni aggiuntive, ad eccezione del caso di morte del giocatore, quando viene mostrata la password di ogni sequenza-livello con la quale ricominciare dal checkpoint.\nSviluppo.\nIl gioco \u00e8 stato creato su un Amiga 500 con 1MB di RAM e un disco rigido da 20MB; \u00e8 stato inoltre utilizzata una telecamera per rendere meglio alcune animazioni e un dispositivo di cattura video, in grado di digitalizzare delle immagini da input analogico. Il motore grafico \u00e8 in grado di muovere personaggi costituiti da poligoni su fondali bidimensionali. Alcune animazioni (ad esempio la scena iniziale con l'automobile che parcheggia) sono state create attraverso la tecnica detta rotoscope: dopo avere filmato una scena \"reale\", l'autore ha riversato il video su videocassetta. Quindi, utilizzando il \"fermo immagine\", il frame \u00e8 stato digitalizzato e infine replicato nell'editor del gioco.\nVersioni.\n\"Another World\" \u00e8 stato inizialmente commercializzato per il computer su cui \u00e8 stato creato, ovvero l'Amiga 500; poco dopo \u00e8 stata realizzata una versione per Atari ST, leggermente inferiore per quanto riguarda grafica e sonoro. L'anno seguente, il 1992, ha visto la luce delle versioni Macintosh e MS-DOS, dotate di alcune nuove sezioni rispetto all'originale e ad un intero nuovo livello. Nello stesso anno \u00e8 stato convertito, grazie all'Interplay, su Sega Mega Drive, Super Nintendo Entertainment System e Apple IIGS: queste ultime due si differenziano per un uso pi\u00f9 intensivo della musica, originariamente limitata all'introduzione e al finale. La versione per la console Nintendo \u00e8, come da prassi per l'azienda giapponese, censurata. Nel 1993 il gioco viene convertito su 3DO, arricchito di fondali pi\u00f9 dettagliati e dotato di musiche differenti. Nel 1994 \"Another World\" \u00e8 contenuto nel medesimo disco del suo seguito su Sega CD, \"Heart of the Alien\".\nDopo la chiusura di Delphine avvenuta nel 2004, Chahi ha acquisito i diritti del gioco, permettendone nuove versioni: Pocket PC, telefoni cellulari e Microsoft Windows. Quest'ultima rende possibile visualizzare il gioco a risoluzioni elevate (fino a 1280\u00d7800) e contiene nuovi fondali realizzati dallo stesso Chahi. Nel 2007 questa versione, inizialmente acquistabile solo tramite download, \u00e8 stata inserita in una riedizione intitolata \"Another World - 15th Anniversary Edition\", della Lexicon Entertainment. Nel disco sono presenti contenuti speciali, compresa una intervista all'autore.\nNel 2011 arriva la versione \"20th Anniversary Edition\", disponibile anche per iOS e Android. Queste versioni hanno l'aggiunta di poter scalare la risoluzione con il semplice \"swipe\" di due dita sullo schermo mentre si gioca, rendendo possibile giocare sia la versione originale che quella in alta definizione del 2007.\nUna versione per il retrogaming su Atari Jaguar, ufficialmente autorizzata, \u00e8 uscita nel 2013.\nNon ufficiali.\nNel 1995 \u00e8 stata distribuita una versione non ufficiale per Windows 3.x.\nTra il 2004 e il 2005, il francese Gregory Montoir realizz\u00f2, tramite reingegnerizzazione, un interprete denominato \"raw\" che permetteva l'utilizzo di \"Another World\" su sistemi Microsoft Windows. Tuttavia, contemporaneamente, Chahi stava realizzando la riedizione commerciale di \"Another World\", quindi chiese a Montoir di rimuovere i file del progetto dal suo sito. Il progetto continu\u00f2, questa volta con l'autorizzazione di Chahi, su altre piattaforme: da \"raw\" derivano le versioni GP32, Dreamcast e Tapwave Zodiac.\nSempre nel 2005 Cyril Corgordan realizz\u00f2 una versione per Game Boy Advance, anch'essa inizialmente ostacolata da Chahi, ma in seguito autorizzata. Il codice sorgente di questa versione diventer\u00e0 la base delle versioni per Symbian. Nel solito periodo usc\u00ec un'ulteriore versione per Game Boy Advance, questa volta realizzata a partire da quella per 3DO, del quale richiede i file originali."}
{"id": "132289", "revid": "287204", "url": "https://it.wikipedia.org/wiki?curid=132289", "title": "Prestonia (informatica)", "text": "Prestonia era il nome in codice del successore del core Foster alla base della CPU Intel Xeon DP per sistemi biprocessore, presentato agli inizi del 2002.\nCon il predecessore Foster Intel aveva creato il marchio Xeon (le generazioni precedenti abbinavano ancora al nome Xeon il nome del processore desktop dal quale derivavano) e aveva utilizzato lo stesso core sia per le varianti destinate ai sistemi biprocessore, sia a quelle destinate ai server multiprocessore. Con Prestonia, e la sua controparte Gallatin per i sistemi a pi\u00f9 vie, Intel cominci\u00f2 a proporre progetti differenti per le 2 fasce di mercato.\nCaratteristiche tecniche.\nProcesso produttivo.\nCome il predecessore, anche Prestonia era basato sull'architettura NetBurst del Pentium 4, ma mentre Foster derivava dal progetto Willamette, Prestonia derivava dal suo successore, Northwood. In questo caso quindi, venne utilizzato il processo produttivo a 130 nm con interconnessioni in rame invece che in alluminio che permise, tra le altre cose, di diminuire il voltaggio di alimentazione, e raddoppiare la cache L2 portandola a 512 KB.\nVarie migliorie successive.\nLe frequenze di lancio, il 9 gennaio 2002 furono di 1,8 GHz, 2 GHz e 2,2 GHz tutte con il bus a 400 MHz quad pumped utilizzato anche in Foster. Inizialmente il socket utilizzato era il classico 603 ma successivamente, il 18 novembre 2002, Intel applic\u00f2 diverse modifiche al core Prestonia introducendo un nuovo BUS a 533 MHz e un nuovo socket, il Socket 604 con package PPGA.\nPrestonia fu un core molto longevo, infatti se il primo modello girava a \"soli\" 1,8 GHz, l'ultimo, prima dell'arrivo del successore Nocona arrivava fino a 3,2 GHz. La cache L2 rimase sempre invariata ma dal modello a 3,06 GHz con BUS a 533 MHz venne aggiunta una cache L3 da 1 MB, mentre il modello di punta da 3,2 GHz venne prodotto in 2 versioni, con 1 MB e con 2 MB di cache L3. Tutte queste modifiche, comportarono anche un cambiamento di voltaggio passato dagli iniziali 1,475 V a 1,525 del modello top di gamma, e di conseguenza anche il consumo massimo era cambiato molto passando da 55 W a ben 92 W. La temperatura, invece rimase pressoch\u00e9 invariata intorno ai 70\u00b0 circa.\nTecnologie implementate.\nDerivando dal Pentium 4, anche Prestonia implementava una serie di tecnologie gi\u00e0 presenti nel mondo desktop, offrendo quindi pieno supporto alle istruzioni MMX, SSE e SSE2. La vera novit\u00e0 a livello di tecnologie integrate era l'introduzione della tecnologia Hyper-Threading, destinata ad avere molto successo nei successivi processori Intel.\nPrincipi dell'Hyper-Threading.\nIl principio base della tecnologia Hyper-Threading \u00e8 quello di aumentare il parallelismo della CPU in modo che il sistema operativo \"veda\" ogni singola CPU presente nel sistema come se fosse costituita da 2 processori distinti. Per ottenere questo scopo, all'interno del processore vengono replicate alcune aree che in particolari condizioni possono funzionare contemporaneamente eseguendo quindi un numero maggiore di operazioni per ogni ciclo di clock. Inizialmente Intel sosteneva che grazie a queste migliorie i nuovi Xeon Prestonia avrebbero dovuto essere fino all'80% pi\u00f9 veloci rispetto ai modelli precedenti, ma il tempo diede ragioni a quegli analisti che, fin dall'inizio, si erano mostrati scettici evidenziando che l'incremento era di circa il 20% e solo con codice ottimizzato. In alcuni test era stato messo a confronto una CPU Prestonia a 2,4 GHz con un Athlon MP 2100+ e proprio la tecnologia Hyper-Threading aveva permesso di segnare un netto vantaggio da parte del nuovo Xeon.\nChipset supportati.\nIl primo chipset compatibile con Prestonia fu l'i860 gi\u00e0 presente sul mercato da tempo in quanto abbinato al precedente core Foster, ma poi le varie novit\u00e0 introdotte furono rese possibili anche dal nuovo chipset iE7500 (conosciuto anche come Plumas) che accompagn\u00f2 Prestonia nella sua \"seconda giovinezza\" supportando anche PCI-X a 133 MHz, ovvero un particolare tipo di BUS di interconnessione dotato di una banda passante doppia rispetto al PCI 2.2 che funzionava a 66 MHz.\nPrezzi dei vari modelli.\nNel momento in cui Intel present\u00f2 l'ultimo modello di processore Xeon Prestonia, tutti i prezzi videro una revisione. Di seguito vengono riportati i prezzi delle varie versioni al momento del lancio del modello a 3,2 GHz con 1 solo MB di cache L3:\nModelli arrivati sul mercato.\nLa tabella seguente mostra i modelli di Xeon, basati sul core Prestonia, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n&lt;BR&gt;\n\"Nota: la tabella soprastante \u00e8 un estratto di quella completa contenuta nella pagina dello Xeon.\"\nIl successore.\nIl 28 giugno 2004 Intel present\u00f2 il successore di Prestonia, Nocona. Il nuovo modello, grazie al processo produttivo a 90 nm implementava una cache raddoppiata e il supporto EM64T, oltre ad un BUS da ben 800 MHz."}
{"id": "132292", "revid": "831312", "url": "https://it.wikipedia.org/wiki?curid=132292", "title": "Giro d'Italia 1989", "text": "Il Giro d'Italia 1989, settantaduesima edizione della \"Corsa Rosa\", si svolse in ventidue tappe dal 21 maggio all'11 giugno 1989, per un percorso totale di 3\u00a0266 km. Fu vinto da Laurent Fignon.\nIn questa edizione del Giro fu introdotta la maglia azzurra per identificare il leader della classifica dell'Intergiro (traguardi volanti posti a circa met\u00e0 percorso di ciascuna tappa). Si ebbero anche i primi successi al Giro per Gianni Bugno e Mario Cipollini. La sedicesima tappa fu annullata per neve (si sarebbe dovuto scalare il Passo di Gavia, teatro l'anno precedente di una drammatica giornata a causa del maltempo).\nVenne trasmesso in tv da Raiuno e in radio da Rai Radio1."}
{"id": "132297", "revid": "363629", "url": "https://it.wikipedia.org/wiki?curid=132297", "title": "Ente pubblico (Italia)", "text": "Un ente pubblico, ai sensi della legge italiana, \u00e8 un ente costituito o riconosciuto da norme di legge, attraverso il quale la pubblica amministrazione svolge la sua funzione amministrativa per il perseguimento di un interesse pubblico.\nGli enti pubblici (che possono anche essere persona giuridica) si contrappongono quindi agli enti creati secondo norme di diritto privato; che pur essendo per lo pi\u00f9 destinati a perseguire interessi di carattere privato, possono tuttavia svolgere anche funzioni amministrative..\nFinalit\u00e0 e attribuzioni.\nGli enti pubblici, in quanto persone giuridiche, perseguono i fini stabiliti dal proprio statuto e tale discorso vale anche per l'ente pubblico principale, lo Stato, in quanto anche lo Stato persegue i fini degli associati che ne fanno parte. I fini sono previsti dai poteri dello stato in rappresentanza all'intera comunit\u00e0. Per perseguire i determinati fini, gli enti pubblici sono soggetti ad attribuzioni, fasci di poteri amministrativi che non esauriscono ci\u00f2 che l'ente possa fare, ma ne delimita solo i poteri amministrativi. Le attribuzioni vengono poi distribuite all'interno dell'ente fra i suoi vari organi secondo varie competenze. L'ente pubblico, inoltre, ha i poteri che scaturiscono dal diritto privato per il semplice fatto che \u00e8 comunque una persona giuridica.\nCompetenze e attribuzioni possono essere divise secondo quattro criteri: materia, destinatari, territorio e dimensioni. In base a questa considerazione gli organi direttivi dell'ente pubblico dovrebbero privilegiare i processi che creano valore per l'utente finale-cittadino (i processi primari), rispetto a quelli di supporto e a quelli burocratici.\nTuttavia, non sono oggetto di reato azioni come la stipula di mutui, garantiti col patrimonio dell'ente, per pagare spese di rappresentanza, spese di trasferta e collaborazioni. Nel caso in cui l'ente pubblico goda di autonomia economica, questo non \u00e8 soggetto a vincoli di bilancio per l'incremento delle voci di costo e delle passivit\u00e0, o a provvedimenti che vietano l'indebitamento, garantito con il patrimonio dell'ente; fra i contratti introdotti dalla legge Biagi, quelli che non prevedono un monte-ore (come le collaborazioni a progetto) consentono ai dirigenti che gestiscono i fondi di assegnare lavori (e relativi aumenti retributivi) senza concorso pubblico. \nCaratteristiche.\nCaratteristiche salienti sono:\nAutarchia.\nL'autarchia, letteralmente, \u00e8 la capacit\u00e0 di governarsi da s\u00e9; in questo contesto \u00e8 la capacit\u00e0 degli enti, diversi dallo Stato, di possedere delle potest\u00e0 pubbliche per il perseguimento dei propri interessi.\nTipiche espressione dell'autarchia degli enti pubblici possono essere la possibilit\u00e0 di agire per il tramite di provvedimenti amministrativi con la stessa efficacia di quelli emessi dallo Stato, o la capacit\u00e0 di fornire certificazione o il potere di determinare la propria organizzazione interna.\nAutotutela.\nIl potere di autotutela \u00e8 garantito a ogni ente pubblico o a ogni altro organo stabilito dalla legge in ordine alla possibilit\u00e0 di risolvere un conflitto di interessi attuale o potenziale e, in particolare, di sindacare la validit\u00e0 dei propri atti producendo effetti incidenti sugli stessi, nell'ambito di tutela dell'interesse pubblico.\nSono esempi di questa capacit\u00e0 il \"potere di revoca\", \"sospensione\", \"proroga\", \"rimozione\" degli \"effetti dell'atto\", di \"annullamento\" o \"convalida\" dell'atto e dei suoi effetti \"ex tunc\", o ancora di \"riforma\", \"sanatoria\", \"ratifica\" e \"rinnovazione\" dell'atto e dei suoi effetti \"ex nunc\".\nAutonomia.\nL'autonomia \u00e8 la capacit\u00e0 degli enti di emanare atti normativi o provvedimenti che hanno valore sul piano dell'ordinamento generale alla stessa stregua di quelli dello Stato, impugnabili rispettivamente davanti al giudice costituzionale o amministrativo a seconda del rispettivo rango nella gerarchia delle fonti.\nIn sintesi \u00e8 la titolarit\u00e0 di un potere discrezionale legislativo o amministrativo nella formazione dei propri atti.\nEsistono diversi gradi e tipi di autonomia che sono attribuiti dalle leggi agli enti pubblici:\nAutogoverno.\nL'autogoverno definito come la facolt\u00e0 di alcuni degli enti pubblici di amministrarsi per mezzo di organi i cui membri sono eletti da coloro che ne fanno parte.\nLiquidazione.\nRispetto alle persone giuridiche di diritto privato, anche la vicenda estintiva della vita di un ente pubblico \u00e8 sottoposta a una disciplina particolare, in quanto non pu\u00f2 essere oggetto di fallimento; la normativa fondamentale \u00e8 prevista dalla legge 4 dicembre 1956, n. 1404 che prevede l'obbligo di procedere alla soppressione degli enti di diritto pubblico e gli altri enti sotto qualsiasi forma costituiti, soggetti a vigilanza dello Stato e interessanti comunque la finanza pubblica, i cui scopi sono cessati o non pi\u00f9 perseguibili, o che si trovano in condizioni economiche di grave dissesto o sono nella impossibilit\u00e0 concreta di attuare e perseguire i propri compiti istituzionali.\nLa predetta soppressione opera per incorporazione in altro ente, ovvero per liquidazione (ordinariamente in capo al Ministero del Tesoro, mediante lo speciale Ufficio liquidazione presso la Ragioneria generale dello Stato - Ispettorato generale di finanza); la giurisprudenza della Cassazione - sin dalla pronunzia a Sezioni Unite n. 4070 del 1984 - ha fatto salva l\u2019operativit\u00e0 dei principi concorsuali quando, in presenza di situazioni deficitarie degli enti soppressi, si fosse aperta la liquidazione coatta amministrativa. Rispetto alle leggi di rinvio alle procedure della legge n. 1404/1956 (come avviene ad esempio nella legge finanziaria per il 2002), in alcuni casi si \u00e8 proceduto direttamente ad \"innalzare il rango\" dei provvedimenti di soppressione di enti - che per la legge del 1956 erano emanati con decreto presidenziale su proposta del Ministro per il Tesoro - mediante una norma primaria \"ex lege\" come nel caso dell'EFIM, la cui soppressione con decreto-legge 19 dicembre 1992, n. 487 fu accompagnata dalla nomina di un commissario liquidatore.\nPi\u00f9 recentemente, invece, si \u00e8 scelto di procedere a soppressioni di enti pubblici con norme apposite, che non rinviano neppure indirettamente alla procedura della legge n. 1404: nel caso della (temporanea) soppressione dell'Istituto nazionale per il commercio estero, ad esempio, si derog\u00f2 all'articolo 12 della predetta legge, prevedendo (decreto legge n. 98 del 2011) che i dipendenti a tempo indeterminato del soppresso ICE fossero inquadrati (se non locali nello Stato estero) nel Ministero dello sviluppo economico sulla base di apposite tabelle di corrispondenza."}
{"id": "132302", "revid": "1974457", "url": "https://it.wikipedia.org/wiki?curid=132302", "title": "Soggetto di diritto", "text": "Un soggetto di diritto indica un soggetto passibile di essere titolare di rapporti giuridici attivi e/o passivi.\nIl primo a delineare il concetto di \"persona ficta\", con l'uso di tale espressione, fu Sinibaldo Fieschi, nell'opera \"Commentario al Liber Extra\".\nDescrizione.\nLa soggettivit\u00e0 giuridica \u00e8 correlata alla \"capacit\u00e0 giuridica\", intesa come idoneit\u00e0 a essere titolare di diritti e doveri o pi\u00f9 in generale di situazioni giuridiche soggettive. Tuttavia, una diffusa teoria vede una forma di soggettivit\u00e0 giuridica, seppur di grado minore, anche in quei casi in cui l'ordinamento attribuisce a un'entit\u00e0 la titolarit\u00e0 di certe situazioni giuridiche soggettive, come quando gli riconosce una certa \"autonomia patrimoniale\", ossia la separazione, anche se non completa, tra il patrimonio a essa riferibile e quello di altre entit\u00e0.\nNon \u00e8 invece essenziale alla soggettivit\u00e0 giuridica la \"capacit\u00e0 di agire\", intesa come idoneit\u00e0 di un soggetto giuridico a porre in essere atti giuridici validi. Possono esserci, infatti, soggetti di diritto privi di capacit\u00e0 di agire, sicch\u00e9 per essi gli atti giuridici devono essere posti in essere da altri soggetti (si pensi ai figli minorenni per i quali agiscono, di regola, i genitori).\nVa rilevato che l'ordinamento giuridico preesiste ai soggetti di diritto, nel senso che \u00e8 l'ordinamento stesso a stabilire quali sono gli esseri o le entit\u00e0 del mondo reale cui \u00e8 attribuita la soggettivit\u00e0.\nTipologie.\nPersone fisiche.\nIn tutti gli ordinamenti statali la soggettivit\u00e0 giuridica \u00e8 riconosciuta all'essere umano in quanto \"persona fisica\"; tuttavia, negli ordinamenti del passato esistevano esseri umani ai quali non era attribuita alcuna soggettivit\u00e0 giuridica: gli \"schiavi\". La soggettivit\u00e0 giuridica delle persone fisiche non \u00e8, invece, sempre presente negli ordinamenti diversi da quelli statali: ad esempio, nel diritto internazionale sono per definizione soggetti di diritto gli stati e le organizzazioni internazionali ma non le persone fisiche. Tuttavia, esiste anche un ordinamento giuridico internazionale derivato da quello degli Stati sovrani, del quale il diritto internazionale in senso proprio \u00e8 soltanto una componente. \nUn possibile esempio di soggettivit\u00e0 \u00e8 il ricorso di un gruppo di privati cittadini alla Corte penale internazionale avverso l'autorit\u00e0 statale o un Capo di Stato, di cui fu un precedente storico del Tribunale penale internazionale per l'ex-Jugoslavia.\nLa soggettivit\u00e0 della persona fisica di norma ha inizio con la sua \"nascita\" e cessa alla sua \"morte\". Esiste un diritto successorio e il cosiddetto \"diritto della vedova\" i cui effetti scaturiscono dalla soggettivit\u00e0 giuridica della persona fisica, ma si estendono agli eredi e ai discendenti legittimi, oltre la morte del corpo. \nNascita e morte sono entrambi fatti naturali, in quanto eventi biologici, ma l'ordinamento pu\u00f2 stabilire il momento esatto in cui si considerano accaduti; la morte, inoltre, pu\u00f2 essere presunta in caso di protratta assenza, accertata con le modalit\u00e0 stabilite dall'ordinamento.\nL'ordinamento pu\u00f2 attribuire la titolarit\u00e0 di alcune situazioni giuridiche soggettive al nascituro o concepito, condizionandole al fatto che nasca, sicch\u00e9 prima della nascita tali situazioni giuridiche sono solo potenziali. Ci\u00f2 esclude che si possa parlare, in questi casi, di capacit\u00e0 giuridica del concepito; \u00e8 invece controverso se si tratti di una forma di soggettivit\u00e0 giuridica, seppur imperfetta.\nPersone giuridiche.\nPossono essere soggetti di diritto anche le \"persone giuridiche\" (o, secondo una vecchia terminologia, \"enti morali\"), complessi organizzati di persone e di beni ai quali l'ordinamento giuridico attribuisce la capacit\u00e0 giuridica.\nLa persona giuridica \u00e8 costituita da:\nIn generale la capacit\u00e0 giuridica riconosciuta alla persona giuridica (\"personalit\u00e0 giuridica\") \u00e8 meno estesa di quella riconosciuta alla persona fisica, poich\u00e9 la persona giuridica non pu\u00f2 essere parte di quei rapporti giuridici che, per loro natura, possono intercorrere solo tra persone fisiche (l'esempio tipico \u00e8 rappresentato dai rapporti familiari).\nLe persone giuridiche hanno un'organizzazione, con una struttura organizzativa articolata in \"uffici\"; tra gli uffici si distinguono quelli che hanno come titolari (o, secondo altra ricostruzione teorica, sono) \"organi\" della persona giuridica e compiono gli atti giuridici imputati alla stessa. Un'organizzazione, tuttavia, \u00e8 posseduta anche da altri \"enti\", privi dell'elemento formale del riconoscimento: se l'ordinamento attribuisce a questi enti la titolarit\u00e0 di situazioni giuridiche soggettive, secondo la teoria sopra ricordata si deve ritenere che essi, pur non essendo persone giuridiche, posseggano comunque una loro soggettivit\u00e0 giuridica. Anche gli enti privi di personalit\u00e0 giuridica hanno \"organi\" che, tuttavia, secondo la prevalente dottrina, vanno tenuti distinti dagli organi propriamente detti, delle persone giuridiche, in quanto non imputano all'ente gli atti giuridici compiuti ma solamente il risultato della loro attivit\u00e0; per distinguerli Massimo Severo Giannini li denomina \"officia\".\nNegli ordinamenti statali.\nNegli ordinamenti statali odierni sono soggetti di diritto:\nCasi particolari:\nA questi vanno poi aggiunti casi specifici di soggettivit\u00e0 giuridica presenti in certi ordinamenti: ad esempio, vi sono ordinamenti (come quello inglese) dove \u00e8 possibile citare in giudizio una nave.\nAlcuni gruppi e movimenti chiedono l'estensione della soggettivit\u00e0 giuridica a esseri o entit\u00e0 come gli animali, l'embrione umano o la famiglia. In richieste di questo tipo la soggettivit\u00e0 giuridica \u00e8 presa in considerazione pi\u00f9 sul piano simbolico che su quello tecnico-giuridico; infatti, non \u00e8 di per s\u00e9 condizione necessaria per assicurare una tutela giuridica: l'ordinamento pu\u00f2 benissimo tutelare, anche in modo molto incisivo, un essere o un'entit\u00e0 senza per questo riconoscergli la soggettivit\u00e0 giuridica. Tale riconoscimento non implica un giudizio di valore ma semplicemente una scelta dettata da ragioni di convenienza.\nNel diritto internazionale.\nSono soggetti del diritto internazionale:\nLa soggettivit\u00e0 internazionale di altri enti \u00e8, invece, controversa: parte della dottrina e gran parte della comunit\u00e0 internazionale la riconosce al Sovrano Militare Ordine di Malta, mentre la maggioranza della dottrina la esclude per i popoli in s\u00e9 e per le organizzazioni non governative.\nPrincipio di effettivit\u00e0.\nLa soggettivit\u00e0 internazionale degli stati - i soggetti pi\u00f9 importanti del diritto internazionale - non deriva da un atto di riconoscimento ma direttamente dall'ordinamento il quale, conformemente al \"principio di effettivit\u00e0\", si limita a prendere atto dell'esistenza, in via di fatto, di uno stato, attribuendogli automaticamente la soggettivit\u00e0. In particolare, secondo l'art. 1 della Convenzione di Montevideo, sottoscritta nel 1933, uno stato \u00e8 soggetto di diritto internazionale per il solo fatto di possedere:\nConseguentemente l'art. 3 della Convenzione chiarisce che: \"L'esistenza politica di uno Stato \u00e8 indipendente dal riconoscimento degli altri Stati\", mentre in passato si riteneva che fosse tale riconoscimento a far sorgere la soggettivit\u00e0 internazionale di uno stato. Oggi, dunque, il riconoscimento degli altri stati non ha pi\u00f9 valore giuridico ma solo politico."}
{"id": "132308", "revid": "123082608", "url": "https://it.wikipedia.org/wiki?curid=132308", "title": "Nissan (disambigua)", "text": ""}
{"id": "132310", "revid": "1652635", "url": "https://it.wikipedia.org/wiki?curid=132310", "title": "Persona fisica", "text": "Una persona fisica, in diritto, \u00e8 un essere umano dotato di capacit\u00e0 giuridica, quindi soggetto di diritto.\nCaratteri generali.\nNegli ordinamenti statali attuali la soggettivit\u00e0 giuridica \u00e8 riconosciuta a tutti gli esseri umani; in ordinamenti del passato, invece, esistevano esseri umani ai quali non era attribuita alcuna soggettivit\u00e0 giuridica: gli schiavi. \nLa soggettivit\u00e0 giuridica delle persone fisiche non \u00e8 sempre presente negli ordinamenti diversi da quelli statali: ad esempio, nell'ordinamento internazionale sono soggetti di diritto gli stati e le organizzazioni internazionali, ma non le persone fisiche (anche se, secondo alcuni autori, lo sarebbero divenute nei tempi pi\u00f9 recenti, in considerazione del fatto che molte norme del diritto internazionale umanitario sembrano avere come destinatari non soltanto gli stati ma anche le persone fisiche). Con il raggiungimento della maggiore et\u00e0 la persona fisica acquisisce la capacit\u00e0 di agire, cio\u00e8 la possibilit\u00e0 di porre in essere atti rilevanti ai fini giuridici. Al momento della morte dell'individuo si estingue anche la sua soggettivit\u00e0 giuridica."}
{"id": "132312", "revid": "287204", "url": "https://it.wikipedia.org/wiki?curid=132312", "title": "Il giocatore (film)", "text": ""}
{"id": "132313", "revid": "486946", "url": "https://it.wikipedia.org/wiki?curid=132313", "title": "Il piacere del rischio", "text": ""}
{"id": "132314", "revid": "287204", "url": "https://it.wikipedia.org/wiki?curid=132314", "title": "Biologia dei sistemi", "text": "La biologia dei sistemi \u00e8 una disciplina biologica che studia gli organismi viventi in quanto sistemi che si evolvono nel tempo, ossia nell'interazione dinamica delle parti di cui sono composti. In particolare questo obiettivo viene conseguito tramite l'integrazione di modelli dinamici e dei risultati di differenti esperimenti ad alto rendimento (high-throughput), unendo nella pratica per esempio le conoscenze di genomica, proteomica, trascrittomica e di teoria dei sistemi dinamici.\nLa biologia dei sistemi parte quindi dalla conoscenza dei geni e delle proteine presenti nel corso del tempo in un organismo e utilizza tecniche di trascrittomica quali i microarray per determinare cambiamenti nell'espressione genica o tecniche biochimiche e proteomiche quali la spettrometria di massa o l'analisi robotizzata delle attivit\u00e0 enzimatiche, per valutare i cambiamenti dinamici derivati da una perturbazione del sistema. La disciplina utilizza quindi ampiamente gli approcci della teoria dei sistemi, della bioinformatica e della matematica-statistica con l'obiettivo di arrivare a creare un modello sempre pi\u00f9 completo del funzionamento dei sistemi biologici.\nAl contrario ad esempio della biologia molecolare, che si focalizza sulle macromolecole biologiche come acidi nucleici e proteine, la biologia dei sistemi non si occupa del singolo meccanismo molecolare bens\u00ec delle interazioni dinamiche tra le varie molecole per formare nel corso del tempo un sistema.\nL'aspetto dinamico, e cio\u00e8 la forte dipendenza dal tempo dei programmi di formazione di strutture e processi biologici, \u00e8 proprio l'aspetto che fortemente caratterizza la biologia dei sistemi rispetto alla bioinformatica."}
{"id": "132317", "revid": "327094", "url": "https://it.wikipedia.org/wiki?curid=132317", "title": "Fanerozoico", "text": "L'eone Fanerozoico (da \u03c6\u03b1\u03bd\u03b5\u03c1\u03cc\u03c2, visibile, e \u03b6\u03c9\u03ae, vita = \"vita visibile\") \u00e8 la seconda delle due grandi suddivisioni della scala dei tempi geologici durante la quale \u00e8 esistita (ed esiste) abbondante vita animale. \u00c8 l'eone corrente, iniziato 542,0 \u00b1 1,0 milioni di anni fa, quando diversi animali a guscio duro, probabilmente antenati degli attuali molluschi, apparvero per la prima volta.\nIl tempo precedente all'eone fanerozoico \u00e8 comunemente denominato Precambriano, ed unisce in s\u00e9 i 3 eoni precedenti (Adeano, Archeano e Proterozoico).\nDatazione.\nNel XIX secolo, la datazione fu stabilita con la prima comparsa importante di fossili di metazoi. Ma sulla base della moderna Tassonomia furono identificate anche varie specie di metazoi Precambriani, sulla base di studi sistematici di alcune forme ritrovate intorno al 1950.\nMolti geologi e paleontologi probabilmente scelsero il confine Precambriano-Fanerozoico o con riferimento ai punti classici, cio\u00e8 con l'apparizione dei primi trilobiti e archaeocyatha, o con la comparsa di forme complesse (predatorie?) di alimentazione denominate \"Phycodes pedum\"; o con la nascita di gruppi di piccole forme corazzate, generalmente disarticolate, denominate small shelly fauna. I tre diversi punti di vista sono tuttavia compresi in un intervallo temporale ristretto, con un errore intorno a pochi milioni di anni. (Vedi anche Cambriano)\nDefinizioni stratigrafiche e GSSP.\nLa base dell'eone Fanerozoico, come pure dell'era del Paleozoico, del periodo Cambriano, dell'epoca del Terranoviano e del suo primo stadio, il Fortuniano, \u00e8 definita dalla prima comparsa del fossile traccia \"Trichophycus pedum\".\nSuddivisioni.\nLa Commissione Internazionale di Stratigrafia riconosce per il Fanerozoico la suddivisione in tre ere, ordinate dalla pi\u00f9 recente alla pi\u00f9 antica secondo il seguente schema:\nContenuto Fossilifero e Fauna.\nDurante il Fanerozoico si sono avuti l'evoluzione e lo sviluppo di un gran numero di phyla animali; l'evoluzione e lo sviluppo delle piante terrestri; lo sviluppo di piante complesse; l'evoluzione dei pesci; la comparsa di animali terrestri; e infine l'origine e lo sviluppo della fauna moderna (e dell\"'Homo sapiens\").\nPaleogeografia.\nDurante tale periodo si ebbe, ed \u00e8 tuttora in corso, un complesso movimento delle masse continentali, a seguito della Tettonica delle placche. Dalla frammentazione di un antichissimo supercontinente precambriano denominato Rodinia, si arriv\u00f2, durante il Permiano-Triassico ad una nuova unione delle masse emerse in un Supercontinente denominato Pangea che si divise poi nuovamente per dare origine alle attuali masse continentali."}
{"id": "132318", "revid": "767487", "url": "https://it.wikipedia.org/wiki?curid=132318", "title": "Dodici lo chiamano pap\u00e0", "text": "Dodici lo chiamano pap\u00e0 (\"Cheaper by the Dozen\") \u00e8 un film del 1950 diretto da Walter Lang in Technicolor e ispirato al romanzo omonimo.\nTrama.\nSi raccontano le vicende di una numerosa famiglia, per voce di due dei 12 figli. Una storia vera, scritta in onore di un eccentrico padre, l'ingegnere Frank Gilbreth, pioniere dello studio dei movimenti, e della moglie Lillian Moller Gilbreth, sua collaboratrice.\nDistribuzione.\nIl film usc\u00ec nelle sale cinematografiche USA il 31 marzo 1950.\nCuriosit\u00e0.\nNel 2003 \u00e8 stato prodotto un remake, \"Una scatenata dozzina\", diretto da Shawn Levy."}
{"id": "132342", "revid": "2519", "url": "https://it.wikipedia.org/wiki?curid=132342", "title": "Persone fisiche", "text": ""}
{"id": "132343", "revid": "1859064", "url": "https://it.wikipedia.org/wiki?curid=132343", "title": "Beretta", "text": ""}
{"id": "132344", "revid": "122760818", "url": "https://it.wikipedia.org/wiki?curid=132344", "title": "Giuseppe Fanciulli", "text": "Quando \"Vamba\" (pseudonimo di Luigi Bertelli) fond\u00f2 nel 1906 il Giornalino della domenica, Fanciulli ne fu redattore (talvolta sotto lo pseudonimo di \"Mastro Sapone\"), fino a quando le pubblicazioni furono sospese nel 1911. Collabor\u00f2 di nuovo al \"Giornalino\" quando rinacque nel 1918. A partire dalla morte di \"Vamba\" (1920) ne divenne direttore fino al 1924. Nel 1940 scrisse per la S.E.I. editore \"L'Eroica vita di Italo Balbo\" narrata ai giovani. Nel 1941 scrisse una biografia di Don Bosco."}
{"id": "132345", "revid": "767487", "url": "https://it.wikipedia.org/wiki?curid=132345", "title": "2046 (film)", "text": "2046 \u00e8 un film del 2004 scritto e diretto da Wong Kar-wai.\n\u00c8 il sequel di \"Days of Being Wild\" e \"In The Mood For love\" e segue le vicende di Chow Mo-wan dopo la relazione con Su Li-zhen (mostrata in \"In The Mood For love\"), mischiato ad alcuni elementi di fantascienza.\nTrama.\nUno scrittore, distrutto dalla delusione di aver perso l'unico amore della sua vita, cerca nella memoria e nelle altre donne brandelli della donna che non avr\u00e0 mai pi\u00f9. 2046 \u00e8 un posto, un tempo, un libro, il numero di una camera d'albergo, la stessa in cui Tony Leung e Maggie Cheung si vedevano in \"In the Mood for Love\".\nProduzione.\nPer completare il film ci sono voluti quattro anni poich\u00e9 all'epoca la produzione fu chiusa a causa dell'epidemia SARS nel marzo 2003.\nTra gli attori spiccano le prove di Tony Leung, Faye Wong, Takuya Kimura e Zhang Ziyi, oltre alle brevi apparizioni di Maggie Cheung (protagonista di \"In the Mood for Love\") e Gong Li.\nDistribuzione.\nIl film fu presentato in concorso al Festival di Cannes 2004, dove venne per\u00f2 proiettato con un montaggio non definitivo. Nella versione cinese alcune scene di sesso sono state tagliate di circa 100 secondi.\nAccoglienza.\n\"2046\" ha l'84% delle recensioni positive su Rotten Tomatoes, basandosi su 106 recensioni."}
{"id": "132346", "revid": "125460322", "url": "https://it.wikipedia.org/wiki?curid=132346", "title": "Amedeo Amadei", "text": "Fu il centravanti del primo scudetto della Roma, quello del 1942. Soprannominato \"il Fornaretto\" per le sue origini (era infatti figlio di una famiglia di fornai di Frascati, attivit\u00e0 che Amadei torn\u00f2 a riprendere con molto successo a fine carriera) e Ottavo Re di Roma durante la sua militanza nella compagine giallorossa, milit\u00f2 in essa dal 1936 al 1948, con una parentesi di un anno a Bergamo nel campionato di Serie B 1938-1939.\n\u00c8 il pi\u00f9 giovane giocatore di sempre ad aver segnato in Serie A ed \u00e8 stato il pi\u00f9 giovane, a 15 anni e 280 giorni, ad avere esordito in Serie A (primato eguagliato il 22 dicembre 2016 dal genoano Pietro Pellegri e successivamente battuto da Wisdom Amey, difensore che il 12 maggio 2021 ha esordito con la maglia del Bologna a 15 anni e 274 giorni). Viene ricordato come uno dei pi\u00f9 grandi cannonieri italiani di tutti i tempi, essendo il quattordicesimo marcatore di sempre della Serie A con 174 reti in 423 partite, media di 0,41 gol a partita.\nCarriera.\nClub.\nRoma.\nDivent\u00f2 calciatore della Roma, dopo un provino ben riuscito all'insaputa dei genitori, che non avrebbero approvato il suo tentativo. Sin dall'inizio della sua carriera cominci\u00f2 ad aiutare la famiglia, che avrebbe poi versato in gravi difficolt\u00e0 economiche dopo che il forno di famiglia venne distrutto dai bombardamenti della seconda guerra mondiale.\nDebutt\u00f2 nella stagione 1936-1937, il 2 maggio 1937 in Roma-Fiorentina (2-2). Sette giorni dopo, il 9 maggio 1937, segn\u00f2 in Lucchese-Roma 5-1 il suo primo gol in Serie A divenendo, a poco pi\u00f9 di quindici anni, anche il pi\u00f9 giovane calciatore ad andare in gol nella massima divisione del campionato italiano, record che Amadei detiene ancora oggi. La Roma al termine del campionato si piazz\u00f2 10\u00aa in Serie A e fu finalista in Coppa Italia. Nel periodo iniziale della carriera Amadei gioc\u00f2 come ala destra (verr\u00e0 in seguito spostato al centro dall'allenatore Shaffer, per l'indisponibilit\u00e0 del compagno di squadra Providente).\nAtalanta.\nNel 1938 pass\u00f2 in prestito all'Atalanta, nell'ambito della trattativa che aveva portato in giallorosso la mezzala Giuseppe Bonomi. Dopo gli esordi in giovane et\u00e0 nella Roma, la stagione 1938-1939 fu il suo primo vero campionato giocato con continuit\u00e0. Fece il suo esordio con la maglia neroazzurra il 18 settembre 1938, nella prima giornata della Serie B 1938-1939, pareggiata per 0-0 sul campo del Palermo. Mise a segno il suo primo gol due settimane pi\u00f9 tardi, il 2 ottobre 1938, in una partita vinta per 6-1 in casa contro il Casale. Nel corso del campionato venne frequentemente schierato come ala destra dall'allenatore G\u00e9za Kert\u00e9sz, che come centravanti (ruolo in cui Amadei avrebbe giocato nel seguito della carriera) gli preferiva Ravasi. Chiuse la sua prima e unica stagione con la squadra bergamasca con 4 reti in 33 presenze in Serie B e 1 rete (messa a segno il 20 novembre 1938 contro il Seregno in una partita vinta per 3-1) in Coppa Italia, che risult\u00f2 essere quindi il suo primo gol in carriera nella coppa nazionale.\nRitorno a Roma.\nAmadei ha collezionato in totale con la Roma 386 presenze, segnando 111 reti, dopo aver esordito in serie A all'et\u00e0 di 15 anni, 9 mesi e 6 giorni e ha vinto il primo scudetto della squadra capitolina nella stagione 1941-1942. Fu suo malgrado coinvolto in una rissa durante una partita di Coppa Italia contro il Torino, quando fu squalificato a vita perch\u00e9 secondo l'accusa avrebbe dato un calcio al guardialinee; di seguito benefici\u00f2 dell'amnistia; secondo le dichiarazioni dello stesso Amadei, durante un pranzo in un ristorante di Pescara, alla presenza di Pizziolo, arbitro di quella gara, il vero colpevole, ovvero il suo compagno Dagianti, confess\u00f2 a tutti di essere stato responsabile del gesto.\nInter.\nDopo la pausa dei campionati dovuta alla seconda guerra mondiale, il giocatore fu venduto dalla Roma, che aveva grossi problemi economici, all'Inter che batt\u00e9, secondo quanto dichiarato dallo stesso Amadei, le offerte di Torino (che proponeva uno scambio con Gabetto e Menti) e Juventus. Rimase tuttavia legato alla sua squadra, tanto da chiedere, se la Roma aveva problemi, di non essere schierato e, alla prima occasione con i lombardi, di giocare per sua stessa ammissione una partita anonima perch\u00e9 non se la sentiva. Si fece comunque valere anche nella squadra milanese, continuando a segnare come da sua abitudine, superando il traguardo delle 100 reti in Serie A; tra queste si ricordano i tre gol in un derby finito 6-5; in svantaggio per 4-1, fu spostato come centravanti realizzando cos\u00ec tre reti, in una partita che Massimo Moratti, durante i festeggiamenti per il centenario dell'Inter gli disse di ricordare sempre, bench\u00e9 all'epoca fosse ancora molto giovane.\nNapoli.\nDopo due anni a Milano, pass\u00f2 al neopromosso Napoli, dove milit\u00f2 per 6 stagioni con ottime prestazioni: segna gi\u00e0 alla quarta giornata del suo primo campionato in Campania, nella sconfitta casalinga contro il Milan (che quell'anno avrebbe vinto lo scudetto con la difesa meno battuta) per 5-3 del 1\u00ba ottobre 1950 per ripetersi nella gara di ritorno, giocata l'11 febbraio 1951 e terminata 2-1 per i lombardi; al termine della stagione le sue 11 reti, che lo resero capocannoniere della squadra, portarono i campani al sesto posto nella classifica finale, risultato che la societ\u00e0 ripet\u00e9 l'anno seguente, quando il giocatore si super\u00f2 totalizzando 12 gol, entrando tra i migliori 20 cannonieri della stagione.\nLa stagione 1952-1953 fu comunque la migliore di quelle in cui fu coinvolto: dopo quasi vent'anni i partenopei, che schierarono i nuovi acquisti Jeppson e Pesaola, arrivarono vicini al titolo, piazzandosi al 4\u00ba posto in Serie A a 6 punti dall'Inter campione d'Italia; si toglier\u00e0 la soddisfazione di segnare il primo gol stagionale degli azzurri, il 14 settembre 1952, in Napoli-Atalanta 2-0, il quarto dei napoletani in Napoli-Milan 4-2 (i lombardi avevano nella rosa il trio Gre-No-Li) del 16 novembre 1952 e la rete della vittoria finale in Napoli-Juventus 3-2 del 18 gennaio 1953.\nNazionale.\nFinch\u00e9 milit\u00f2 nella Roma non ebbe grossi sbocchi in Nazionale, monopolizzata dai campioni del Grande Torino di allora. Dopo il grave incidente di Superga Amadei cominci\u00f2 a essere spesso convocato e a far parte degli azzurri. Debutt\u00f2 il 27 marzo 1949, in Spagna-Italia 1-3, nella partita in cui segn\u00f2 anche il suo primo gol in maglia azzurra \u2013 in una delle ultime partite giocate dalle vittime della tragedia granata \u2013, e prese parte ai mondiali del 1950, dove gioc\u00f2 solo nella partita contro il Paraguay del 2 luglio 1950. Il gol realizzato contro la Nazionale inglese nell'amichevole di Firenze, disputata il 18 maggio 1952 e terminata 1-1, raccontata in radiocronaca da Nicol\u00f2 Carosio, lo port\u00f2 a essere candidato dalla Democrazia Cristiana.\nAllenatore.\nInizia la sua carriera di allenatore il 25 gennaio 1956 con il Napoli, quando la societ\u00e0 partenopea esonera Eraldo Monzeglio. Rimane in carica fino alla stagione 1958/59, l'anno successivo fu ingaggiato Annibale Frossi per guidare il Napoli. I partenopei si trovarono alla quarta giornata senza aver guadagnato un punto, con un bilancio di due reti segnate e dieci subite; Frossi fu quindi sostituito l'11 ottobre 1959 da Amadei (che era rimasto come osservatore del club) che alla prima partita, il 18 ottobre 1959, diede i primi punti alla squadra, frutto di una vittoria casalinga contro l'Atalanta per 1-0. Rimase in carica fino alla stagione 1960/61 dove fu sostituito come allenatore per le ultime due partite da un altro ex attaccante della societ\u00e0 partenopea Attila Sallustro. Era il Napoli del presidente Achille Lauro: problemi nel gestire lo spogliatoio collegati con la personalit\u00e0 forte di Lauro lo spinsero ad allenare in seguito solo la Lucchese nel 1963 e la nazionale femminile, quest'ultima a titolo gratuito; per il suo lavoro in Campania fu premiato con il Seminatore d'oro per la stagione 1957-1958.\nUltimi anni.\nAd Amedeo Amadei \u00e8 stato intitolato il 5 novembre 2007 il campo gi\u00e0 \"Lucio Mamilio\" di Frascati, il pi\u00f9 antico impianto sportivo del tuscolano. Il 20 gennaio 2009 si \u00e8 costituito il Roma Club Frascati intitolato al giocatore che ha accettato la carica di Presidente, il club \u00e8 affiliato all'Unione Tifosi Romanisti.\nAmadei figura tra i primi 11 giocatori a essere inseriti nella \"hall of fame\" ufficiale della Roma, il 20 settembre 2012.\nMuore nella sua casa di Grottaferrata il 24 novembre 2013, all'et\u00e0 di 92 anni."}
{"id": "132348", "revid": "1632387", "url": "https://it.wikipedia.org/wiki?curid=132348", "title": "Death (gruppo musicale)", "text": "I Death sono stati un gruppo death metal statunitense originario di Orlando.\nFondati nel 1984 dal frontman Chuck Schuldiner, tra l'altro unico componente fisso durante tutto il loro periodo di attivit\u00e0, e disciolti nel 1999, le possibilit\u00e0 di un ritorno furono definitivamente stroncate nel dicembre del 2001 a causa della prematura morte dello stesso Schuldiner, colpito da un tumore al cervello.\nCitati tra i principali innovatori del death metal, l'album d'esordio \"Scream Bloody Gore\" \u00e8 stato descritto come il primo vero esempio di questo genere, mentre il terzo album \"Spiritual Healing\" fu definito come uno dei primi esempi di incontro tra il death e le strutture tipiche del jazz, che avrebbe poi portato alla nascita del technical death metal.\nI Death hanno venduto oltre due milioni di album nel mondo, dei quali oltre 500.000 nei soli Stati Uniti: questo li rende una delle band di maggiore successo nel genere assieme ai Cannibal Corpse e agli In Flames.\nStoria del gruppo.\nGli esordi (1983-1986).\nNel 1983 il chitarrista Chuck Schuldiner decise di fondare a Orlando, Florida, il suo primo gruppo musicale. La band fu denominata Mantas e complet\u00f2 la sua prima formazione con l'inserimento dei musicisti Kam Lee e Rick Rozz. Agli inizi del 1984 Schuldiner e compagni cominciarono a comporre le prime demo, registrate amatorialmente nel garage dell'abitazione della madre di Schuldiner con una vecchia radio Panasonic\nQueste prime tracce vennero raccolte in un demo del 1984, il primo pubblicato dagli allora Mantas, intitolato \"Death by Metal\". Il disco present\u00f2 in copertina un'immagine di Chuck, Kam e Rick posti di fronte ad una scritta recitante \"Danger, High Voltage\" (\"Pericolo, alto voltaggio\") e contenne le prime versioni dei brani \"Legion of Doom\", \"Mantas\", \"Power of Darkness\", \"Evil Dead\" e \"Death by Metal\". L'album circol\u00f2 nel mondo delle etichette indipendenti, permettendo ai Mantas di acquistare una buona fama nell'underground metal della zona e i primi buoni giudizi dai critici.\nNonostante ci\u00f2, nel 1984 Schuldiner decise di sciogliere il gruppo per rifondarne uno nuovo. La scelta del nome della nuova band cadde sulla parola Death (\"Morte\") e la formazione del gruppo fu pressoch\u00e9 mantenuta identica, in quanto furono confermati Rick Rozz e Kam Lee e ingaggiato il solo bassista Dave Tett. La scelta da parte di Schuldiner del nome \"Death\" deriva dal dolore per la perdita del fratello Frank, avvenuta nel 1974 a causa di un tragico incidente stradale. L'autore del celebre logo della band fu lo stesso Schuldiner.\nDopo pochi mesi dalla fondazione, i Death pubblicarono altre due demo dal titolo \"Reign of Terror\" (la cui copertina, raffigurante una ghigliottina, dei vulcani e un'esile figura della morte, fu disegnata direttamente da Kam Lee) e \"Live at Ruby's Pub\", quest'ultimo primo documento dal vivo del gruppo registrato durante un'esibizione in un locale di Orlando.\nIl 9 marzo 1985 i Death pubblicarono una nuova demo, intitolata \"Infernal Death\", contenente le tracce \"Arch Angel\", \"Baptized in Blood\" e \"Infernal Death\".\nDopo questa pubblicazione Schuldiner, a causa di sempre maggiori contrasti, licenzi\u00f2 Lee e Rozz per assumere il bassista Scott Carlson e il chitarrista Matt Olivio, entrambi ex componenti dei Repulsion. In un'intervista del 1987, Chris Reifert disse che Rick fu cacciato dalla band perch\u00e9, a suo dire, era \"una grassa checca smidollata\", mentre Kam \"si concentrava troppo sull'estremo\".\nNon trovando un batterista adatto per il progetto del gruppo, Schuldiner scelse di sciogliere la band e di trasferirsi a San Francisco.\nIn questa citt\u00e0 entr\u00f2 in buoni rapporti con Eric Brecht, gi\u00e0 percussionista dei Dirty Rotten Imbeciles, e con un bassista di nome Erik Meade, con i quali rifond\u00f2 i Death e registr\u00f2 sette nuove tracce, raccolte poi in un demo dal titolo \"Back from the Dead\".\nInsoddisfatto per\u00f2 anche di questa formazione, Chuck sciolse un'altra volta il gruppo e ritorn\u00f2 in Florida. L\u00ec si dedic\u00f2 a una lenta e attenta rivalutazione del suo stile alla chitarra, attraverso la quale si incentr\u00f2 su melodie pi\u00f9 varie e tecniche, assoli e riff pi\u00f9 adatti alla nuova scena thrash/death metal del periodo. Fu cos\u00ec che nel 1986 Chuck ricevette un invito dalla band canadese Slaughter per suonare nel loro nuovo album \"Strappado\" come chitarrista ritmico. Schuldiner accett\u00f2 l'invito e si spost\u00f2 cos\u00ec in Canada ma, resosi conto delle notevoli divergenze stilistiche tra lui e questa band, torn\u00f2 per l'ennesima volta in Florida, per poi spostarsi nuovamente a San Francisco per reclutare Chris Reifert e rifondare in breve tempo i Death, con i quali registr\u00f2, per la prima volta in uno studio, una nuova demo, \"Mutilation\". Questo disco, grazie anche alla sua buona qualit\u00e0, circol\u00f2 notevolmente nell'underground e fece presto pervenire alla band un contratto con l'etichetta discografica Combat Records.\nI primi successi (1987-1990).\nNel novembre 1986 i Death registrarono, con i soli Schuldiner alla voce, alla chitarra e al basso, e Reifert alla batteria, il loro album d'esordio, intitolato \"Scream Bloody Gore\" e pubblicato nel maggio 1987, negli Stati Uniti dalla Combat Records e in Europa dalla Music for Nations. Schuldiner inser\u00ec comunque in formazione un secondo chitarrista, John Hand, il quale per\u00f2 non prese mai parte alle registrazioni dell'album nonostante fosse stato incluso nei crediti del libretto del disco.\n\"Scream Bloody Gore\" fu uno dei primi album del nuovo movimento musicale poi denominato dai critici musicali death metal, e ai Death fu attribuita la paternit\u00e0 di tale genere insieme a un altro gruppo della Florida, i Possessed. Schuldiner stesso fu definito dalla critica specializzata come \"il padrino del death metal\", nonostante questi abbia sin da subito rifiutato tale paternit\u00e0.\nNonostante il buon successo derivante dalle vendite, Schuldiner decise di rivoluzionare nuovamente la situazione della band, ritornando ad Orlando e allontanando Chris Reifert per richiamare a suonare con i Death Rick Rozz. In seguito assunse anche due membri dei Massacre, ovvero il bassista Terry Butler e il batterista Bill Andrews, i quali avevano accettato di lasciare la loro ex band in seguito al crescere dei contrasti con il cantante Kam Lee.\nCon questa nuova formazione i Death pubblicarono nel 1988 il loro secondo album, intitolato \"Leprosy\". Il disco increment\u00f2 il discreto successo del precedente prodotto grazie anche a una migliore qualit\u00e0 di registrazione e a testi che per la prima volta si incentrarono sul sociale, sui conflitti interni tra la tormentata vita passata di Chuck Schuldiner e sul nuovo emergente carattere filosofico e umano del chitarrista. \"Pull the Plug\" in particolare divenne la canzone simbolo dei fan della band in quegli anni, che non mancarono di farla suonare sempre nei loro locali o di proporla alle stazioni radio di genere.\nNel 1989, in seguito all'uscita di questo disco, la band part\u00ec per il suo primo tour europeo, durante il quale Rick Rozz fu per\u00f2 licenziato a causa di nuovi contrasti con gli altri componenti e rimpiazzato da James Murphy.\nCon il nuovo componente i Death registrarono sul finire dell'anno un terzo disco, denominato \"Spiritual Healing\" e pubblicato nel 1990.\nIn questo disco Chuck abbandon\u00f2 definitivamente le tematiche gore in favore della critica sociale; fu cos\u00ec che tracce come \"Living Monstrosity\" si interessarono del problema dell'uso della cocaina tra le donne incinte, mentre brani come \"Altering the Future\" affrontarono il problema sempre crescente dell'aborto tra le giovani coppie. Nell'album avvenne anche una notevole evoluzione sul piano musicale che port\u00f2 ad un globale aumento dello spessore tecnico e qualitativo. \"Spiritual Healing\" segn\u00f2 il definitivo avvento di un nuovo genere, in seguito denominato dai critici technical death metal, caratterizzato da strutture innovative e un alto spessore tecnico.\nDopo un tour in Messico, James Murphy fu allontanato dal gruppo. Sempre nel 1990, alla vigilia dell'inizio di un nuovo tour europeo, Schuldiner decise di rinviarlo in quanto non si sentiva mentalmente e fisicamente pronto. Ciononostante, Andrews e Butler decisero di ignorare la scelta di Schuldiner e continuarono lo stesso il tour, avvalendosi del nome \"Death\" e reclutando Walter Trachsler alla chitarra e Louie Carrisalez alla voce in sostituzione del loro leader. In seguito l'evento passer\u00e0 alla storia come \"Fuck Chuck Tour\".\nQuesto fatto gener\u00f2 l'immediato disgusto e la disapprovazione dei fan e dello stesso Chuck, il quale intraprese immediatamente un'azione legale contro i due musicisti.\nDopo poche sedute la corte restitu\u00ec a Schuldiner il possesso del nome Death e Andrews e Butler furono definitivamente allontanati dalla band.\nIl successo (1991-1995).\nIn seguito ai recenti avvenimenti Schuldiner decise di abbandonare definitivamente l'idea di una band a formazione fissa decidendo di lavorare solo con musicisti di sessione ingaggiati volta per volta per le registrazioni degli album e per i concerti. La scelta dei componenti della prima formazione non permanente del gruppo cadde su Steve DiGiorgio al basso, Sean Reinert alla batteria e Paul Masvidal alla chitarra. DiGiorgio era gi\u00e0 entrato in contatto con Schuldiner ai tempi della scuola, quando quest'ultimo gli fece ascoltare le prime demo dei Death, ed erano rimasti sin da allora in buoni rapporti.\nCon la nuova \"line-up\", Schuldiner si dedic\u00f2 interamente alle registrazioni del nuovo album del gruppo, intitolato \"Human\", successivamente pubblicato nel 1991. Il disco vendette un elevato numero di copie e ricevette recensioni positive su tutte le riviste di settore. \"Human\", decisamente pi\u00f9 tecnico e progressivo dei tre lavori precedenti, fu il primo album dei Death a raggiungere un definitivo completamento musicale e tecnico.\nIl brano \"Suicide Machine\" fu accolto dai fan come una sorta di seguito di \"Pull the Plug\", divenendo uno degli apici testuali di Chuck, e il pubblico pot\u00e9 per la prima volta vedere i Death circolare all'interno delle reti televisive (e in particolare nel canale televisivo MTV's Headbanger's Ball) grazie al video musicale, prodotto e diretto da David Bellino, della traccia \"Lack of Comprehension\". Al 2011, \"Human\" risulter\u00e0 essere il disco di maggior successo dei Death, con oltre 90.000 copie vendute nei soli Stati Uniti e il futuro inserimento nella lista dei 100 migliori album metal di tutti i tempi secondo \"Rolling Stone\".\nA causa di impegni con la sua altra band, i Sadus, DiGiorgio fu costretto a lasciare anzitempo la band e fu sostituito dal bassista Scott Carino, in modo che la band potesse prendere parte a un tour mondiale che dur\u00f2 dall'ottobre 1991 al marzo 1992. Durante questa lunga tourn\u00e9e fu pubblicata la prima raccolta del gruppo, \"\", la quale ripropose i maggiori successi del gruppo fino a quegli anni. Schuldiner non sar\u00e0 mai d'accordo con le scelte prese dall'etichetta per il disco, sia per quanto riguarda le tracce che per la cover.\nTerminata la lunga serie di concerti, il manager musicale Eric Greif, che aveva seguito i Death dal 1988 al 1992, fu licenziato dalla band a causa di sempre pi\u00f9 affioranti incomprensioni, tra cui il mancato pagamento del bus nel tour europeo, ed altri debiti, che avevano decimato le vendite fatte con l'ultimo album.\nQuesto licenziamento viol\u00f2 di fatto il suo contratto e i Death furono perci\u00f2 oggetto di un'azione legale da parte di Greif. La problematica fu abilmente aggirata da Schuldiner, il quale decise di risarcire in denaro Grief per evitare che i membri si citassero a giudizio a vicenda.\nLasciato Greif, Schuldiner decise di autogestire il gruppo per il resto della carriera. Nel 1993 Reinert e Masvidal lasciarono la band per continuare il loro lavoro con i Cynic e nei Death entrarono cos\u00ec Gene Hoglan dei Dark Angel e il chitarrista Andy LaRocque dei King Diamond, e nuovamente Steve DiGiorgio. Con questa nuova formazione prese forma un nuovo album, intitolato \"Individual Thought Patterns\" e pubblicato a met\u00e0 1993. Il disco fu da molti critici considerato come il capolavoro del gruppo e present\u00f2 un sound raffinato e ricercato, dominato da un'incredibile quantit\u00e0 di melodie inedite affiancate da testi sempre pi\u00f9 diligenti e allo stesso tempo istruttivi, tanto che Claudio Sorge lo consider\u00f2 un punto di congiunzione tra tradizione heavy metal e metal pi\u00f9 innovativo con una \"funzione di collegamento tra passato e futuro\". Come per \"Human\" gran parte dei testi si ispirarono comunque alla vita quotidiana e ai problemi dell'industria musicale, e in particolare la traccia \"The Philosopher\", per la quale venne realizzato anche un video ufficiale, parl\u00f2 del comportamento di Masvidal all'interno della band, visto da Schuldiner come troppo attaccato alla filosofia.\nFinite le registrazioni, LaRocque lasci\u00f2 la band e venne rimpiazzato da Ralph Santolla per il seguente tour e successivamente da Bobby Koelbe. Inoltre nel 1994 Schuldiner decise di concludere, dopo otto anni di collaborazione, il contratto con la Combat Records per firmare con la \"major\" Roadrunner Records.\nCon questa nuova casa il gruppo torn\u00f2 in studio di registrazione per la realizzazione del sesto album \"Symbolic\", pubblicato nel 1995. Venne tuttavia registrato senza DiGiorgio, che dovette lasciare la band prima delle registrazioni ufficiali, venendo sostituito da Kelly Conlon. In \"Symbolic\" gli sforzi di Chuck trovarono il definitivo apice in un sound massiccio e pesante, emozionale e allo stesso tempo colmo di elementi complessi e tecnici, in cui risalta il brano \"Zero Tolerance\". Il soggetto dei testi esplor\u00f2 sempre tematiche simili a quelle dei precedenti prodotti: \"Crystal Mountain\" si incentr\u00f2 sulla corruzione religiosa, \"1,000 Eyes\" parl\u00f2 del diritto di privacy e della sua progressiva riduzione, mentre la traccia omonima \"Symbolic\" affront\u00f2 il difficile tema dell'innocenza.\nDurante il tour che segu\u00ec l'uscita del nuovo album, i Death raccolsero grande successo nelle varie tappe statunitensi, europee e, per la prima volta, giapponesi. Le problematiche del tour di \"Spiritual Healing\" spinsero alcuni organizzatori a specificare la presenza di Schuldiner, aggiungendo al logo Death una parentesi con la scritta \"with Chuck\". La band si esib\u00ec anche durante il concerto benefico \"Death for Life\", che raccolse soldi per le associazioni \"National Multiple Sclerosis Society\" e \"B.E.T.A.\".\nGli ultimi anni e i Control Denied (1996-1999).\nDopo l'uscita di \"Symbolic\", Schuldiner sciolse definitivamente la band e tutti i legami con la Roadrunner Records per dedicarsi a tempo pieno ad un suo progetto musicale, che aveva gi\u00e0 fondato nel 1995 e fino ad allora aveva avuto secondaria importanza, denominato Control Denied.\nComposte in pochi anni le prime tracce per questo gruppo, Schuldiner si rese per\u00f2 conto che la maggior parte del materiale che aveva composto era ancora pi\u00f9 confacente ad un gruppo death che a uno heavy come quello dei Control Denied. Deciso a non abbandonare comunque questi brani, dopo aver collaborato per alcune settimane ad un progetto del chitarrista James Hogan, Chuck riform\u00f2 i Death nel 1998 ingaggiando come musicisti Shannon Hamm, Scott Clendenin e Richard Christy, firmando con l'etichetta Nuclear Blast un contratto che prevedeva sia la futura distribuzione del primo album dei Control Denied, che la realizzazione di un nuovo album da parte dei Death.\nIl nuovo album, dal titolo \"The Sound of Perseverance\", present\u00f2 un'incredibile ferocia ed emotivit\u00e0 musicale, che sfoci\u00f2 in intricate e tecniche melodie di chitarra e basso, e fu descritto dai critici come una sorta di mistura dei precedenti album \"Human\", \"Individual Thought Patterns\" e \"Symbolic\" e uno dei migliori album metal di tutti i tempi, oltre che il capolavoro di Schuldiner e soci.\nGrazie al successo ottenuto dal disco, la band part\u00ec per due lunghi tour in America ed Europa, al termine dei quali Schuldiner decise di sciogliere a titolo definitivo i Death per continuare a dedicarsi ai Control Denied, gruppo per il quale aveva ingaggiato recentemente Steve DiGiorgio, nuovamente libero da impegni, e il cantante power metal Tim Aymar.\nNel 1999 i Control Denied pubblicarono il loro album d'esordio, intitolato \"The Fragile Art of Existence\", che present\u00f2 un inedito sound heavy metal completato da elementi progressive metal, il quale assicur\u00f2 al gruppo un buon apprezzamento da parte del pubblico, una tourn\u00e9e e buone critiche dalla stampa.\nLa malattia e la morte di Schuldiner, album postumi (1999-2001).\nDurante la lavorazione del secondo album del gruppo, nel maggio 1999 a Schuldiner fu diagnosticato un tumore al cervello. Il chitarrista sub\u00ec una delicata operazione nel 2000 che ridusse gran parte del cancro ma non riusc\u00ec a debellare interamente la malattia. Il 13 dicembre 2001, dopo oltre due anni di cure a stento a causa di sempre pi\u00f9 crescenti difficolt\u00e0 finanziarie, e nonostante le numerose iniziative da parte di altri gruppi e artisti della scena metal per aiutare l'artista., Chuck si spense, vinto dal cancro a soli 34 anni d'et\u00e0\nA seguito della sua morte i Control Denied si sciolsero. Nel 2004 alcune tracce che il chitarrista aveva composto durante la malattia furono riprese e pubblicate in due album postumi, intitolati \"Zero Tolerance\" e \"Zero Tolerance II\", insieme ad alcuni segmenti inediti dei suoi esordi musicali.\nInoltre nel 2001, durante la convalescenza del musicista, furono pubblicati due album dal vivo dei Death, intitolati rispettivamente \"Live in L.A. (Death &amp; Raw)\" e \"Live in Eindhoven\", registrati durante gli ultimi concerti dei Death nel 1998. Un altro DVD dal vivo, \"Live in Cottbus '98\", viene pubblicato postumo nel 2005 dalla Nuclear Blast.\nNel 2010 venne annunciato che la Relapse Records avrebbe ristmpato tutti gli album dei Death e dei Control Denied, con l'aggiunta di varie demo e registrazioni inedite. I primi due album dal vivo vengono rimasterizzati e pubblicati insieme, nello stesso anno, nell'album \"Vivus!\". Nel 2012 la famiglia di Chuck e la Perseverance Holdings Ltd., associazione erede della propriet\u00e0 intellettuale e artistica di Chuck Schuldiner guidata dal suo ex manager Eric Greif, annunciano che vari ex musicisti dei Death terranno una serie di concerti benefici in favore della Sweet Relief Musicians Fund, associazione che raccoglie fondi in sostegno finanziario a musicisti con malattie terminali e dalle cure particolarmente dispendiose. Parteciperanno al tour Gene Hoglan, Sean Reinert, Steve DiGiorgio, Scott Clendenin, Paul Masvidal, Shannon Hamm e Bobby Koelble. Detta iniziativa, rinnovata per una seconda edizione nel 2013, viene nominata \"Death to All\".\nIl 30 ottobre 2021 viene annunciata, dal nipote di Chuck, la morte di Eric Greif.\nStile e influenze.\nI Death ebbero enorme importanza per la nascita dei generi musicali death metal e technical death metal. La band contribu\u00ec molto a delineare tutti quegli elementi che andranno a differenziare questi stili musicali dagli altri, ovvero un suono caratterizzato da un uso volutamente monotono della voce, sempre incentrata su tonalit\u00e0 growl, e dalla brutalit\u00e0 dell'esecuzione che si mantiene ruvida, tagliente, pesante, ossessiva per tutta la durata dei brani. L'evoluzione musicale presentata nei lavori della maturit\u00e0 del gruppo (quelli da \"Human\" in poi), che port\u00f2 all'inserimento di materiale progressive e jazz all'interno del sound death metal della band, avrebbe fornito l'incipit a quell'eccellente eccesso di tecnica e di intricatezza compositiva che divenne la vera opera summa del pensiero dei Death e di Schuldiner.\nNel formulare questo sound, fino ad allora inedito, i Death si ispirarono a vari gruppi, principalmente thrash quali Slayer e Venom ma anche gruppi metal classici come Iron Maiden e Judas Priest.\nIl sound dei primi Death, esempio quello di \"Scream Bloody Gore\", risente molto dello stile degli Slayer. Anche i Venom furono un importante punto di riferimento per la band.\nOvviamente gli stessi Death andarono a contaminare le idee e i sound di moltissimi altri gruppi a loro contemporanei e non. Tra questi si possono principalmente elencare gli Atheist, i Morbid Angel, i Sepultura, gli Entombed, i Terrorizer, gli At the Gates, i Deceased, gli Hypocrisy, i Macabre, i Marduk e i The Acacia Strain, oltre a tanti altri gruppi di diverso genere, i quali, partendo dalle basi proposte dai Death e modificandole secondo i loro canoni, raggiunsero il successo commerciale.\nOstilit\u00e0.\nDurante la loro carriera, i Death non ebbero mai grandi rivalit\u00e0 con altre band e si mantennero sul piano di reciproco rispetto durante le varie apparizioni live con altri gruppi, senza mai creare grossi contrasti. L'unica eccezione fu un litigio avvenuto durante un tour statunitense del 1989 tra i Death e la band thrash metal Dark Angel.\nI contrasti tra i due gruppi, che prima dell'inizio della tourn\u00e9e avevano deciso di spartirsi durante le varie tappe il ruolo tanto ambito di attrazione principale, iniziarono a causa della vendita del merchandise, che i Death stavano gestendo a prezzi talmente irrisori da oscurare le vendite dell'altro gruppo.\nDopo aver protestato con gli organizzatori del tour e aver ottenuto risposta negativa riguardo ad un richiamo ufficiale per i Death, i Dark Angel decisero di ritirare la loro merce per l'intera durata del tour in segno di protesta.\nCol passare del tempo la tensione tra i due gruppi aument\u00f2 ulteriormente. I Death necessitavano di meno di mezz'ora per tarare al meglio gli strumenti per le esibizioni mentre i Dark Angel necessitando di sound pi\u00f9 complessi e complicati, impiegavano alcune ore, ritardando di molto l'inizio dei concerti. Questo fatto diede molto fastidio agli sponsor ma soprattutto ai Death che, stufi di queste prepotenze, decisero di lasciare ufficialmente la tourn\u00e9e.\nCome tutta risposta i Dark Angel proseguirono il tour, lamentandosi sul palco dei loro ex colleghi. Eric Meyer, chitarrista del gruppo, disse che i Death non erano professionali e che non erano interessati ai loro fan. Come definitiva risposta alle accuse, Schuldiner rilasci\u00f2 una dichiarazione dicendo:\nNonostante tutto, durante le registrazioni di \"Individual Thought Patterns\" e \"Symbolic\" il rapporto tra Schuldiner e Gene Hoglan, ex batterista dei Dark Angel, sar\u00e0 molto cordiale ed amichevole. Schuldiner dir\u00e0 poco prima di iniziare a lavorare con Gene Hoglan: \"Tutto a posto: conosco Gene dagli albori della scena underground, quando ci scrivevamo lettere, parlavamo con le stesse persone, e facevamo parte del medesimo giro. Ho la sensazione che la nostra sar\u00e0 una collaborazione molto proficua\". I due avranno comunque una \"divergenza\" durante la registrazione di \"Symbolic\" dovuta al fatto che Gene volesse esprimere un sound pi\u00f9 potente, al contrario di Chuck che aspirava a sonorit\u00e0 pi\u00f9 tecniche."}
{"id": "132349", "revid": "1718925", "url": "https://it.wikipedia.org/wiki?curid=132349", "title": "Bikini", "text": "Il bikini (: ), in italiano anche bichini, \u00e8 un costume da bagno femminile, composto di due pezzi e che lascia la pancia scoperta mettendo in vista l'ombelico. Il pezzo superiore copre il seno ed una parte del busto o della schiena; ha una forma simile ad un reggiseno e di solito ha una o due bretelle di sostegno. Il pezzo inferiore \u00e8 uno slip, con una forma simile ad una mutanda, che copre il pube, i genitali ed una parte pi\u00f9 o meno ampia dei glutei.\nDalla sua prima apparizione il bikini \u00e8 diventato un abito cult nella storia della moda e nella cultura pop, basti pensare all'iconico costume di Marilyn Monroe nello scatto del 1946, o dal modello indossato da Ursula Andress in \"Agente 007-licenza di uccidere\", il cui l'attrice usciva dall'acqua con un bikini ed un coltello nello slip. \nStoria.\nCostumi a due pezzi, chiamati \"subligaculum\" e \"strophium\" (la fascia per il seno), erano indossati gi\u00e0 nell'antichit\u00e0, come risulta dal ritrovamento di urne, affreschi e mosaici di epoca greca e romana (i pi\u00f9 antichi risalgono addirittura al 1400 a.C.).\nIn et\u00e0 contemporanea, i primi costumi da bagno a due pezzi, che scoprivano parte della pancia lasciando coperto l'ombelico, comparvero nel 1935.\nIl bikini moderno \u00e8 stato inventato dal sarto francese Louis R\u00e9ard a Parigi nel 1946 (introdotto ufficialmente il 5 luglio). Il nome richiama l'atollo di Bikini nelle Isole Marshall, nel quale negli stessi anni gli Stati Uniti conducevano esperimenti nucleari: Reard riteneva che l'introduzione del nuovo tipo di costume avrebbe avuto effetti esplosivi e dirompenti. Il modello di Reard rifiniva il lavoro di Jacques Heim che, due mesi prima, aveva introdotto l\"'Atome\" (cos\u00ec chiamato a causa delle sue dimensioni ridotte), pubblicizzato come il costume da bagno pi\u00f9 piccolo al mondo. Reard rese l\"Atome\" ancora pi\u00f9 piccolo, ma non riusc\u00ec inizialmente a trovare una modella che osasse indossarlo. Fin\u00ec quindi per ingaggiare come modella Micheline Bernardini, spogliarellista del Casino de Paris.\nBikini nella cultura moderna.\nNegli Stati Uniti il bikini non fu accolto favorevolmente e ci vollero quindici anni perch\u00e9 venisse accettato. Nel 1950 il nuovo costume fu criticato da Fred Cole, noto produttore statunitense di costumi da bagno. Nel 1951 i bikini furono proibiti al concorso per Miss Mondo. Negli anni cinquanta il bikini in spiaggia fu vietato in Italia, Spagna, Portogallo ed anche nella costa atlantica della Francia e in diversi stati degli USA, ma le foto di Brigitte Bardot in bikini riprese nel 1953 su una spiaggia di Cannes resero popolare il costume in Costa Azzurra. Nel 1958, il bikini di Brigitte Bardot nel film \"Piace a troppi\" cominci\u00f2 a creare un mercato per il costume negli USA, e nel 1960 la canzone di Brian Hyland \"Itsy Bitsy Teenie Weenie Yellow Polka Dot Bikini\" diede l'avvio a una corsa all'acquisto del bikini. Nel 1963 il film \"Vacanze sulla spiaggia\", con Annette Funicello (enfaticamente in costume due pezzi \"non\" bikini, dietro espressa richiesta di Walt Disney) e Frankie Avalon fu il primo di una serie di film che resero il costume un'icona della cultura pop. Nel 1964 la rivista \"Sports Illustrated\" pubblic\u00f2 in copertina la foto di una modella in bikini, legittimando il costume presso il grande pubblico statunitense. Dalla met\u00e0 degli anni sessanta, grazie al cinema e alle riviste che cominciarono a pubblicare foto di famose attrici in bikini, il costume divenne popolare e cominci\u00f2 a diffondersi in tutti i paesi occidentali.\nEvoluzione del bikini.\nIn epoca recente, il termine monokini \u00e8 stato utilizzato con riferimento ad abbigliamento da bagno topless femminile; laddove il bikini ha due pezzi, il monokini \u00e8 costituito dal solo pezzo inferiore. Dove il monokini \u00e8 comunemente utilizzato, spesso con un motto di spirito si definisce bikini a un abbigliamento composto di due elementi: un monokini e un cappello. Il termine monokini \u00e8 stato coniato da Rudi Gernreich.\nUn \"tankini\" \u00e8 un costume da bagno che consta di un top maggiormente coprente di quello di un comune bikini (\"tank top\") e di un pezzo inferiore da bikini. Uno \"string bikini\" \u00e8 una versione alternative, meno coprente, in cui i pezzi inferiore e superiore si riducono a triangoli di tessuto tenuti insieme da lacci.\nLa parte inferiore del bikini si \u00e8 ulteriormente ridotta negli anni settanta con l'introduzione del tanga brasiliano, la cui parte posteriore \u00e8 cos\u00ec ridotta da scomparire tra le natiche. In generale, in epoca recente i bikini sono diventati pi\u00f9 ridotti. Questo trend cominci\u00f2 con il pezzo superiore; ridotto quest'ultimo al punto da coprire a malapena il seno, l'attenzione degli stilisti si rivolse al pezzo inferiore.\nTrikini.\nIl termine \u00e8 stato coniato nel 1967 per indicare un bikini abbinato a uno short, top o pareo. Oggi con trikini si indica un particolare tipo di bikini in cui i due pezzi (reggiseno e slip) sono congiunti nel lato anteriore da un lembo di stoffa pi\u00f9 o meno ampio.\nPresenza nei media.\nL'evidente \"sex appeal\" del bikini ne ha fatto un ingrediente di successo di innumerevoli film e telefilm dal momento in cui esso fu ritenuto accettabile per il pubblico pudore. Un esempio \u00e8 dato dai \"beach party film\" degli anni sessanta, o da serie tv come \"Baywatch\".\nAlcune icone del bikini nel cinema sono Ursula Andress nei panni della \"Bond girl\" Honey Ryder in \"Agente 007 - Licenza di uccidere\" (1962), Raquel Welch eroina preistorica nel film \"Un milione di anni fa (One Million Years B.C.)\" del 1966, Phoebe Cates in \"Fuori di testa (Fast Times at Ridgemont High)\" del 1982, Carrie Fisher in \"Il ritorno dello Jedi\" del 1983, Jessica Simpson in \"Hazzard (Duke of Hazzard)\" del 2005, Kate Upton in \"Tutte contro lui - The Other Woman\" del 2014, Rebecca Ferguson in \"\" del 2015.\nUna variante del bikini che ha una certa popolarit\u00e0 nella letteratura fantasy \u00e8 costituita di metallo, per assolvere (in teoria) la funzione di armatura. Spesso il costume di diverse eroine dei fumetti assume la foggia del bikini. Un esempio \u00e8 dato da Elektra o Emma Frost della Marvel Comics."}
{"id": "132350", "revid": "1943251", "url": "https://it.wikipedia.org/wiki?curid=132350", "title": "Cavallo Pazzo", "text": "Personaggio leggendario, gli sono state attribuite imprese memorabili e fantastiche, come quella che lo voleva invulnerabile ai proiettili o che narrava che il suo spirito aleggiasse ancora tra le trib\u00f9 dei pellerossa.\nI primi anni.\nIl nome.\nIn lingua lakota, \"T\u021fa\u0161\u00fa\u014bke Witk\u00f3\" significa letteralmente \"Cavallo Pazzo\", da intendersi come \"imbizzarrito\", ma anche come \"folle\" o, meglio, \"posseduto\" essendo la follia, per i Dakota, segno o frutto di un particolare rapporto col Grande Spirito. La parola \"Witk\u00f3\" infatti, in lingua lakota sta a significare la condizione di alterazione tipica del contatto col sacro, oltre che la follia in senso lato. \"T\u021fa\u0161\u00fa\u014bke\", invece indica il cavallo, utilizzando il prefisso \"tha-\" che significa \"grande\". Cavallo letteralmente sarebbe \"grande cane\" che fu il nome dato al quadrupede alla prima vista dei cavalli portati in America dai conquistadores agli inizi del XVI secolo.\nInfanzia.\nCavallo Pazzo nacque nella regione del Bear Butte (Mat\u021f\u00f3 Pah\u00e1 per i Lakota), nell'attuale Sud Dakota, intorno al 1840 durante uno dei periodici raduni che i Lakota tenevano in quella zona. I genitori appartenevano a due diversi sottogruppi di Sioux. Il padre, T\u021fa\u0161\u00fa\u014bke Witk\u00f3 (Cavallo Pazzo), era un Oglala, mentre la madre T\u021fa\u0161\u00edna \u021ela\u021fl\u00e1 Wi\u014b (Donna dalla coperta tintinnante), apparteneva alla famiglia dei Minneconjou. Alla nascita gli fu dato il nome \u010ch\u00e1\u014b \u00d3ha\u014b (In mezzo agli alberi), ma fu presto chiamato dalla madre in modo affettuoso P\u021feh\u00ed\u014b Yu\u021f\u00e1\u021fa (\"Curly\" ovvero \"Ricciuto\") a causa dei suoi capelli particolarmente ricci o anche \u017di\u017e\u00ed (\"Light Hair\" ovvero \"Capelli chiari\") per il loro colore castano chiaro (cosa, questa, rarissima tra i nativi americani). Seguendo le tradizioni, Ricciuto fu allevato secondo le usanze tribali: intenso allenamento fisico e molto tempo trascorso in preghiera e solitudine come era consuetudine per i giovani della trib\u00f9. Impar\u00f2 presto ad andare a cavallo, ad usare arco e frecce, a cacciare piccoli animali e dimostr\u00f2 subito grande abilit\u00e0 in tutte queste attivit\u00e0. Quando raggiunse la maturit\u00e0 e dimostr\u00f2 di esserne degno, suo padre gli cedette il suo nome, Cavallo Pazzo appunto, e lui ne prese uno nuovo, Wagl\u00fala (Verme).\nLa visione.\nPer i giovani Lakota la spiritualit\u00e0, il contatto con il mondo degli Spiriti, si manifestava attraverso la visione che veniva raggiunta seguendo un preciso rituale tribale che includeva la solitudine, il digiuno e spesso anche ferite autoinflitte. Ricciuto aveva una profonda spiritualit\u00e0 che lo portava a vivere in armonia con tutto ci\u00f2 che fa parte del Cerchio della vita: la Terra, il Sole, il cielo, gli alberi, gli animali. Tutto riportava a Wakan Tanka, il Grande Spirito, creatore di tutto e presente in ogni cosa. Ma la sua spiritualit\u00e0 si esprimeva soprattutto attraverso il sogno che alimentava con il suo sconfinato potere fantastico. Egli sognava di diventare un guerriero coraggioso e un capo autorevole e rispettato dalla sua gente. Si raccoglieva spesso in se stesso, nel silenzio e nella solitudine, alla ricerca di una visione che potesse aprirgli un squarcio sul futuro. Un giorno Ricciuto si ritir\u00f2 da solo nella zona dei laghi nelle Sand Hills (Nebraska) e per due giorni di veglia ininterrotta e senza cibo invoc\u00f2 il Grande Spirito di avere un sogno che gli fosse da guida sul sentiero della vita. E quella visione tanto cercata e destinata ad influenzare profondamente il suo futuro, alla fine arriv\u00f2.\nNella sua visione Ricciuto vedeva il sacro cerchio della vita chiudersi intorno a un guerriero che, fluttuando nell\u2019aria, cavalcava contro i nemici in un turbinio di pallottole e di frecce che lo sfioravano senza tuttavia colpire n\u00e9 lui, n\u00e9 il suo cavallo. Quel guerriero portava una sola penna tra i capelli sciolti, il segno di un fulmine impresso su una guancia e gocce bianche come chicchi di grandine sul corpo. Quando la visione svan\u00ec Verme, suo padre, la interpret\u00f2 e disse a Ricciuto che quel guerriero era lui e che la penna, il segno del fulmine e i chicchi di grandine dovevano diventare la sua abituale pittura di guerra.\nLa profezia espressa dalla visione doveva incredibilmente dimostrarsi vera nel corso degli anni. Cavallo Pazzo non fu mai sconfitto in battaglia e non venne mai ferito dai nemici. L\u2019unica ferita la sopport\u00f2 quando venne colpito accidentalmente da una freccia mentre stava prelevando uno scalpo.\nL'uomo e il guerriero.\nDi Cavallo Pazzo non si hanno documenti fotografici. Quello che sappiamo di lui ci viene dalla descrizione di individui che lo hanno conosciuto. Cavallo Pazzo era di statura superiore alla media, aveva corporatura snella, occhi scuri e colore della pelle pi\u00f9 chiara di quella degli altri Oglala. Nei lunghi capelli di solito portava una sola penna di falco e dietro l\u2019orecchio metteva, a mo\u2019 di amuleto, una pietruzza datagli da un \u2018uomo di medicina\u2019.\nMalgrado fosse il guerriero pi\u00f9 famoso della sua trib\u00f9 e uno dei Portatori di casacca, aveva conservato il suo carattere schivo e riflessivo. Parlava poco, anche quando partecipava al Gran Consiglio Tribale, ma le sue parole erano sempre ascoltate con grande attenzione e rispetto dagli altri membri del Consiglio. Gelido il modo con cui liquid\u00f2 la richiesta del Governo di Washington di acquistare le Black Hills \u00ab\"Non si vende la terra su cui la gente cammina\u01c3\"\u00bb. Questo era l\u2019uomo.\nPoi c\u2019era il guerriero ed era tutt\u2019altra cosa. Se il primo era calmo e riflessivo, il secondo era scaltro e audace. Era capace di cavalcare a pelo e, aggrappato alla criniera del cavallo, di scomparire di lato per nascondersi alla vista degli avversari. Si inebriava quando si lanciava a galoppo sfrenato nelle praterie, provava un sacro furore quando si avventava contro i nemici e, forte del ricordo della visione, prese parte in maniera temeraria a molteplici scontri contro le storiche trib\u00f9 avverse di Crow, Pawnee e Shoshoni. Questi scontri, tuttavia, erano spesso poco pi\u00f9 che schermaglie generate dal predominio sul territorio, dal possesso di cavalli o da questioni di caccia.\nPoi cominciarono quelli con i primi coloni e con i soldati e fu guerra vera. L\u2019attrito tra gli indiani e i bianchi divent\u00f2 crescente, le battaglie con i coloni e le Giacche Blu per il dominio delle pianure sempre pi\u00f9 frequenti e fu allora che Cavallo Pazzo cominci\u00f2 a battersi per un ideale pi\u00f9 nobile: la libert\u00e0 del suo popolo.\nIl capo di guerra.\nCavallo Pazzo si era gi\u00e0 distinto nel gruppo degli uomini-esca che, con la loro tattica spericolata, erano stati determinanti nella battaglia del Platte Bridge (luglio 1865) e, subito dopo, in quella delle Red Buttes nell'allora Territorio del Wyoming. Gli attacchi erano stati portati da forze congiunte di indiani Lakota Sioux e Cheyenne del Nord contro postazioni dell\u2019esercito degli Stati Uniti. L\u2019audacia e la temerariet\u00e0 dimostrate in entrambe le battaglie e soprattutto l\u2019entusiasmo e la voglia di combattere che riusciva a infondere negli altri guerrieri gli valsero il titolo di Ogle Tanka Un (\"Portatore di Casacca\" ovvero \"Capo di guerra\").\nUna volta assurto al ruolo di capo di guerra degli Oglala Sioux, Cavallo Pazzo divenne uno dei grandi protagonisti nella lotta intrapresa contro lo sterminio degli indiani delle Grandi pianure. Anche dopo la rinuncia alla rivolta armata da parte dei grandi capi Nuvola Rossa e Coda Chiazzata, le cui imprese avevano caratterizzato il ventennio precedente, egli prosegu\u00ec nell\u2019offensiva insieme con il quasi coetaneo Fiele (\"Gall\" in inglese, \"Piji\" in lingua lakota) e il pi\u00f9 anziano Toro Seduto.\nMassacro di Fetterman.\n\u00c8 questa una vicenda terribile che si inquadra in quella che gli storici chiamano la \u2018Guerra di Nuvola Rossa\u2019 combattuta tra il 1866 e il 1868 per il controllo del territorio del fiume Powder e per contrastare il transito delle carovane di coloni che percorrevano la pista Bozeman (Bozeman Trail) per raggiungere il Montana.\nDicembre del 1866: Oglala Sioux, Cheyenne ed Arapaho si erano accampati a una decina di chilometri a nord di Fort Phil Kearny, lungo il Bozeman Trail. Il loro scopo era quello di attirare i soldati in una trappola non sentendosi in grado di attaccare direttamente il forte che sorgeva in posizione elevata ed era ben protetto. Mentre il grosso degli indiani si nascose nel punto dove doveva scattare l\u2019agguato, Cavallo Pazzo insieme a Pioggia in Faccia e ad altri sei uomini-esca raggiunse il forte. Gridando e correndo tutt\u2019intorno con i loro cavalli essi riuscirono ad attirare un contingente di ottanta soldati comandati dal capitano William Judd Fetterman fuori dal forte.\nFetterman era un giovane ufficiale che si era ben distinto nella Guerra di secessione americana, ma che non aveva nessuna esperienza nella lotta contro gli indiani. Per giunta era uno spaccone che usava dire \u00ab\"Datemi un\u2019ottantina di soldati e spazzer\u00f2 via tutta la nazione Sioux\"\u00bb.\nEra la mattina del 21 dicembre e quell\u2019occasione sembrava fosse arrivata. Malgrado avesse ricevuto ordini precisi dal colonnello Carrington, comandante del forte, di essere cauto e di non allontanarsi troppo dal presidio, Fetterman ignor\u00f2 tutto e, spinto dalla sua presunzione, and\u00f2 a cacciarsi dritto dritto nel luogo dell\u2019imboscata. La battaglia fu violentissima. In meno di mezz\u2019ora tutti i soldati furono uccisi e poi i loro corpi orrendamente mutilati, probabilmente come rivalsa per l\u2019analogo, terribile eccidio compiuto dai soldati del colonnello Chivington in quello che \u00e8 noto come il massacro di Sand Creek di due anni prima.\nLa nazione, sgomenta, apprese l\u2019orribile notizia dai giornali che la diffusero definendola il \u2018Massacro di Fetterman\u2019, mentre per gli indiani, che pure in quell\u2019azione avevano subito pesanti perdite, quella era stata la \u2018Battaglia dei Cento Morti\u2019.\nBattaglia dei cassoni dei carri.\nIl 2 agosto 1867, sempre nell'ambito della Guerra di Nuvola Rossa, Cavallo Pazzo partecip\u00f2 con i suoi Oglala alla 'Battaglia dei cassoni dei carri' (Wagon Box Fight in inglese) anche questa volta nei pressi di Fort Phil Kearny.\nUtilizzando la loro solita tattica, gli uomini-esca di Cavallo Pazzo attaccarono un gruppo di soldati-boscaioli che stavano raccogliendo legna a qualche chilometro dal forte e ci\u00f2 nel tentativo di far uscire gli altri soldati allo scoperto. Cavallo Pazzo svolse il suo compito con l\u2019abituale audacia, ma la smania di combattere indusse un centinaio di giovani guerrieri ad uscire prematuramente dai loro nascondigli e la sorpresa fall\u00ec. La maggior parte dei soldati riusc\u00ec a mettersi al riparo dietro ai cassoni dei carri disposti a forma di cerchio rinforzati con tronchi d\u2019albero.\nGli indiani continuarono a lungo a galoppare in tondo intorno a quella improvvisata fortificazione, ma furono investiti da un fuoco micidiale e continuo che imped\u00ec loro di avvicinarsi troppo al cerchio dei carri. I soldati infatti erano dotati dei nuovi fucili Springfield a retrocarica che erogavano un volume di fuoco di tre volte superiore quello dei fucili ad avancarica. Ci\u00f2 provoc\u00f2 perdite consistenti tra le file degli Oglala che alla fine desistettero e si ritirarono. Come esito dello scontro, i soldati subirono solo cinque morti e alcuni feriti mentre gli indiani lasciarono sul terreno una sessantina di morti.\nLa guerra contro i Sioux del 1876.\nGiugno 1876. La campagna militare contro gli indiani \u2018ostili\u2019 che si erano rifiutati di rientrare nelle riserve era in pieno svolgimento e aveva come teatro il territorio del Powder River abitualmente praticato dai Sioux e dai loro alleati. La regione \u00e8 quella delle pianure del nord-ovest dove scorrono i fiumi Powder, Tongue, Rosebud e Bighorn.\nIn quegli ultimi anni Cavallo Pazzo aveva imparato a conoscere le strategie militari e i comportamenti dei soldati e, mostrando grande capacit\u00e0 tattica, era sempre riuscito ad adeguare le sue azioni sul campo di battaglia contrastando efficacemente un nemico meglio equipaggiato e meglio armato.\nNe \u00e8 prova ulteriore la battaglia combattuta sulle rive del torrente Rosebud (17 giugno) contro le Giacche Blu del generale George Crook. Alla carica ordinata da Crook, Cavallo Pazzo, evitando lo scontro frontale, rispose con una ritirata strategica disperdendo i suoi guerrieri sul campo per poi colpire i soldati sui fianchi. La battaglia che ne segu\u00ec dur\u00f2 diverse ore con tutta una serie di azioni disconnesse combattute tra i diversi gruppi in cui si era spezzata la colonna di soldati.\nGli Oglala di Cavallo Pazzo e i Cheyenne, con veloci ritirate e fulminei dietro-front, riuscirono nel loro intento di tenere separati i soldati per poi metterli in seria difficolt\u00e0 anche a causa di un campo di battaglia estremamente accidentato. Al tramonto gli indiani si ritirarono e la battaglia cess\u00f2. Malgrado le forti perdite subite (38 morti e 55 feriti) e l\u2019enorme dispendio di munizioni, nel suo rapporto Crook sostenne di aver vinto la battaglia.\nIn realt\u00e0 dopo la battaglia, Crook ripieg\u00f2 fino al campo di Goose Creek in Wyoming, cinquanta chilometri a sud del Rosebud. Inoltre Crook, in maniera sconsiderata, non inform\u00f2 gli altri generali impegnati nella campagna di quanto accaduto ponendo, in tal modo, le basi per la disfatta di George Armstrong Custer al Little Bighorn.\nBattaglia del Little Bighorn.\nUna settimana dopo, il 25 giugno nelle prime ore del pomeriggio, Custer con il 7\u00ba Reggimento di Cavalleria attacc\u00f2 l\u2019enorme accampamento che Sioux, Cheyenne e Arapaho avevano posto sulla sponda occidentale del fiume Little Bighorn. La coalizione indiana, capeggiata da Cavallo Pazzo, Fiele e Toro Seduto (per gli Hunkpapa) e da Due Lune (per i Cheyenne), poteva contare su una forza di circa 3000 guerrieri.\nSul ruolo che Cavallo Pazzo ebbe nella battaglia i pareri degli storici sono contrastanti. Ci\u00f2 che sappiamo lo abbiamo appreso dalle testimonianze che alcuni partecipanti alla battaglia hanno rilasciato in seguito. Tutti sono concordi nell\u2019affermare che Cavallo Pazzo combatt\u00e9 con grande impeto e sprezzo del pericolo e fu uno dei grandi protagonisti di quella giornata.\n Dopo aver contrastato l\u2019avanzata dei soldati del maggiore Marcus Reno che aveva attaccato a sud, Cavallo Pazzo si diresse con i suoi guerrieri a nord nella zona dove stavano operando gli squadroni di Custer. Questi, resosi conto che l\u2019attacco a sorpresa contro il villaggio indiano era ormai fallito, cerc\u00f2 una posizione difensiva in un luogo elevato, in cima al colle che oggi porta il suo nome. \nGli indiani salirono sul colle dal versante opposto e si disposero in un\u2019ampia formazione a ventaglio. I guerrieri, un migliaio circa, erano dipinti con vivaci colori di guerra, portavano copricapo variopinti e le loro armi scintillavano sotto il sole. Davanti a loro c\u2019era Cavallo Pazzo con i consueti ornamenti di combattimento: una penna di falco tra i capelli, la pietruzza-amuleto dietro l\u2019orecchio e i segni del fulmine dipinti sul volto. Uno spettacolo bello e terribile al tempo stesso.\nAnticipando le mosse di Custer, Cavallo Pazzo ancora una volta evit\u00f2 lo scontro frontale e con una manovra ardita e rapida colp\u00ec i soldati sul fianco disgregandone subito la compattezza. I guerrieri, lanciando urli di guerra, si abbatterono con furia incontenibile sui soldati annientando ogni loro tentativo di resistenza. Il Sioux Hunkpapa Little Soldier, testimone dello scontro, tempo dopo dichiar\u00f2 \u00ab\"il pi\u00f9 grande combattente dell'intera battaglia \u00e8 stato Crazy Horse\"\u00bb. In meno di venti minuti l\u2019intero contingente di \"troopers\" venne sterminato e sul terreno restarono i corpi di Custer e dei suoi 225 uomini. Tra questi c\u2019erano anche i fratelli di Custer, Tom e Boston, il nipote Autie Reed e il cognato James Calhoun. L'ufficiale uscito da West Point, il fiero protagonista di tante battaglie della Guerra di secessione, prima, e delle campagne contro gli indiani, dopo, era stato battuto sul campo dal Figlio delle Grandi Pianure.\nMorte di Cavallo Pazzo.\nIl successo indiano fu per\u00f2 di breve durata: i federali si ripresero subito dal colpo e l'anno successivo, il 6 maggio 1877, Cavallo Pazzo, alla testa di 900 Oglala stremati dalla fame, si consegn\u00f2 al tenente Philo Clark comandante di Fort Robinson (Nebraska). Mor\u00ec poco prima della mezzanotte del 5 settembre 1877, trafitto da una baionetta, alla presumibile et\u00e0 di trentasette anni. Il cadavere di Cavallo Pazzo fu prelevato dai genitori e portato a nord del Pine Ridge, nella valle del torrente Wounded Knee.\nDa qualche parte laggi\u00f9, ma non si sa precisamente dove, essi ne avvolsero il corpo in una pelle di bisonte e lo collocarono su un catafalco per il rito funebre. Il luogo della sua sepoltura non \u00e8 mai stato individuato.\nLa vita di Cavallo Pazzo acquist\u00f2 presto contorni mitici e perfino sulle circostanze della sua morte esistono versioni discordanti. Alcune fonti indicano che sarebbe stato ucciso dalla baionetta di un soldato dopo essersi arreso con la sua trib\u00f9, altre riferiscono che Cavallo Pazzo, nel settembre del 1877, aveva lasciato la riserva senza autorizzazione per accompagnare la moglie malata dai genitori e il Generale George Crook, temendo che tentasse un ritorno alla lotta, ne avrebbe ordinato l'arresto. Cavallo Pazzo inizialmente non avrebbe opposto resistenza ma, resosi conto che lo stavano conducendo in prigione, cominci\u00f2 a lottare con i soldati. Mentre era trattenuto da Piccolo Grande Uomo, suo vecchio conoscente passato alla polizia indiana che lo stava scortando, Cavallo Pazzo fu pugnalato da un soldato semplice di nome William Gentles, che gli conficc\u00f2 una baionetta nella pancia o, secondo altre fonti, nella schiena.\nA Cavallo Pazzo \u00e8 dedicato il Crazy Horse Memorial, un ciclopico progetto iniziato nel lontano 1948 dallo scultore Korczak Ziolkowski sulla Thunderhead Mountain nelle Black Hills (Dakota del Sud) e che \u00e8 ancora ben lontano dall\u2019essere terminato.\nNel 1982 il Servizio Postale degli Stati Uniti (USPS), nell\u2019ambito della serie \u201dGrandi Americani\u201d, ha dedicato a Cavallo Pazzo un francobollo con nominale da 13 cent. Dopo Sequoyah, esponente della nazione Cherokee, il grande capo Oglala \u00e8 stato il secondo nativo americano ad essere ricordato in quella serie. Poich\u00e9 non esistono documenti fotografici di Cavallo Pazzo, le fattezze del suo viso riprodotte sul francobollo sono state disegnate dall\u2019artista Brad Holland sulla base dei bozzetti elaborati da Korczak Ziolkowski per la costruzione del Crazy Horse Memorial in Sud Dakota.\nCavallo Pazzo nella filmografia.\nLa figura di Cavallo Pazzo \u00e8 stata proposta dal cinema sotto varie sfaccettature, ma non sempre \u00e8 stata trattata con obiettivit\u00e0. Qui di seguito un elenco dei film nei quali compare il grande guerriero oglala con indicato anche il nome dell'attore che ne ha interpretato il ruolo.\n\"Hoka Hey!\".\nIl grido di guerra di Cavallo Pazzo era comune nella trib\u00f9 Oglala ed era \"Hoka Hey! \u00c8 un buon giorno per morire!\", che suona come \"Va bene uomini! \u00c8 un buon giorno per morire!\". A causa di ci\u00f2 il motto \"Hoka Hey\" \u00e8 impropriamente utilizzato come traduzione della seconda parte della frase, ad esempio dall'esercito americano.\nIl motto \u00e8 stato in seguito utilizzato in \"Star Trek\" come proverbio Klingon, acquisendo notoriet\u00e0, ed \u00e8 in seguito comparso in diversi film tra cui \"Linea mortale\" con Kevin Bacon e in \"Piccolo grande uomo\" con Dustin Hoffman. Inoltre \u00e8 usato come citazione in diversi videogiochi legati a Star Trek e a Starcraft.\n\"Hoka Hey\" \u00e8 indicato anche come una delle possibili etimologie del ben pi\u00f9 conosciuto modo di dire americano okay, la cui pronuncia inglese \u00e8 molto simile all'originale Oglala."}
