{"id": "95508", "revid": "15756", "url": "https://it.wikipedia.org/wiki?curid=95508", "title": "StarCraft", "text": "StarCraft \u00e8 un videogioco di strategia in tempo reale sviluppato dalla Blizzard Entertainment e pubblicato inizialmente per Microsoft Windows il 31 marzo 1998.\nCon pi\u00f9 di 11 milioni di copie vendute nel mondo a febbraio 2009, \u00e8 uno dei giochi pi\u00f9 venduti per il personal computer. La versione per Mac OS fu pubblicata nel marzo del 1999 e la conversione per Nintendo 64, co-sviluppata con la Mass Media Interactive Entertainment, fu pubblicata il 13 giugno 2000.\nIl gioco diede inizio alla serie \"StarCraft\" e ha un'espansione, \"StarCraft: Brood War\" (30 novembre 1998), e un sequel, \"Starcraft II,\" una trilogia il cui primo capitolo fu pubblicato il 27 luglio 2010.\nLa trama \u00e8 stata adattata anche a una serie di romanzi, \"StarCraft\".\nTrama.\nAmbientato tra il XXV e il XXVI secolo (il gioco comincia il 12 dicembre 2499), il gioco ruota attorno alle sorti di tre razze che si combattono per il dominio di un lontano settore della Via Lattea: i Terrestri (Terran in originale), discendenti da umani esiliati secoli prima dalla Terra, con la capacit\u00e0 di adattarsi ad ogni situazione; gli Zerg, una razza di insettoidi mutanti all'inseguimento della perfezione genetica e ossessionati dall'assimilazione con le altre razze; e i Protoss, un'antica razza umanoide con tecnologie avanzate e abilit\u00e0 psichiche, i quali tentano di proteggere la loro specie dagli attacchi degli Zerg.\nNell'avventura di gioco si ha la possibilit\u00e0 di intraprendere tre campagne, in ognuna delle quali si \u00e8 a capo di una diversa razza. L'ordine cronologico delle vicende raccontate nelle campagne \u00e8: Terrestri, Zerg, Protoss, ma il giocatore non \u00e8 obbligato a seguirlo.\nCampagna Terrestri.\nI Terrestri hanno gi\u00e0 colonizzato numerosi pianeti all'inizio del videogioco, quando improvvisamente vengono attaccati dai Protoss sul pianeta Chau Sara. Il giocatore, con la carica di \"magistrato\", viene mandato su ordine della Confederazione sul pianeta Mar Sara per paura che subisca la stessa sorte. Li si far\u00e0 la conoscenza dello sceriffo locale Jim Raynor. In seguito la stazione Blackwater di Mar Sara verr\u00e0 attaccata dagli Zerg ma l'ordine da parte del generale Duke della confederazione \u00e8 di non intervenire perch\u00e9 il segnale di soccorso \u00e8 gi\u00e0 stato accolto e che presto il problema verr\u00e0 risolto. Jim Raynor sapendo che non c'\u00e8 tempo interviene lo stesso e una volta distrutta la base infestata verr\u00e0 dichiarato colpevole di aver distrutto una struttura militare. In seguito alla revoca del titolo di \"Magistrato\" anche per il giocatore ci si ritrover\u00e0 costretti ad accettare l'aiuto da parte di Arcturus Mengsk, il capo del movimento ribelle Figli di Korhal, che offrir\u00e0 il suo aiuto a scappare da Mar Sara con delle navi da trasporto. Su Ordine di Mengsk verranno rubati dei dati dall'Installazione confederata Jacobs dal quale si scopriranno i progetti di un emettitore psionico, utilizzato per attirare gli Zerg per scopi scientifici. Dopo essere scappati da Mar Sara lo sceriffo Raynor insieme alla squadra arriveranno i Protoss che bombarderanno il pianeta fino a quando tutte le forme di vita saranno estinte. Raynor insieme a Mengsk e al tenente Sarah Kerrigan, combatteranno i confederati sul pianeta Antiga per far capire ai coloni le buone intenzioni del movimento ribelle. Successivamente la nave di Duke verr\u00e0 attaccata e salvata dalla squadra di Jim Raynor, ed il generale, convinto da Mengsk, aiuter\u00e0 i Figli di Korhal e la squadra di Jim Raynor a sconfiggere del tutto i confederati su Antiga posizionando sul pianeta un emettitore psionico per attirare gli Zerg. Lasciato il pianeta, anche questa volta arriveranno i Protoss a distruggere Antiga. Il piano di Mengsk \u00e8 di sconfiggere del tutto la Confederazione, e grazie all'aiuto di Duke si posizioneranno altri emettitori psionici sulla piattaforma orbitante il pianeta capitale della Confederazione Tarsonis con il fine di attirare nuovamente gli Zerg. Anche questa volta si avvicinano i Protoss ma Mengsk ordina al tenente Kerrigan di contrastarli con la motivazione che se i Protoss attaccassero gli Zerg i confederati potrebbero salvarsi. Sconfitti i protoss per\u00f2 Arcturus Mengsk ordiner\u00e0 alla sua flotta di allontanarsi abbandonando Sarah Kerrigan sul pianeta alla merc\u00e9 degli Zerg. Il giocatore verr\u00e0 contattato in seguito da Jim Raynor per convincerlo a lasciare il movimento ribelle e per allontanarsi dal pianeta, dovranno prima distruggere un cannone a ioni, su una delle piattaforme orbitanti, attivato dal generale Duke. Una volta scappati si assiste al video dell'inaugurazione del nuovo impero con a capo Mengsk che riunisce tutta la razza terrestre contro qualsiasi organismo alieno.\nCampagna Zerg.\nAll'inizio della campagna Zerg, il giocatore, che questa volta veste i panni di un \"Cerebrato\", sar\u00e0 impegnato nella custodia di una preziosa crisalide, che contiene la pi\u00f9 straordinaria creazione dell'Unica Mente, sul pianeta Tarsonis, su cui \u00e8 in corso ancora la guerra contro i Protoss, attirati dagli emettitori psionici posizionati sulla piattaforma orbitante durante la campagna terrestre. In seguito la crisalide, dopo essere stata spostata tramite viaggio interstellare sul pianeta Char, e durante la cui gestazione dev'essere difesa prima dall'arrivo di un'armata terrestre capitanata dal Generale Duke, e poi nuovamente dall'arrivo dello sceriffo Raynor e dei suoi uomini, si apre e si scopre che contiene proprio Kerrigan, che \u00e8 stata infestata dagli alieni ed ora, con un aspetto mostruoso e nuovi poteri, \u00e8 al servizio dell'Unica Mente, ossia del loro \"cervello collettivo\". In seguito Kerrigan far\u00e0 irruzione in una nave scientifica terrestre per rubare dei dati riguardo alla ricerca Confederata sui \"Fantasmi\" e le loro abilit\u00e0 psioniche. Una volta che l'Unica Mente ha cos\u00ec ottenuto ci\u00f2 che voleva, Char viene invaso per la terza volta da una forza ostile, questa volta dei Protoss, capitanati dall'eroe Tassadar, il quale trova un valido aiuto nei Templari Oscuri (detti anche Nerazim), una stirpe di Protoss rinnegati. Si scoprir\u00e0 a fine missione che l'attacco era un diversivo usato dai Protoss, che con una nuova e misteriosa arma, per mano di Zeratul, hanno ucciso ZasZ, uno degli altri Cerebrati, a capo della genia Zerg \"Garm\". A causa di tutto ci\u00f2 il giocatore si trover\u00e0 costretto ad eradicare dal pianeta Char tutta la genia Garm, che senza la guida di Zasz \u00e8 andata fuori controllo. Si scoprir\u00e0 che ad attaccare Char e ad uccidere Zasz non sono dei comuni Protoss ma una casta differente, i Templari oscuri, muniti di poteri e armi avanzate tali da mettere in allerta persino l'Unica Mente. Con una trappola, l'armata di Zeratul viene attirata su Char, e i Templari Oscuri non riescono a darsi alla fuga. Avviene quindi l'invasione del pianeta Aiur, pianeta natale dei Protoss, sul quale sono presenti dei cristalli di grande potenza chiamati Cristalli Khaydarin, che verranno prelevati e posizionati dove si trovano le rovine dell'antico tempio che li custodiva. Kerrigan nel frattempo rimane su Char per cacciare gli ultimi Protoss rimasti. Si scoprir\u00e0 che il tempio \u00e8 stato costruito da una razza antica chiamata Xel'naga, che sono gli antenati sia degli Zerg che dei Protoss (o \"Primogeniti\", ossia la prima creazione dell'antica razza). La missione termina con un video, che mostra Aiur in fiamme, invaso dallo Sciame.\nCampagna Protoss.\nI Protoss e il loro pianeta Aiur vacillano sotto l'invasione Zerg. La campagna comincia con le forze Zerg che hanno conquistato Aiur e l'Unica Mente che si \u00e8 radicato nella crosta del pianeta. Il Giudicatore Aldaris d\u00e0 il compito al giocatore, che questa volta impersona un \"Esecutore\", di difendere l'avamposto di Antioch su Aiur con l'aiuto del compagno d'armi Fenix. Dopo il successo della difesa dell'avamposto Tassadar riappare spiegando di essere andato su Char, attirato dal potere psionico della Regina Kerrigan e di aver incontrato Zeratul e i Templari Oscuri, insieme a cui \u00e8 riuscito ad uccidere il Cerebrato Zasz, spiegando anche come sia riuscito a farlo. Si decide allora di provare ad uccidere un altro dei Cerebrati, purtroppo per\u00f2, nonostante i danni arrecati da Fenix e la sua squadra al Cerebrato, l'Unica Mente \u00e8 riuscito a reincarnarlo, e il Giudicatore Aldaris, arrabbiato con Tassadar, ordina di portare l'armata nella provincia di Scion su Aiur, per distruggere tutte le colonie Zerg che vi dimorano. Terminata la missione si avvia un video in cui si mostra come gli Zerg siano tornati all'avamposto di Antioch e siano riusciti ad uccidere il Protoss Fenix nonostante il successo a Scion. Il Giudicatore Aldaris riceve dal Conclave l'ordine di andare su Char e di catturare Tassadar, accusato di aver raccontato una menzogna a proposito dell'uccisione dei Cerebrati. Il Giudicatore Aldaris allora ordina al giocatore di recarsi presso Char e di trovare Tassadar per portarlo a giudizio, cosa che alla fine avviene, ma si scopre con sorpresa che assieme a Tassadar c'\u00e8 anche Jim Raynor. Una volta catturato, Tassadar spiega che Fenix, non essendo un Templare Oscuro, non avrebbe potuto uccidere il Cerebrato, e che solo Zeratul potrebbe riuscirci. Si procede quindi alla ricerca e al salvataggio di Zeratul, all'interno di una base, dato che secondo Tassadar, potrebbe essere in pericolo. Trovato Zeratul, Tassadar lo convince a tornare su Aiur. Terminata la missione, con sorpresa si scopre che Fenix \u00e8 vivo, e spiega che il suo corpo \u00e8 stato recuperato ed inserito all'interno di un Dragone, inoltre avverte che il Giudicatore Aldaris trama per catturare sia Zeratul che Tassadar per condannarli a morte, e assegna la missione di distruggere il Conclave stesso. Distrutta una delle cittadelle delle fazioni opposte, Tassadar dichiara ad Aldaris di arrendersi al giudizio del Conclave perch\u00e9 \u00e8 stufo della guerra civile in corso nel popolo Protoss. Il Giudicatore risponde accusandolo di tradimento, di aver abbandonato Aiur e di aver fraternizzato con i Templari Oscuri (i rinnegati). Terminata la missione compaiono delle navi protoss, che prima invisibili, assieme alla nave del tenente Jim Raynor, che sono sfuggite quando Tassadar si \u00e8 arreso. Nella confusione Zeratul sembra scomparso. Durante il Briefing Raynor spiega di essere stato salvato da Tassadar quando aveva incontrato Kerrigan su Char, e che quindi vuole offrire il suo aiuto per liberare Tassadar dalla cella di stasi in cui \u00e8 stato imprigionato. Una volta liberato, Zeratul e 3 suoi seguaci avvertono il Giudicatore Aldaris: se non ascolteranno Tassadar e non si fideranno dei Templari Oscuri, presto il mondo creato dai Protoss terminer\u00e0 sotto l'invasione dello Sciame. Il giudicatore, nonostante tutto, non crede alle loro parole. Durante il briefing Zeratul spiega che gli Zerg sono una creazione del loro stesso padre, ed avverr\u00e0 che Zeratul riuscir\u00e0 ad uccidere definitivamente due Cerebrati. Uccidendoli si aprir\u00e0 la strada verso l'Unica Mente, che adesso \u00e8 pi\u00f9 vulnerabile, e con l'aiuto di Zeratul ed altri templari oscuri, il comandante Jim Raynor (nel frattempo il Giudicatore Aldaris ha ammesso di essersi sbagliato sull'operato di Tassadar, Fenix, l'esecutore ed i Templari Oscuri ed augura che la missione vada a buon fine), assieme al sacrificio di Tassadar, che si \u00e8 lanciato con tutta la sua nave verso l'Unica Mente, questa viene uccisa definitivamente. Nel frattempo Kerrigan, rimasta su Char, si autoproclama Regina delle Lame e dello Sciame.\nModalit\u00e0 di gioco.\nIl videogioco prevede una serie di campagne, ovvero sequenze di missioni in cui il giocatore dovr\u00e0 prendere il controllo ora di una, ora dell'altra fazione in gioco; alla vittoria di ogni confronto la trama complessiva del gioco procede e viene svelata al giocatore, fino al finale che viene mostrato dopo la fine dell'ultima missione. Non \u00e8 possibile influenzare l'evolversi della trama, perch\u00e9 l'unico modo di proseguire nella campagna \u00e8 quello di portare a termine con successo ogni missione. La struttura del gioco \u00e8 pertanto lineare, e (generalmente) di tipo evolutivo: ogni missione comporta cio\u00e8 un grado di difficolt\u00e0 pari o superiore a quello della missione precedente, e di pari passo con la difficolt\u00e0 aumenta anche il numero di tipologie di unit\u00e0 diverse da gestire.\nAlternativamente alle campagne (come nella maggior parte degli RTS), viene lasciata anche la possibilit\u00e0 di impostare partite libere in cui il giocatore umano pu\u00f2 confrontarsi con altri giocatori in multiplayer. La partita libera pu\u00f2 avere diversi scopi, dall'eliminazione totale degli avversari al completamento di determinate missioni come la \"cattura della bandiera\" avversaria.\nCaratteristiche.\nStarCraft traspone la maggior parte delle caratteristiche dei precedenti Warcraft da un'ambientazione fantasy a una fantascientifica, per la precisione una guerra spaziale che ha luogo in un lontanissimo futuro.\nLa partita si svolge su una mappa bidimensionale, costituita da due piani sovrapposti, uno per le unit\u00e0 aeree e uno per le unit\u00e0 di terra: il terreno presenta ostacoli e impedimenti per le unit\u00e0 di terra, e vasti spazi inaccessibili. Al contrario le unit\u00e0 aeree possono muoversi a piacimento. Per complicare le cose da un punto di vista tattico, non tutte le unit\u00e0 aeree possono attaccare unit\u00e0 di terra, e viceversa. Un notevole ruolo a livello tattico \u00e8 giocato anche dall'occultamento; tutte e tre le fazioni dispongono di unit\u00e0 mimetiche e unit\u00e0 o dispositivi di rilevamento di nemici occultati.\nLe risorse da raccogliere sono due: minerali (cristalli azzurrini) e vespene (un gas verde). Possono essere spese per creare edifici, unit\u00e0 e sviluppare nuovi potenziamenti generali; nel caso dei Terrestri, anche per le riparazioni. L'unico modo di procurarsi minerali e vespene \u00e8 raccoglierli, perch\u00e9 non esiste alcuna forma di commercio.\nRazze.\nCome per altri titoli della Blizzard, la storia coinvolge diverse fazioni con caratteristiche completamente diverse l'una dall'altra. Nel caso di StarCraft le fazioni fanno capo a tre razze: Terrestri, Zerg e Protoss. Ciascuna razza ha un proprio insieme di unit\u00e0 dai nomi fantasiosi, con propriet\u00e0 e abilit\u00e0 uniche, afferenti in qualche modo alle caratteristiche fondamentali della razza corrispondente. Questo determina anche la necessit\u00e0 di adattare le strategie di gioco alla razza in quel momento utilizzata per combattere, portando a cambiamenti anche radicali nel modo di condurre le battaglie. L'equilibrio che i progettisti di StarCraft sono riusciti a trovare fra le tre razze, pur diversissime fra loro, viene spesso portato ad esempio dagli appassionati di RTS.\nMultigiocatore.\nIl gioco in versione multiplayer consente di giocare partite libere contro un numero massimo di sette avversari, ciascuno dei quali pu\u00f2 essere indipendentemente controllato dall'intelligenza artificiale del gioco o da altri giocatori umani collegati via rete LAN, Internet, Modem o cavo Null-Modem.\nE proprio questo ha fatto la fortuna di \"StarCraft\". Il multiplayer ha consentito a giocatori di tutto il mondo di sfidarsi via internet, connettendosi a un unico sistema chiamato \"Battle.net\", che aveva rivoluzionato gi\u00e0 con Diablo il sistema del multiplayer mondiale. Il grande successo di pubblico che ebbe \"StarCraft\" in rete (consentendogli di rientrare per vari anni consecutivi come disciplina nei WCG, le olimpiadi dei videogiochi) fu sorprendente per i tempi, e lo mise come pietra miliare nella storia dei videogiochi strategici.\nLe nazioni in cui \"StarCraft\" \u00e8 rimasto per molto tempo uno dei videogiochi pi\u00f9 amati sono: Corea del Sud, Svezia, Francia, Italia, USA, Romania e Paesi Bassi. In Corea del Sud \"StarCraft\" \u00e8 arrivato ad essere uno sport seguito pubblicamente, con tanto di sponsor e incontri professionistici trasmessi in televisione; \u00e8 stato inoltre il primo titolo occidentale a diventare campione d'incassi in questo paese con quattro milioni e mezzo di copie vendute.\nEditor di mappe.\n\u00c8 possibile creare le proprie mappe personalizzate tramite l'editor incluso nel gioco. Questo consente di produrre mappe (o persino campagne) anche molto elaborate e consente, tramite opportuni script, di gestire la strategia di gioco degli eventuali nemici controllati dall'intelligenza artificiale, permettendo addirittura di modificare le caratteristiche delle unit\u00e0.\nLe mappe vengono salvate in file la cui estensione \u00e8 .scm per la versione originale del gioco, .scx per \"Brood War\".\nEsistono anche programmi non ufficiali, come \"StarDraft\", che permettono di creare scenari con caratteristiche impossibili da creare con un editor normale, ad esempio formare un accumulo di minerali e posizionarlo accanto ad un centro di comando (partite Fast).\nEspansioni e giochi correlati.\nIl 30 novembre 1998 \u00e8 stata pubblicata un'espansione ufficiale dal titolo \"StarCraft: Brood War\"; inoltre esistono altre due espansioni realizzate da terzi, ma autorizzate dalla Blizzard: \"Insurrection\" (prodotta da Aztech New Media) e \"Retribution\" (prodotta da Stardock).\nNel 2002 \u00e8 stato annunciato un altro titolo con la stessa ambientazione, \"\", gioco per\u00f2 di diverso genere (si trattava infatti di uno sparatutto in terza persona e non di un RTS) e ad oggi dallo sviluppo \"sospeso\" a tempo indeterminato.\nIl 27 luglio 2010 Blizzard Entertainment ha pubblicato il seguito della saga con \"StarCraft II\".\n\"Brood War\".\nFu pubblicato il 30 novembre 1998. Nella cronologia del gioco, la campagna \"Brood War\" (traducibile \"guerra delle covate\") inizia circa un mese dopo la fine del primo videogioco, ovvero nel luglio del 2500, e dura fino a settembre/ottobre dello stesso anno.\nL'ordine ufficiale delle campagne nell'espansione \u00e8: Protoss, Terrestri, Zerg.\nCampagna Protoss Brood War.\nIn qualit\u00e0 di Esecutore il compito del giocatore \u00e8 di riunire ci\u00f2 che \u00e8 rimasto del popolo Protoss e delle sue forze e di salvarlo dalle forze Zerg rimaste, dopo la distruzione dell\u2019Unica Mente, grazie al sacrificio di Tassadar. Il suggerimento di Zeratul, \u00e8 di spostarsi sul pianeta Shakuras tramite portale dimensionale, cosa che avverr\u00e0 anche grazie a Fenix e Raynor che copriranno la fuga (e che rimarranno a combattere vicino al portale dal lato del pianeta Aiur).\nArrivati su Shakuras si scoprir\u00e0 che alcuni Zerg sono riusciti a passare, e dunque la missione \u00e8 di riprendere il controllo del portale stesso dal lato del pianeta Shakuras e di eradicare gli Zerg presenti nell\u2019area di gioco. Terminata la missione, durante il briefing successivo si fa la conoscenza della Matriarca dei Templari Oscuri, Raszagal, la quale spiega che per eradicare gli Zerg del tutto bisogna usare l\u2019energia di un sacro e vecchissimo Tempio presente su Shakuras, creato dagli Xel\u2019Naga, tramite l\u2019ausilio di due particolari cristalli, di cui uno legato all\u2019energia dei Templari Oscuri, mentre l\u2019altro legato a quella dei Templari. Prima per\u00f2 la missione consiste nell\u2019uccidere due cerebrati presenti a guardia del tempio stesso. Uccisi i due Cerebrati a guardia del tempio si fa vedere Kerrigan il quale dice a Zeratul che i Cerebrati appena uccisi erano anche suoi nemici, che \u00e8 stato un bene ucciderli e che c\u2019\u00e8 qualcosa che li minaccia tutti. \u00c8 disposta a spiegare ci\u00f2 che \u00e8 a sua conoscenza solo una volta portata alla cittadella dei Templari Oscuri e cos\u00ec avviene.\nL\u2019incontro avviene in orbita sopra il pianeta Braxis, con Kerrigan che spiega che su Char si sta sviluppando una nuova Unica Mente, in quanto alcuni Cerebrati rinnegati, sotto la guida di Daggoth si sono fuse per formare un'Unica Mente che al momento \u00e8 allo stato embrionale, e che sarebbe opportuno ucciderla prima che maturi, la missione principale rimane comunque trovare i cristalli Uraj e Khalis, da usare all\u2019interno del Tempio su Shakuras (nel frattempo il Giudicatore Aldaris che stava partecipando al briefing, dopo essere zittito dalla Matriarca, perch\u00e9 aveva protestato contro una collaborazione con Kerrigan, se ne va via). Una volta recuperato il cristallo Uraj su Braxis, pianeta sotto controllo terrestre perch\u00e9 abbandonato dai protoss tempo prima, durante il briefing successivo si fa sentire l\u2019Ammiranglio Alexei Stukov del Direttorio della Terra Unita il quale \u00e8 li per assumere il controllo del Dominio Terrestre e delle Colonie Esterne, il quale ha sequestrato le navi e di tutto ci\u00f2 di cui i Protoss si sono impadroniti su Braxis. La missione perci\u00f2 \u00e8 di distruggere i generatori su una piattaforma orbitante Braxis per forzare il blocco del DTU. Distrutti i generatori si procede al recupero del secondo cristallo chiamato Khalis (a scelta del giocatore \u00e8 possibile invece procedere ad attaccare la nuova Unica Mente per indebolirla) sul pianeta Char. Terminata la missione, durante il successivo briefing, la Matriarca, accusa Aldaris di aver dato vita ad una ribellione contro i Templari Oscuri e chiunque collabori con loro, e ordina all\u2019esecutore di trovare Aldaris e di ucciderlo, poco dopo Zeratul avverte che una decisione cos\u00ec forte non \u00e8 tipico della Matriarca e che quindi c\u2019\u00e8 qualcosa che non va. Trovato Aldaris, Zeratul gli chiede di tornare dalla loro parte e Aldaris tenta di spiegare al Templare Oscuro che la Matriarca \u00e8 stata influenzata da Kerrigan. In quel preciso istante appare Kerrigan stessa, che uccide Aldaris e Zeratul, infuriato, dice a Kerrigan di andarsene da quel mondo. Durante il briefing si parla dell\u2019inganno di Kerrigan, con la Matriarca che ha ripreso il controllo della sua mente. La missione \u00e8 di portare entrambi i cristalli Xel'naga recuperati su Char e Braxis e di portarli nell\u2019area del tempio, che nel frattempo si \u00e8 ripopolata di Zerg. Una volta portato entrambi i cristalli dal tempio verr\u00e0 sprigionata una fortissima energia che spazzer\u00e0 gli Zerg da Shakuras.\nCampagna Terrestri Brood War.\nLa campagna terrestre inizia in orbita sopra il pianeta Braxis, Il concilio del DTU (Direttorio della Terra Unita) ha tenuto sotto stretta sorveglianza le lontane colonie terrestri, l\u2019avanzata letale degli Zerg e le risposte dei protoss. Il concilio ha deciso di intervenire per prendere il controllo del settore, devastato dalla guerra, inoltre \u00e8 venuto a sapere dell\u2019esistenza di una nuova Unica Mente sul pianeta Char, ed ha deciso di inviare l\u2019ammiraglio Gerard DuGalle per catturare la creatura. La missione, per iniziare, consiste nell\u2019attaccare il dominio terrestre, e di deporre il dittatore Arcturus Mengsk. Durante la missione si far\u00e0 la conoscenza del Tenente Samir Duran delle forze di resistenza confederate, che aiuteranno a portare a termine l\u2019incarico. La missione successiva consiste in prendere il controllo del maggior numero possibile di incrociatori presso i cantieri navali Dylariani, sopra il pianeta Dylarian, usati come stazioni di riparazione e rifornimento. Acquisiti gli incrociatori arriver\u00e0 una flotta del Generale Duke che tenter\u00e0, senza successo di attaccare la flotta del DTU. Durante il successivo briefing il Stukov dice che su Tarsonis \u00e8 stata scoperta la presenza di un dispositivo noto come \u201cDisgregatore Psionico\u201d, Duran spiega gli emettitori psionici, e che il disgregatore sia un apparecchio che sia in grado di provocare interferenze fra gli Zerg, suggerisce anche di distruggerlo per non farlo cadere nelle mani del Dominio, Stukov invece \u00e8 del parere di recuperarlo per avere vantaggio sugli Zerg. Alla fine viene deciso, una volta smantellato dal luogo dove era stato costruito, di distruggerlo.\nLa fase successiva consiste nell\u2019invasione del pianeta Korhal, pianeta capitale del Dominio con a capo Arcturus Mengsk, la cui superficie \u00e8 un deserto a causa di bombardamenti nucleari. Sul pianeta sono presenti vari siti missilistici ma anche laboratori che gestiscono un gran numero di Incrociatori. A scelta del giocatore bisogna distruggere i siti missilistici oppure i laboratori, perch\u00e9 nel livello successivo, il cui incarico \u00e8 di distruggere il centro di comando di Mengsk, se si avranno distrutti i siti missilistici allora ci si ritrover\u00e0 contro un nutrito numero di incrociatori o viceversa, si verr\u00e0 messi pi\u00f9 volte sottotiro da parte dei Fantasmi di Mengsk che lanceranno un missile nucleare. Distrutto il centro di comando, avverr\u00e0 un dialogo fra Mengsk e DuGalle ma appare Raynor a sorpresa assieme ad aerei protoss che lo salveranno spiegando che per ora Mengsk serve pi\u00f9 da vivo che da morto. Intercettati su Aiur, il nuovo ordine \u00e8 di distruggere il centro di comando del capitano Raynor. Distrutto il centro di comando si avvia un dialogo in cui Stukov avvisa che Mengsk e Raynor stanno provando a fuggire attraverso il portale dimensionale ma subito dopo vengono intercettati diversi segnali zerg sulla posizione di Samir Duran. Duran fa finta di non rilevare alcuno Zerg e interrompe il contatto con Stukov con la scusa che il segnale di comunicazione \u00e8 scadente. Subito dopo Stukov ordina al giocatore di tornare alla flotta e di avvisare DuGalle che ha una questione di cui occuparsi su Braxis. L\u2019episodio termina con Mengsk e Raynor che fuggono attraverso il portale dimensionale. Durante il successivo Briefing Duran riesce a convincere DuGalle che Stukov \u00e8 un traditore perch\u00e9 si scopre che il disgregatore psionico non \u00e8 mai stato distrutto. DuGalle crede in Duran il quale ordina al giocatore di trovare Stukov e di ucciderlo, una volta trovato, stukov in punto di morte spiega a DuGalle che Samir Duran lavora con gli Zerg. DuGalle, compreso il suo errore ordina la caccia di Duran il quale sparisce e attiva la sequenza di autodistruzione del disgregatore, che viene fortunatamente interrotta. \u00c8 arrivato il momento di andare su Char per catturare la unica mente e lo sbarco pu\u00f2 avvenire grazie al\u2019 disgregatore psionico\nportati quattro medici sui segnalatori appare Kerrigan che si presenta e dice che qualsiasi zerg ucciso sono di lei e che far\u00e0 di tutto per impedire ai terrestri di creare ulteriori problemi. Il filmato finale del capitolo \u00e8 una voce televisiva che avvisa dell\u2019occupazione del pianeta Char, e della cattura della nuova Unica Mente, anche se tutto ci\u00f2 \u00e8 avvenuto con il sacrificio del vice ammiraglio Stukov.\nCampagna Zerg Brood War.\nLa campagna Broodwar degli Zerg inizia con le forze del DTU che hanno conquistato il pianeta Char e assoggettato le feroci genie della nuova Unica Mente. Grazie al potente Disgregatore Psionico in loro possesso, che annulla il controllo di Kerrigan sulle genie, il DTU ha imposto senza problemi il proprio dominio sul settore. Kerrigan alleatosi con Fenix, Jim Raynor e Mengsk ha in programma di distruggere il Disgregatore e riprendere il controllo delle sue genie. Durante il Briefing si viene a conoscenza che su Aiur, Jim e Fenix erano stati contattati da Kerrigan la quale spiega che il DTU aveva l\u2019intenzione di prendere il controllo della nuova Unica Mente e che ci sono riusciti. Ora controllano le Genie, il suo obiettivo \u00e8 di riprenderne il controllo, altrimenti qualora rimangano sotto il controllo del DTU si avventeranno sul settore per fare di tutti degli schiavi. Nel frattempo il segnale del disgregatore psionico ha raggiunto Tarsonis (che dall\u2019invasione iniziata durante la campagna Terran, ad opera degli emettitori psionici posizionati da Duke su ordine di Mengsk \u00e8 rimasto in mano agli Zerg), dove avviene il primo Briefing perci\u00f2 l\u2019obiettivo della prima missione \u00e8 portare ordine fra i vari alveari, che nel frattempo hanno deciso di attaccarsi l\u2019un l\u2019altro. Risolto il problema, in orbita al pianeta Braxis, il nuovo obiettivo \u00e8 di distruggere il disgregatore psionico e Kerrigan riesce ad ottenere l\u2019aiuto di Mengsk con i suoi emettitori per distruggere il disgregatore ed in cambio promette di aiutarlo a riconquistare Korhal (perso durante la battaglia contro il DTU e una volta portato in salvo da Raynor). Distrutto il Disgregatore, sia Mengsk che Fenix che Raynor sanno che Kerrigan gli si rivolter\u00e0 contro, per\u00f2 per ora accettano di collaborare ancora con lei andando alla Lega Kelmoriana sul pianeta Moria, per raccogliere 10000 Minerali, stabilire una colonia ed in seguito assaltare Kohral, come promesso a Mengsk. Dopo aver ripreso Kohral, Kerrigan passa alla fase due del suo piano, che consiste nel tradire gli alleati umani e di riconquistare Augustgrad una delle citt\u00e0 di Kohral, conquistata prima per Mengsk riuscendo ad uccidere Duke, convocato da Mengks in precedenza sul pianeta, ed anche Fenix. Subito dopo Raynor giura vendetta e di ucciderla. Subito dopo ci si dovr\u00e0 invece difendere nuovamente su Tarsonis in quanto il DTU ha invaso nuovamente il pianeta utilizzando delle Genie e controllandole sul campo con l\u2019aiuto di 30 scienziati in quanto ha sotto il proprio controllo ancora la nuova Unica Mente, perci\u00f2 l\u2019obiettivo della missione \u00e8 di uccidere i 30 scienziati. Successivamente avverr\u00e0 il rapimento della Matriarca Raszagal sul pianeta Shakuras perch\u00e9 Kerrigan, vuole ottenere la collaborazione di Zeratul per uccidere su Char la nuova Unica Mente, con la promessa che la Matriarca sar\u00e0 lasciata libera. Una volta uccisa la nuova Unica Mente, Raszagal, oramai con la mente corrotta da Kerrigan stessa dice di non voler tornare alla trib\u00f9 e spiega a Zeratul che l\u2019aveva gi\u00e0 influenzata prima del suo arrivo su Shakuras. Zeratul subito dopo promette vendetta. Sei ore pi\u00f9 tardi, durante il briefing, Duran avvisa Kerrigan che Zeratul \u00e8 riuscita a mettere la Matriarca in una cella di stasi per portarla via entro 30 minuti perci\u00f2 l\u2019ordine nuovo di Kerrigan \u00e8 di distruggere la base protoss e di catturare Zeratul e la Matriarca vivi. Dopo aver distrutto la base protoss Zeratul si trova costretto ad uccidere lui stesso la Matriarca, la quale lo ringrazia e lo prega di vegliare in futuro sulla loro trib\u00f9. Kerrigan, sorpresa dell\u2019azione, lascia Zeratul in vita dicendo di aver gi\u00e0 preso il suo onore, ed il fatto che per lui sar\u00e0 sempre un tormento per aver ucciso la sua Matriarca, allora lo risparmia, Zeratul promette vendetta. Se il giocatore riuscir\u00e0 a completare determinati obiettivi, avr\u00e0 modo di accedere ad una missione segreta. In tale missione, dopo la disfatta del suo popolo, Zeratul con i pochi seguaci rimasti si ritrova ad indagare su delle strane emissioni Protoss provenienti da una piccola luna ghiacciata in cui i Protoss non sembrerebbero aver mai avuto degli insediamenti. Arrivato sul posto trova un laboratorio gestito da una misteriosa organizzazione umana che attua degli esperimenti su Protoss e Zerg. Con orrore il prelato oscuro scopre una verit\u00e0 terrificante: gli umani hanno creato degli ibridi Protoss/Zerg. A questo punto fa la sua comparsa il famigerato Samir Duran, il quale fa intendere dai suoi discorsi di appartenere a una specie antichissima che ha avuto molti nomi nei millenni, riferendosi agli Xel'Naga. Egli \u00e8 il servitore di un potere antico quanto l'universo e questi orrendi esseri, sparsi su centinaia di mondi, sono il risultato di un complotto durato eoni. Il Protoss non ha modo di fermare questa imminente apocalisse e quindi fugge con la consapevolezza della fine imminente del mondo.\nTale rivelazione sar\u00e0 il tema centrale del sequel e Zeratul avr\u00e0 un ruolo importante in tale capitolo.\nZeratul abbandona la luna dopo la terribile scoperta, ritirandosi sulla sua nave ed aspettando che la minaccia si palesi. L\u2019ultima mappa del gioco \u00e8 la battaglia finale fra Mengsk, Artanis e DuGalle contro Kerrigan sul pianeta Char, nel tentativo di sconfiggerla. Nonostante tutto Kerrigan riesce a difendersi battendo Artanis il quale risponde che i Protoss non dimenticheranno mai il suo tradimento, Mengsk si congratula per la vittoria, ma aspetta anche che Kerrigan faccia un passo falso, per ultimo DuGalle, accetta la resa e chiede che i suoi uomini vengano risparmiati. Kerrigan invece d\u00e0 la caccia a tutte le navi del DTU prima che facciano ritorno sulla Terra, ed in seguito si ritira su Char avvertendo che c\u2019\u00e8 una grave minaccia che incombe su tutti, Du Galle si suicida, Zeratul e Raynor si separano dagli altri e non si ha pi\u00f9 notizie di loro, Mengsk si ritira su Kohral per pianificare la rinascita del Dominio Terran. I protoss infine si ritirano su Shakuras per ricostruire la loro civilt\u00e0.\nAccoglienza.\nIl gioco \u00e8 stato lodato per aver introdotto l'uso di fazioni con caratteristiche profondamente diverse nei giochi di strategia in tempo reale e per una trama avvincente.\nMolti dei giornalisti del settore hanno osannato \"StarCraft\" come uno dei migliori e pi\u00f9 importanti videogiochi di tutti i tempi. La modalit\u00e0 multiplayer \u00e8 molto popolare in Corea del Sud, dove giocatori e squadre professionistiche partecipano a partite e tornei televisivi, ottenendo delle sponsorizzazioni.\nCitazioni.\nOltre a includere numerose easter egg, ovvero facezie pi\u00f9 o meno nascoste, \"StarCraft\" \u00e8 oggetto di easter egg di altri giochi: in particolare, in , terzo episodio della serie fantasy \"Warcraft\", una mappa contiene (ben nascosti) alcuni mostri Zerg. Nell'MMORPG \"World of Warcraft\", i fiumi sono infestati da coccodrilli a sei zampe chiamati \"crokolisks\"; il nome riprende quello di alcune unit\u00e0 Zerg (\"Hydralisk\"). Sempre in \"Warcraft III,\" se si continua a cliccare sull'accolito non-morto, questo pronuncer\u00e0 la frase \"La mia vita per Aiur!\", motto di battaglia degli invasati Protoss.\nAnche Google ha dedicato un easter egg a Starcraft. Per vedere questo easter egg baster\u00e0 cercare su Google la frase \u201cZerg Rush\u201d; effettuata la ricerca si pu\u00f2 assistere a una vera e propria \u201czergata\u201d da parte delle O di Google che attaccheranno il contenuto della ricerca."}
{"id": "95511", "revid": "22475", "url": "https://it.wikipedia.org/wiki?curid=95511", "title": "Hirudinea", "text": "Con il termine sanguisuga o mignatta vengono comunemente chiamate le specie di Anellidi (vermi segmentati) appartenenti alla sottoclasse Hirudinea. Le sanguisughe vivono generalmente nelle paludi non inquinate delle regioni intertropicali, fino a latitudini moderate.\nDescrizione.\nGeneralmente lunga tra 3 e 10 centimetri di lunghezza, con qualche eccezione come la specie \"Heamenteria ghilianii\", scoperta dal dottor Roy K. Sawyer nella Guiana Francese, in Sud America, che arriva sino a 30 cm di lunghezza. La locomozione avviene mediante la contrazione dei soli muscoli longitudinali (movimento metamerico) con la coadiuvazione di un paio di ventose presenti su ambedue le estremit\u00e0 corporee. Presentano un'epidermide monostratificata, uno spesso tessuto connettivo e un celoma ridotto e privo di setti. \nLa bocca \u00e8 circolare e provvista di una ventosa con cui si attaccano al corpo di un vertebrato, in genere un mammifero. Le sanguisughe si servono di dentelli calcarei per incidere la cute della vittima e nutrirsi del sangue che ne fuoriesce. Questa operazione \u00e8 facilitata da un anticoagulante e un anestetico (irudina) che allevia il dolore della preda. Il tubo digerente non \u00e8 rettilineo, bens\u00ec dotato di numerosi diverticoli. Questa caratteristica consente all'animale di incamerare e conservare un quantitativo notevole di sangue e quindi di resistere a lunghi periodi di digiuno.\nGli Irudinei sono ectoparassiti ematofagi di animali a sangue caldo e vivono nelle acque dolci. Un tipico rappresentante \u00e8 \"Hirudo medicinalis\", la comune sanguisuga dei nostri climi.\nLa metameria non \u00e8 cos\u00ec evidente, almeno dall'esterno, tuttavia il corpo delle sanguisughe \u00e8 composto normalmente da 34 segmenti. A sua volta ogni metamero \u00e8 suddiviso, ma solo esternamente, in tre-cinque anelli. Inoltre, a differenza degli oligocheti, il clitello \u00e8 visibile solamente durante il periodo di riproduzione.\nUso in medicina.\nLa medicina galenica le usava volentieri come moderata terapia ablativa. Esse venivano conservate in vasi di gr\u00e8s, contenenti argilla umida, in vasi di maiolica, contenenti acqua e ricoperti con una tela poco fitta, o in un apparecchio conosciuto come palude portatile. In tempi moderni vengono usate raramente in chirurgia plastica ricostruttiva per promuovere la guarigione da interventi e per impedire cheratosi. Per scopi terapeutici si usano delle \"Hirudo medicinalis\", che provengono da colture controllate.\nL'invertebrato viene attaccato sulla parte interessata e inizia a succhiare il \"sangue sporco\" affinch\u00e9 questo si purifichi.\nAltro tipico uso: per provocare la produzione di rinnovo dei globuli rossi, ad esempio in presenza di eccesso di ferritina pregresso, non patologico.\nUn tempo utilizzate per salassi, oggi se ne sfrutta la saliva contenente elementi anticoagulanti, anestetici, vasodilatatori (simili a istamina) e antibiotici."}
{"id": "95512", "revid": "80725448", "url": "https://it.wikipedia.org/wiki?curid=95512", "title": "Miceti", "text": ""}
{"id": "95515", "revid": "765341", "url": "https://it.wikipedia.org/wiki?curid=95515", "title": "32 bit", "text": "Il termine 32 bit \u00e8 anche usato per una generazione di computer nella quale si usa in genere un processore a 32 bit.\nL'intervallo di valori interi che \u00e8 possibile memorizzare in 32 bit parte da 0 fino a 4294967295 (ovvero 32 bit possono codificare 4.294.967.296 informazioni), o da -2147483648 fino a 2147483647 usando la codifica complemento a due. Quindi un processore con uno spazio degli indirizzi a 32 bit pu\u00f2 accedere direttamente a 4GiB di memoria (se viene indirizzata al byte).\nIl bus degli indirizzi e dei dati usati esternamente potrebbero avere dimensione superiore ai 32 bit ma entrambi sono manipolati internamente come quantit\u00e0 a 32 bit. Per esempio, il Pentium Pro \u00e8 un processore a 32 bit, ma il bus esterno degli indirizzi \u00e8 ampio 36 bit e il bus dati esterno \u00e8 di 64 bit."}
{"id": "95519", "revid": "120558554", "url": "https://it.wikipedia.org/wiki?curid=95519", "title": "64 bit", "text": "Descrizione.\nImplicazioni architetturali.\nSu 64 bit in codice binario si possono rappresentare formula_1 numeri (anche intesi come informazioni). Bench\u00e9 una CPU possa essere a 64 bit internamente, il suo bus dati esterno o il bus indirizzi possono avere dimensioni differenti, maggiori o minori, e il termine viene spesso usato per indicare anche la dimensione di questi bus. Occorre quindi distinguere tra parallelismo di bus esterno e interno. Un bus esterno a 8 bit non limita il sistema ad operare con dati da 1 byte, ma significa solo che ad ogni ciclo di fetch-execute esso \u00e8 in grado di accedere ad 8 bit della memoria. Di contro, il parallelismo del bus interno determina in modo radicale le caratteristiche dell\u2019architettura del sistema. Il termine pu\u00f2 essere usato anche per indicare la dimensione dei codici operativi presenti nel set delle istruzioni del processore o di altri dati. In mancanza di ulteriori chiarimenti, comunque, un'architettura descritta come \"64 bit\" ha generalmente i registri del processore larghi 64 bit e gestisce dati di questa dimensione sia internamente che esternamente.\nI registri, in un processore, sono generalmente divisi in tre gruppi: interi, a virgola mobile e altri. In tutti i processori general purpose, solo i registri interi sono in grado di contenere puntatori (cio\u00e8, l'indirizzo di un qualche dato in memoria). Gli altri registri non possono contenere puntatori da utilizzare per leggere o scrivere la memoria, e quindi non possono essere utilizzati per oltrepassare le restrizioni imposte dalle dimensioni dei registri interi.\nLa quasi totalit\u00e0 dei processori general purpose (con le importanti eccezioni della architettura ARM e della maggior parte delle implementazioni a 32 bit della Architettura MIPS) odierni hanno integrata al loro interno la gestione della matematica a virgola mobile, che pu\u00f2 o meno fare uso di registri a virgola mobile larghi 64 bit per contenere i valori da elaborare. La architettura X86, per esempio, contiene le istruzioni a virgola mobile del coprocessore x87, che usano 8 registri a 80 bit in una configurazione a stack; le versioni successive e l'architettura AMD (a partire dall'Athlon XP), contengono, in aggiunta, anche le istruzioni SSE che usano 16 registri a 128 bit. Per contrasto, la famiglia Alpha a 64 bit definisce 32 registri a virgola mobile da 64 bit in aggiunta ai suoi 32 registri interi a 64 bit.\nLimitazioni di memoria.\nLa maggior parte delle CPU sono progettate in maniera da far s\u00ec che un singolo registro intero possa contenere l'indirizzo di un qualunque dato all'interno dello spazio di indirizzamento della memoria virtuale. Per cui, il numero totale di indirizzi nella memoria virtuale \u2014 la totalit\u00e0 dei dati che il computer pu\u00f2 mantenere nell'area di lavoro \u2014 \u00e8 determinato dalla dimensione di questi registri. A partire dagli anni sessanta con il System 360 della IBM, continuando negli anni settanta con (insieme a molti altri) il minicomputer DEC VAX ed infine negli anni ottanta con il processore Intel 80386, si svilupp\u00f2 un consenso \"de facto\" sul fatto che 32 bit fosse una buona dimensione per i registri. Un registro a 32 bit consente di indirizzare 232 indirizzi, o 4 gigabyte di memoria. Nel periodo in cui queste architetture vennero progettate, 4 gigabyte di memoria erano talmente al di l\u00e0 della quantit\u00e0 di memoria normalmente installata da venire considerati sufficienti. Un'altra importante ragione \u00e8 che 4 miliardi (circa) di indirizzi bastano per assegnare un'unica referenza a molti oggetti fisicamente numerabili in applicazioni come i database.\nCol passare del tempo e con la continua diminuzione dei costi della memoria (vedi la legge di Moore), ora dei primi anni novanta, cominciarono ad apparire macchine con quantitativi di RAM vicini ai 4 gigabyte, e l'uso di uno spazio di memoria virtuale maggiore di 4 gigabyte cominci\u00f2 ad essere richiesto per gestire certe tipologie di problemi. In risposta, un certo numero di aziende cominci\u00f2 a distribuire nuove famiglie di chip con architettura a 64 bit, inizialmente per i supercomputer e le macchine (workstation e server) di fascia alta. La tecnologia a 64 bit \u00e8 gradualmente arrivata anche sui normali PC, con il PowerMac (2003) e l'iMac (2004) della Apple che usano entrambi processori a 64 bit (Apple li chiama G5), e l'architettura AMD \"AMD64\" (che Intel ripropose con scarso successo sotto il nome \"EM64T\") che si diffonde nei PC di fascia alta. L'arrivo delle architetture a 64 bit incrementa la quantit\u00e0 di memoria indirizzabile fino 264 byte, equivalenti a 16 exbibyte. Una quantit\u00e0 enorme, cos\u00ec come lo erano 4 gigabyte pochi decenni fa.\n32 contro 64 bit.\nIl passaggio da un'architettura a 32 bit verso una a 64 comporta un cambiamento profondo, in quanto la maggior parte dei sistemi operativi deve venire pesantemente modificata per trarre vantaggio dalla nuova architettura. Anche gli altri programmi devono prima essere \"portati\" per poter sfruttare le nuove funzionalit\u00e0; i vecchi programmi sono generalmente supportati attraverso una \"modalit\u00e0 di compatibilit\u00e0 hardware\" (dove cio\u00e8 il processore supporta anche il vecchio set di istruzioni a 32 bit), attraverso l'emulazione software, o anche attraverso l'implementazione del nucleo di un processore a 32 bit all'interno del chip stesso del processore (come sui processori Itanium di Intel, che includono un nucleo x86). Una significativa eccezione \u00e8 l'AS/400, il cui software gira su una ISA (Instruction Set Architecture) virtuale, chiamata TIMI (Technology Independent Machine Interface) che viene tradotta, da uno strato di software di basso livello, in codice macchina nativo prima dell'esecuzione. Questo strato \u00e8 tutto ci\u00f2 che bisogna riscrivere per portare l'intero sistema operativo e tutti i programmi su una nuova piattaforma, come quando IBM migr\u00f2 la linea dai vecchi processori \"IMPI\" a 32/48 bit ai PowerPC a 64 bit (IMPI non aveva nulla a che fare col PowerPC a 32 bit, quindi si trattava di una transizione pi\u00f9 impegnativa del passaggio da un set di istruzioni a 32 bit alla versione a 64 bit dello stesso). Un'altra eccezione significativa \u00e8 la z/Architecture di IBM che fa girare senza problemi applicazioni con diversi tipi di indirizzamento (24, 32 e 64 bit) in contemporanea.\nBench\u00e9 le architetture a 64 bit rendano indiscutibilmente pi\u00f9 semplice lavorare con quantitativi massicci di dati come per il video digitale, nell'elaborazione scientifica, e nei grossi database, ci sono state parecchie discussioni riguardo a quanto esse o le loro modalit\u00e0 32 bit compatibili siano pi\u00f9 veloci, in altri tipi di lavori, rispetto a sistemi a 32 bit di prezzo analogo.\nTeoricamente, alcuni programmi potrebbero essere pi\u00f9 veloci in modalit\u00e0 a 32 bit. Su certe architetture le istruzioni a 64 bit portano via pi\u00f9 spazio di quelle a 32, per cui \u00e8 possibile che certi programmi a 32 bit possano entrare nella velocissima memoria cache della CPU laddove quelli a 64 non ci riescano. In altri termini, usare 64 bit per effettuare operazioni che potrebbero essere gestite a 32, comporta un inutile spreco di risorse (memoria centrale, cache, ecc.). Comunque, in applicazioni come quelle scientifiche, i dati elaborati spesso usano in maniera naturale blocchi di 64 bit, e saranno quindi pi\u00f9 veloci su un'architettura a 64 bit in quanto la CPU \u00e8 progettata per lavorare direttamente con queste dimensioni piuttosto che costringere i programmi ad eseguire pi\u00f9 passi per ottenere lo stesso risultato. Queste valutazioni sono complicate anche dal fatto che durante la definizione delle nuove architetture, i progettisti del set di istruzioni hanno colto l'opportunit\u00e0 per apportare modifiche che vanno a colmare lacune di quello vecchio, aggiungendo nuove caratteristiche tese a migliorare le prestazioni (come, ad esempio, i registri aggiuntivi nella architettura AMD64).\nPro e contro.\nUn errore comune \u00e8 quello di ritenere che le architetture a 64 bit non siano migliori di quelle a 32 a meno che non si abbiano pi\u00f9 di 4 gigabyte di memoria. Questo non \u00e8 completamente vero:\nIl maggior svantaggio delle architetture a 64 bit rispetto a quelle a 32 risiede nel fatto che gli stessi dati occupano uno spazio leggermente maggiore in memoria (a causa dei puntatori pi\u00f9 larghi, altri tipi di dati e allineamenti (i compilatori in genere inseriscono dei byte inutilizzati allo scopo di allineare l'indirizzo dei dati a una qualche potenza del 2, spesso pari al numero di bit dell'architettura). Questo incrementa le richieste di memoria dei programmi, e pu\u00f2 avere implicazioni nell'uso efficiente della cache (che ha dimensioni limitate). Mantenere parzialmente un modello di dati a 32 bit \u00e8 un modo, in genere ragionevolmente efficiente, di gestire la situazione. Infatti, il sistema operativo z/OS, decisamente orientato alle prestazioni, usa questo approccio e costringe il codice eseguibile a risiedere in un numero qualsiasi di spazi di indirizzamento a 32 bit mentre i dati possono opzionalmente risiedere in regioni a 64 bit.\nModelli di dati a 64 bit.\nConvertire applicazioni scritte in linguaggi ad alto livello da 32 a 64 bit presenta diversi gradi di difficolt\u00e0.\nUn problema ricorrente \u00e8 che l'autore del programma ha dato per scontato il fatto che un puntatore (una variabile che contiene un indirizzo di memoria) ha la stessa dimensione di una variabile di un qualche altro tipo e che sia quindi possibile spostare valori tra i due tipi senza perdere informazioni.\nQuesto assunto \u00e8 valido su alcune macchine a 32 (e anche su alcune a 16), ma fallisce su architetture a 64.\nIl linguaggio C e il suo discendente C++ rendono particolarmente semplice compiere questo tipo di errore.\nPer evitare questo problema, in C e C++, l'operatore codice_1 pu\u00f2 essere usato per determinare le dimensioni dei vari tipi di dati, nel caso su queste si debbano prendere delle decisioni durante l'esecuzione. Inoltre, i file limits.h (standard C99) e climits (standard C++) danno ulteriori informazioni utili; sizeof() si limita a restituire la dimensione in byte, il che a volte non \u00e8 sufficiente, perch\u00e9 neanche la dimensione del byte \u00e8 ben definita in C e C++. \u00c8 necessario essere prudenti e usare il tipo codice_2 (nel file header codice_3) quando si effettuano operazioni di aritmetica dei puntatori; troppo codice usa invece (sbagliando) i tipi \"int\" e \"long\".\nN\u00e9 il C n\u00e9 il C++ definiscono la lunghezza in bit di un puntatore, int o long.\nIn molti ambienti di programmazione su sistemi a 32 bit le variabili puntatore, \"int\" e \"long\" sono entrambi lunghi 32 bit.\nIn molti ambienti di programmazione a 64 bit, le variabili \"int\" sono ancora lunghe 32 bit, ma le \"long\" e i puntatori passano a 64. Questo viene descritto come avente un modello dati di tipo LP64. Un'altra alternativa \u00e8 il modello ILP64 dove anche il tipo \"int\" passa a 64 bit. Ad ogni modo, nella maggior parte dei casi le modifiche necessarie per migrare del codice verso i 64 bit sono relativamente semplici, e molti programmi scritti correttamente possono essere semplicemente ricompilati senza variazioni. Un'ulteriore alternativa \u00e8 il modello LLP64 che mantiene la compatibilit\u00e0 con il codice a 32 bit, mantenendo a 32 bit i tipi \"int\" e \"long\". Il tipo \"long long\" (\"LL\") \u00e8 ad almeno 64 bit su tutte le piattaforme comprese quelle a 32 bit.\n\u00c8 da notare che il modello di programmazione \u00e8 una scelta da fare in base al compilatore, e ne possono coesistere pi\u00f9 di uno per lo stesso sistema operativo. Comunque in genere prevale il modello utilizzato dalle API del sistema operativo.\nUn'altra considerazione riguarda il modello dati usato per i driver. I driver formano la maggior parte del codice presente nei sistemi operativi moderni (bench\u00e9 molti potrebbero non essere in esecuzione mentre il sistema operativo sta girando). Molti driver usano pesantemente i puntatori ed in certi casi devono caricare puntatori di una dimensione precisa nei registri hardware di gestione del DMA. Per esempio, un driver per un dispositivo PCI a 32 bit che necessiti che quest'ultimo carichi in memoria dati ad un indirizzo oltre la barriera dei 4 gigabyte non potrebbe portare a termine l'operazione poich\u00e9 il puntatore \u00e8 troppo grande per essere contenuto nei registri del dispositivo. Il problema si risolve facendo s\u00ec che il sistema operativo tenga in considerazione le restrizioni del dispositivo al momento di generare le richiesta DMA.\nDiffusione.\nGi\u00e0 nel 2006 le CPU a 64 bit erano comuni nei server e si stavano diffondendo anche nell'ambito dei personal computer (precedentemente a 32 bit), con le architetture AMD64, EM64T e PowerPC 970. Negli anni successivi tale diffusione \u00e8 stata accelerata dalla necessit\u00e0 sempre pi\u00f9 pressante di superare il limite di 4 gigabyte di memoria centrale che la tecnologia dei 32 bit impone.\nOltre i 64 bit.\n64 bit sembrano sufficienti per la maggior parte degli utilizzi. Si pu\u00f2 tuttavia menzionare che l'IBM System/370 utilizzava numeri a virgola mobile di 128 bit, e che ormai anche molti processori moderni li supportano. Il System/370 \u00e8 da notare, comunque, in quanto usava anche numeri decimali a lunghezza variabile fino ad un massimo di 16 byte (cio\u00e8 128 bit).\nL'OS/400 usa da anni puntatori a 128-bit. Le applicazioni sono progettate per girare su una macchina virtuale, e poi convertite al set di istruzioni nativo una volta installate. L'hardware originale era un sistema CISC a 48-bit simile al System/370. L'hardware odierno \u00e8 un PowerPC a 64 bit. Un'eventuale transizione futura a 128 bit sarebbe indolore.\nArchitetture a 64 bit.\nLe architetture a 64 bit comprendono (2005):"}
{"id": "95520", "revid": "529641", "url": "https://it.wikipedia.org/wiki?curid=95520", "title": "4 bit", "text": "Il primo microprocessore a 4 bit fu il Central Air Data Computer prodotto a partire dal 1970 ma dato che era un componente militare la sua esistenza fu classificata per decenni. Il primo microprocessore commerciale viene quindi considerato l'Intel 4004 che venne messo in commercio dal 1971 da Intel. 4 bit possono codificare 16 informazioni."}
{"id": "95521", "revid": "33689", "url": "https://it.wikipedia.org/wiki?curid=95521", "title": "8 bit", "text": "Si definiscono comunemente a 8 bit anche i computer, commercializzati in passato, in cui il microprocessore installato \u00e8 a 8 bit, e per lo stesso motivo anche le console di seconda e terza generazione.\nStoria.\nLa Intel inizi\u00f2 a produrre microprocessori commerciali a 4 bit nel 1970 (l'ormai famoso primo modello si chiamava Intel 4004 ed era quasi un esperimento).Con il progredire delle tecnologie costruttive e vista l'incapacit\u00e0 di soddisfare le esigenze medie richieste dai possessori di Personal Computer giunse ben presto il momento in cui la Intel constat\u00f2 che un processore a 4 bit non era sufficiente ad eseguire i vari programmi commerciali in tempi ragionevoli. La Intel inizi\u00f2 a produrre processori 8 bit, e tutti i maggiori concorrenti della Intel si lanciarono sul mercato proponendo direttamente processori a 8 bit.Ci\u00f2, combinato con le limitate potenzialit\u00e0 e le restrizioni di memoria di processori a 4 bit, indic\u00f2 la fine di molti programmi commerciali a 4 bit.\nProcessori 8 bit.\nI processori vengono classificati in base al numero di bit che possono spostare in una sola operazione. Un processore a 8 bit pu\u00f2 operare con 8 bit in una sola operazione. Un processore a 16 bit pu\u00f2 lavorare con 16 bit a operazione. 8 bit possono codificare 256 possibili valori.\nComputer a 8 bit.\nI computer con processore a 8 bit furono molto comuni soprattutto negli anni '80, quando ci fu la grande diffusione degli home computer. Il Commodore 64 (basato sul MOS 6510), il singolo modello di computer pi\u00f9 venduto della storia, raggiunse i 13 milioni di esemplari solo in quel decennio. Vennero gradualmente soppiantati dai pi\u00f9 potenti computer a 16 bit, ma nonostante questi esistessero gi\u00e0 da diversi anni, gli 8 bit continuarono a essere venduti come prodotti di fascia bassa anche nei primi anni '90. Di seguito le tappe pi\u00f9 rilevanti nella storia dei personal computer a 8 bit:\nCon questo termina la storia pi\u00f9 notevole degli 8 bit, ma la produzione della linea Amstrad PCW, ancora basata sullo Zilog Z80, continu\u00f2 fino al 1998.\nQuanto sopra si riferisce all'Occidente, mentre in Giappone, altro polo mondiale dell'elettronica, lo scenario era molto differente. Ad esempio il Commodore 64, che spopol\u00f2 in Europa e America, fu prodotto anche in versione giapponese, oltre al modello depotenziato MAX Machine, ma fu decisamente un insuccesso.\nIl mercato giapponese apparteneva ai computer prodotti in Giappone. Si inizi\u00f2 a met\u00e0 anni '70 con microcomputer basati sull'Intel 8080 o compatibili: la serie SMP 80/X della Sord (1974) e il TK-80 della NEC (1976). Seguirono similmente Toshiba, Hitachi, Fujitsu, Sharp, Seikosha. A fine anni '70 uscirono Hitachi Basic Master MB-6880, NEC PC-8000 e Sharp MZ, che vennero soprannominati i primi \"grandi tre\" della generazione 8 bit.\nNel 1981-1982 fu lanciata un'altra \"trinit\u00e0\" di successi che infine dominarono il mercato a 8 bit: NEC PC-8801, Sharp X1 e Fujitsu FM-7, in particolare il PC-8801 divenne il pi\u00f9 diffuso. Nel 1983 fu lanciato lo standard MSX, l'unico che permetteva macchine compatibili, e le altre aziende giapponesi si dedicarono perlopi\u00f9 a produrre computer di questo standard, che nel complesso si assest\u00f2 al quarto posto in patria. Ci furono anche altri modelli di minor successo come Sord M5, Tomy Py\u016bta e Casio PV-2000.\nLe macchine occidentali rimasero sostanzialmente escluse dal Giappone, principalmente a causa della forte dominanza delle aziende locali e a causa della difficolt\u00e0 di adattamento della lingua giapponese sui computer dell'epoca. Viceversa aziende giapponesi, come NEC e Sharp, tentarono di commercializzare proprie macchine in Occidente, ma le vendite furono scarse; solo l'MSX riusc\u00ec ad affermarsi in Europa e Sudamerica.\nAnche in Giappone, alla fine degli anni '80 gli 8 bit cedettero il passo alle macchine a 16 bit, anch'esse sempre di modelli giapponesi."}
{"id": "95522", "revid": "33689", "url": "https://it.wikipedia.org/wiki?curid=95522", "title": "16 bit", "text": "Il termine 16 bit \u00e8 anche usato per una generazione di computer nella quale si usa un processore a 16 bit, oppure un processore con registri interni pi\u00f9 ampi ma con architettura esterna a 16 bit. Similmente si definiscono a 16 bit le console per videogiochi della quarta generazione.\nL'intervallo di valori interi che \u00e8 possibile memorizzare in 16 bit parte da 0 fino a 65535 (ovvero 16 bit possono codificare 65536 informazioni), o da -32768 fino a 32767 usando la codifica complemento a due. Quindi un processore con uno spazio degli indirizzi a 16 bit pu\u00f2 accedere direttamente a 64KB di memoria (se viene indirizzata al byte).\nProcessori a 16 bit.\nI pi\u00f9 diffusi processori a 16 bit della Intel sono stati:\nAltri molto diffusi:\nComputer a 16 bit.\nGi\u00e0 lo storico Whirlwind del 1951 e diversi minicomputer come il PDP-11 del 1970 sono calcolatori a 16 bit.\nPer il grande pubblico, il primo home computer a 16 bit fu il Texas Instruments TI-99/4A del 1979, che per\u00f2 fu poco riuscito e nel complesso non migliore dei computer a 8 bit dell'epoca. Nel 1981 usc\u00ec il PC IBM, basato sul processore Intel 8088, che \u00e8 a 16 bit ma utilizza un bus dati a 8 bit. Il PC era costoso e pensato per l'uso professionale, ma diede inizio a uno standard per i personal computer, quello dei cosiddetti IBM compatibili, basati sull'8088 o sull'8086 (pienamente a 16 bit) e successivi. Sempre nella fascia professionale, nel 1983 la Apple produsse l'Apple Lisa, costosissimo e fallimentare, poi nel 1984 il pi\u00f9 commerciabile Macintosh 128K, entrambi basati sul processore Motorola 68000, con registri a 32 bit ma con bus esterno a 16 bit. Nella fascia pi\u00f9 economica degli home computer venne presentato nel 1984 il Sinclair QL, che ebbe scarso successo, mentre nel 1985 uscirono l'Atari ST e l'Amiga, due successi che mostrarono le potenzialit\u00e0 del processore 68000 anche per il videogioco, grazie ai vari chip di supporto. Nel 1986 usc\u00ec l'Amstrad PC1512, uno degli IBM compatibili, il primo ad avere un prezzo contenuto. Sempre nel 1986 usc\u00ec l'home computer Apple IIGS. Le superiori capacit\u00e0 degli home computer a 16 bit comunque non soppiantarono rapidamente i corrispondenti a 8 bit, che rimasero a lungo sul mercato come prodotti di fascia bassa. Per confronto, le vendite annuali dell'Amiga superarono quelle del Commodore 64 solo nel 1990, e la linea Amiga scomparve dal mercato solo un paio d'anni pi\u00f9 tardi del C64.\nLa diffusione dei PC IBM e compatibili continu\u00f2 a crescere solidamente per tutti gli anni '80, fino a conquistare l'80% del mercato dei computer a fine decennio. Grazie al continuo calo dei prezzi e aumento delle capacit\u00e0, incluse quelle di intrattenimento grazie alle nuove schede video VGA e poi 3D, il predominio dei PC continu\u00f2 ad aumentare nel decennio successivo. Dopo i primi anni '90 l'Amiga e gli altri home computer a 16 bit scomparvero, insieme al concetto stesso di home computer, mentre i PC occupavano tutte le fasce di mercato.\nI personal computer a 16 bit d'altra parte vennero gradualmente soppiantati da sistemi a 32 bit. Gli IBM compatibili utilizzarono processori a 32 bit a partire dall'Intel 80386 e i Mac dal Motorola 68020. I computer nel loro complesso comunque utilizzarono ancora a lungo componenti a 16 bit; dello stesso 80386 vennero prodotte versioni con bus dati dimezzato a 16 bit, a partire dal 386SX. I primi sistemi operativi per PC interamente a 32 bit furono Windows NT e OS/2 2.0, mentre la famiglia Windows 9x, supportata fino al 2006, \u00e8 ibrida tra 16 e 32 bit.\nQuanto sopra si riferisce soprattutto all'Occidente, mentre in Giappone, altro polo mondiale dell'elettronica, lo scenario era molto differente. Il mercato giapponese apparteneva ai computer prodotti in Giappone. \nLa Panafacom produsse il Lkit-16 (\"learning kit computer\"), dotato di processore a 16 bit, gi\u00e0 nel 1977, ma il primo vero personal computer \u00e8 il MULTI16 della Mitsubishi Electric, annunciato a dicembre 1981, basato su Intel 8088 e su sistema operativo CP/M. A ottobre 1982 la NEC lanci\u00f2 il NEC PC-9801, dotato di processore compatibile con Intel 8086 e sistema operativo MS-DOS; la serie del PC-9801 divenne il prodotto dominante sul mercato giapponese. Fujitsu lanci\u00f2 l'FM-11 (1982). Poich\u00e9 i computer a 16 bit si affermavano nell'ambito professionale, nel 1983-1984 uscirono molti modelli da ufficio, come lo Sharp MZ-5500 e l'if800 model 50 della Oki Electric. Nel 1987 la Epson produsse il PC-286, compatibile con il PC-98, mentre la Proside Corporation produsse un compatibile sia con PC-98 sia con IBM AT. Nella fascia degli home computer invece usc\u00ec lo Sharp X68000 (1986), basato sul processore 68000, rivolto all'hobbistica e ben equipaggiato per i videogiochi. Il Toshiba T-1100 (1985) fu il primo computer portatile, rivolto al mercato occidentale, seguito dal Fujitsu FM16\u03c0 e molti altri per il mercato nazionale.\nA ogni modo la serie PC-9801, dotata anche di hardware per il pieno supporto dei caratteri kanji, arriv\u00f2 a conquistare il 90% del mercato giapponese nel 1987. \nLe macchine occidentali rimasero sostanzialmente escluse dal Giappone, principalmente a causa della forte dominanza delle aziende locali e a causa della difficolt\u00e0 di adattamento della lingua giapponese sui computer dell'epoca. Viceversa si tent\u00f2 di commercializzare il PC-9801 in Occidente intorno al 1983, con il nome NEC APC, ma le vendite furono scarse.\nAnche gli IBM compatibili non ebbero grande diffusione in Giappone, finch\u00e9 la Compaq present\u00f2 una linea di PC molto economica nel 1992.\nIl graduale passaggio ai 32 bit inizi\u00f2 nel 1987 con le prime macchine a Intel 80386: l'evoluzione della stessa serie PC-98 e il Fujitsu FM R-70, seguiti dall'FM Towns (1989). Con l'aumento della potenza dei computer, la gestione della scrittura giapponese pass\u00f2 da hardware a software, ad esempio tramite il sistema operativo DOS/V, favorendo il passaggio di molti produttori giapponesi agli IBM compatibili (e una maggiore somiglianza del mercato con quello internazionale)."}
{"id": "95524", "revid": "117237148", "url": "https://it.wikipedia.org/wiki?curid=95524", "title": "128 bit", "text": "Al 2013 non esistono in produzione processori general-purpose costruiti per facilitare set di istruzioni e operazioni a 128-bit, dato che richiederebbero dimensioni dei buffer e throughput doppi rispetto ai moderni processori a 64-bit, a fronte di nessun reale bisogno pratico.\nDescrizione.\n\u00c8 possibile considerare il System/370, prodotto dalla IBM, come il primo rudimentale calcolatore a 128-bit, dato che utilizzava registri in virgola mobile di queste dimensioni. Molte moderne architetture di CPU come il Pentium e il PowerPC presentano registri vettoriali a 128-bit: in realt\u00e0 sono utilizzati per memorizzare vari numeri pi\u00f9 piccoli, e.g. 4 numeri a 32-bit in virgola mobile.\nCon tale accorgimento \u00e8 possibile operare in parallelo con una singola istruzione contemporaneamente su tutti i valori memorizzati nel registro (istruzioni SIMD): tale tecnica viene utilizzata sovente per ottimizzare elaborazioni multimediali e grafiche, che necessitano di manipolare grandi quantit\u00e0 di dati in virgola mobile.\nPertanto \"non sono\" processori a 128-bit in senso proprio, poich\u00e9 pur avendo registri ampi a 128 bit e operando contemporaneamente su unit\u00e0 di memoria di tali dimensioni, essi non sono in grado di manipolare singoli numeri composti da 128 cifre binarie.\nAlcuni processori VLIW accettano istruzioni a 128 bit ma anche in questo caso non sono realmente processori a 128 bit dato che l'istruzione viene scomposta all'interno del processore in pi\u00f9 istruzioni di dimensione inferiori (2 di 64 bit o 4 di 32 bit per esempio) che verranno elaborate dalle unit\u00e0 interne in parallelo. \nProcessori a 128 bit potrebbero divenire necessari qualora una quantit\u00e0 di memoria indirizzabile direttamente pari a 264 byte divenisse non pi\u00f9 sufficiente, sebbene potrebbe essere di gran lunga pi\u00f9 conveniente connettere insieme un gran numero di processori a 64 o 32 bit - che \u00e8 poi l'approccio seguito in molti supercomputer odierni, progettati per eseguire in parallelo le istruzioni sui vari processori di cui sono composti."}
{"id": "95526", "revid": "339392", "url": "https://it.wikipedia.org/wiki?curid=95526", "title": "Basso sassone settentrionale", "text": ""}
{"id": "95527", "revid": "838137", "url": "https://it.wikipedia.org/wiki?curid=95527", "title": "Dword", "text": "Con dword (abbreviazione del termine inglese double word) si intende in informatica una dimensione pari al doppio di una word.\nIl valore in bit varia con l'architettura. In realt\u00e0, il termine word identifica sia un dato di 16 bit sia il formato di dato base per l'architettura. Nei linguaggi di programmazione una dword solitamente \u00e8 32 bit, un'eredit\u00e0 dei processori a 16 bit. Riferita ai processori a 32 bit vale 64 bit (anche se quest'ultimo utilizzo \u00e8 meno comune e pi\u00f9 diffuso tra i progettisti elettronici).\nVediamo una possibile definizione in C/C++:\n #if (__INTSIZE==2)\n #define dword unsigned long\n #else\n #define dword unsigned int\n #endif\nSui sistemi Windows:\ntypedef unsigned long DWORD;"}
{"id": "95528", "revid": "1318309", "url": "https://it.wikipedia.org/wiki?curid=95528", "title": "Qword", "text": "Con il termine qword o quad word (abbreviazione dei termini inglesi \"quadruple word\") si identifica in informatica una dimensione pari al quadruplo di una word.\nIl valore esatto in bit varia con l'architettura. Infatti, il termine word identifica sia un dato di 16 bit sia il formato di dato \"base\" per l'architettura. Nei linguaggi di programmazione una qword \u00e8 solitamente 64 bit, un'eredit\u00e0 dei processori a 16 bit. Riferita ai processori a 32 bit vale 128 bit (anche se quest'ultimo utilizzo \u00e8 meno comune e pi\u00f9 diffuso tra i progettisti elettronici)."}
{"id": "95529", "revid": "1745361", "url": "https://it.wikipedia.org/wiki?curid=95529", "title": "Memetica", "text": "La memetica \u00e8 lo studio semi-formale dei memi e dei modelli evoluzionistici che spiegano la loro diffusione. Lo studioso di memetica \u00e8 detto memetista.\nDescrizione.\nPu\u00f2 essere considerata a pieno titolo come una \"protoscienza\" interdisciplinare che indaga i modelli evolutivi sul trasferimento di informazioni, di conoscenza e delle preferenze culturali basati sull'intuitivo concetto di meme. Pi\u00f9 in generale la memetica \u00e8 un approccio sistemico (\"systemics\") e socio-cognitivo legato esclusivamente con le propriet\u00e0 sinergetiche dei sistemi/agenti intelligenti e loro societ\u00e0.\nLa memetica ipotizza che, analogamente ai modelli standard biologici che spiegano la somiglianza fra generazioni con i geni, cos\u00ec si possono spiegare le \"eredit\u00e0 culturali\" attraverso replicatori chiamati memi.\nTutto ci\u00f2 che pu\u00f2 essere definito cultura \u00e8 certamente diverso dal patrimonio genetico, ma in comune con questo ha la capacit\u00e0 di trasmettersi attraverso individui, anche se con modalit\u00e0 di trasmissione differenti.\nCampi di studio.\nLa memetica applica concetti mutuati dalla teoria dell'evoluzione alla nascit\u00e0 e lo sviluppo della cultura umana. Essa cerca di spiegare l'evoluzione di entit\u00e0 immaginarie intersoggettive usando modelli matematici.\nLa memetica deve essere distinta dalla sociobiologia. Nella sociobiologia le entit\u00e0 che si evolvono sono i geni, mentre nella memetica sono i memi. La sociobiologia studia le basi biologiche dei comportamenti umani, mentre la memetica considera gli esseri umani non solo come prodotto della loro evoluzione biologica, ma anche della loro evoluzione culturale."}
{"id": "95532", "revid": "6923", "url": "https://it.wikipedia.org/wiki?curid=95532", "title": "Popoli del Mare", "text": "I Popoli del Mare furono una confederazione di predoni del mare provenienti probabilmente dall'Europa meridionale, specialmente dall'Egeo, che, navigando verso il Mar Mediterraneo orientale sul finire dell'et\u00e0 del Bronzo, invasero l'Anatolia (determinando il crollo dell'Impero ittita), la Siria, la Palestina, Cipro e il Nuovo Regno egizio.\nNonostante origine e storia rimangano in gran parte avvolte nel mistero, i \"Popoli del Mare\" sono documentati dalle fonti scritte in lingua egizia durante la tarda Diciannovesima Dinastia e in particolare durante l'ottavo anno di regno di Ramses III, della Ventesima Dinastia, quando tentarono di entrare in possesso del territorio egizio. Nella Grande iscrizione di Karnak il faraone egizio Merenptah (1213-1203) parla di \"nazioni (o popoli) stranieri del mare\" (in egizio traslitterato ).\nContesto storico.\nLe tavolette egee in lineare B di Pylos risalenti alla tarda et\u00e0 del bronzo dimostrano la diffusione, in quel periodo storico, di bande di guerrieri mercenari e le migrazioni di popolazioni (alcuni autori si sono chiesti quali fossero i motivi). Tuttavia la precisa identit\u00e0 di queste \"popolazioni del mare\" \u00e8 ancora un enigma per gli studiosi.\nAlcuni indizi suggeriscono invece che per gli antichi egizi l'identit\u00e0 e le motivazioni di queste popolazioni non fossero sconosciute. Infatti molte avevano cercato ingaggio presso gli Egiziani o avevano intrattenuto relazioni diplomatiche con essi a partire almeno dalla media et\u00e0 del bronzo. Per esempio alcuni Popoli del Mare, come gli Shardana, furono utilizzati come mercenari dal faraone Ramses II.\nI documenti antichi.\nL'obelisco di Biblo.\nLa prima menzione di queste genti compare nell'obelisco di Biblo databile dal 2000 al 1700 a.C. dove viene nominato Kwkwn figlio di Rwqq, traslitterato Kukunnis figlio di Lukka.\nNelle lettere di Amarna.\nI Lukka appaiono nuovamente, assieme agli Shardana, molto pi\u00f9 tardi nelle lettere di Amarna (forse di Amenofi III o suo figlio Akhenaton) attorno alla met\u00e0 del XIV secolo a.C. Le lettere ad un certo punto riferiscono di uno Shardana, apparentemente un mercenario rinnegato, e in un altro punto di tre Shardana che sono stati uccisi da una guardia egizia. I Dauna sono menzionati in un'altra lettera, ma solamente in un passaggio dove viene riferita la morte del loro re. I Lukka sono accusati, assieme ai Ciprioti, di attaccare gli Egiziani, mentre gli stessi Ciprioti smentiscono affermando che i loro villaggi sono stati razziati dai Lukka.\nRegno di Ramses II.\nNel secondo anno del suo regno, Ramses II sconfisse i Popoli del Mare nel delta del Nilo e cattur\u00f2 alcuni dei pirati. Un'iscrizione di Ramses nella stele di Tani, dove si menzionano le incursioni dei Popoli del Mare e la loro cattura, testimonia dei continui pericoli che questi predoni apportavano alle coste egizie: \nGli Shardana vennero successivamente incorporati nell'esercito egiziano come guardia del Faraone e vennero quindi coinvolti nella battaglia di Qadesh contro gli Ittiti.\nRegno di Merenptah.\nIl maggiore evento del regno del faraone Merenptah (1213-1203 a.C.) fu la battaglia contro la cosiddetta confederazione \"dei Nove Archi\" a Perire, nel delta occidentale del Nilo, fra il quinto e sesto anno del suo regno. Il saccheggio compiuto da questa confederazione era stato cos\u00ec grave che la regione era stata \"abbandonata come terreno per il pascolo del bestiame, ed era desolata come ai tempi degli antenati\".\nIl Faraone narra la guerra in quattro iscrizioni: la Grande iscrizione di Karnak, che racconta la battaglia, l'obelisco del Cairo, la stele di Atribis, dove \u00e8 leggibile una versione riassuntiva dell'iscrizione di Karnak, e una stele trovata a Tebe, la stele di Merenptah, che descrive la pace successiva alla vittoria.\nLe iscrizioni ci riferiscono che tra la confederazione dei Nove Archi, composta in parte da trib\u00f9 libiche che avevano il comando dell'operazione, vi erano un certo numero di Popoli del Mare tra cui gli Ekwesh, i Teresh, i Lukka, gli Shardana e gli Shekelesh.\nMerenptah afferma che sconfisse gli invasori in appena sei ore, uccidendo 6.000 soldati e facendo 9.000 prigionieri. Sulla Stele di Merenptah viene menzionata un'altra spedizione militare condotta da Merenptah verso la terra di Canaan dove sono citati per la prima volta gli Ysr\u1ec9r ossia gli Israeliti.\nLettere di Ugarit.\nI Popoli del Mare vengono citati in quattro lettere scoperte a Ugarit, citt\u00e0 distrutta attorno a 1180 a.C. durante il regno di Ammurapi (1191-1182 a.C.). Le lettere risalgono alla prima met\u00e0 del XII secolo a.C.\nLa lettera RS 34. 129 \u00e8 stata scoperta nella zona meridionale della citt\u00e0; venne inviata dal re ittita \u0160uppiluliuma II al prefetto della citt\u00e0; questa lettera ingiunge la restituzione di tale Ibnadushu che era stata rapita dagli Shikala (probabilmente i Shekelesh \"che vivevano sulle navi\"); il significato della lettera \u00e8 controverso, ma sembra che si tratti di un qualcosa collegato all'attivit\u00e0 d\"intelligence\" del grande impero anatolico.\nAltre tre lettere (la RS L1, RS 20. 238 e la RS 20.18) afferiscono a una corrispondenza tra il re di Ugarit Hammurabi e quello di Cipro Eshuwara; dalla lettura si deduce che il re di Ugarit avverte i ciprioti dell'avvistamento in mare di venti imbarcazioni nemiche di cui si chiede la localizzazione.\nNessuno dei due paesi fu in grado di contenere le devastazioni attuate dai Popoli del Mare, come dimostrato da un'altra lettera scoperta dagli archeologi (RS 18. 147): \nIn un'ulteriore lettera Ammurapi chiede soccorso al vicer\u00e9 di Carchemish, sopravvissuto alle invasioni dei Popoli del Mare, e quest'ultimo non pot\u00e9 fare altro che limitarsi a rispondergli con dei consigli: \nRegno di Ramses III.\nRamses III, il secondo re della Ventesima Dinastia, che regn\u00f2 per pi\u00f9 della met\u00e0 del XII secolo a.C., si trov\u00f2 a contrastare un'altra ondata di invasioni da parte dei Popoli del Mare (la pi\u00f9 documentata) nel suo ottavo anno di regno. Il faraone narra questa vicenda in un lunghe iscrizione nel tempio di Medinet Habu: \nConseguenze: \"Nessuna terra pu\u00f2 resistere alle loro armi\".\nIl fatto che varie civilt\u00e0, tra cui la civilt\u00e0 Ittita, Micenea e il regno dei Mitanni, scomparvero contemporaneamente attorno al 1175 a.C. ha fatto teorizzare agli studiosi che ci\u00f2 fu causato dalle invasioni dei Popoli del Mare. I resoconti di Ramses sulle razzie dei Popoli del Mare nel mediterraneo orientale sono confermati dalla distruzione di Hatti, Ugarit, Ashkelon e Hazor.\n\u00c8 da notare che queste invasioni non erano soltanto delle operazioni militari ma erano accompagnate da grandi movimenti di popolazioni per terra e mare, alla continua ricerca di nuove terre in cui insediarsi.\nTeorie sull'origine dei \"Popoli del Mare\".\nI Popoli del Mare sono stati principalmente identificati come genti provenienti dal mar Egeo, dall'Italia, dal mediterraneo occidentale e dall'area anatolica; alcuni autori hanno sottolineato invece le similitudini tra le loro navi e le \"vogelbarke\" (navi uccello) della cultura dei campi di urne, suggerendo un'origine centroeuropea per almeno una parte di essi. \nStudi genetici.\nUno studio pubblicato nel 2019 su scheletri trovati ad Ascalona condotto da un team interdisciplinare di studiosi del Max Planck Institute for the Science of Human History e della Leon Levy Expedition ha scoperto che i resti umani trovati ad Ashkelon, identificati come \"Filistei\" vissuti nell'et\u00e0 del Ferro, associati ai Peleset, derivavano la maggior parte della loro ascendenza dal pool genetico locale levantino, ma con una certa quantit\u00e0 di DNA derivato anche da una sorgente proveniente dall'Europa meridionale, cio\u00e8 Spagna, Sardegna e Grecia. Il dato genetico confermerebbe cos\u00ec le precedenti testimonianze storiche e archeologiche di un evento migratorio dall'Europa meridionale, ma che non avrebbe lasciato un impatto genetico di lunga durata nella popolazione.\n\"Shardana\" - \"Sherden\".\nGli Shardana sono citati per la prima volta dalle fonti egizie nelle lettere di Amarna (1350 a.C. circa) durante il regno di Akhenaton. Compaiono poi durante il regno di Ramses II, Merenptah e Ramses III, con i quali ingaggiarono numerose battaglie navali. 520 Shardana fecero parte della guardia reale del faraone Ramses II durante la battaglia di Qade\u0161 e, sempre in qualit\u00e0 di mercenari, furono stanziati in colonie in Medio e Alto Egitto fino alla fine dell'et\u00e0 ramesside come testimoniato da vari documenti amministrativi databili al regno di Ramses V e di Ramses XI.\nNella raffigurazione utilizzano lunghe spade triangolari, pugnali, lance e uno scudo tondo. Il gonnellino \u00e8 corto, sono dotati di corazza e di un elmo provvisto di corna. Le similitudini fra il corredo bellico dei guerrieri Shardana e quello dei nuragici della Sardegna (testimoniata anche dalla comparazione tra le rappresentazioni dei guerrieri Shardana con i bronzi sardi, tra questi si distinguono in particolar modo, quelli ritrovati nel Santuario nuragico di Abini, e i Giganti di Mont'e Prama), nonch\u00e9 l'assonanza del nome Shardana con quello di Sardi-Sardegna (ritrovata anche nella Stele di Nora), hanno fatto ipotizzare, a svariati studiosi, che gli Shardana fossero una popolazione proveniente dalla Sardegna o che si fosse insediata nell'isola in seguito alla tentata invasione dell'Egitto provenendo da Est.\nLa correlazione tra i Shardana e la Sardegna viene ripresa nella serie di romanzi sulla figura di Ramses II (dello scrittore francese Christian Jacq), che mette tra i personaggi secondari l'ex pirata \"Serramanna\", destinato a diventare la fedele guardia del corpo del faraone.\n\"\u0160ekele\u0161\".\nSA:A-k:A-rw:Z1-SAUn tempo anche scritto \"Sakalasa\" o, pi\u00f9 correttamente, \"Shakalasha\" (Shklsh). Sono stati associati ai Siculi, popolazione di lingua indoeuropea che si stanzi\u00f2 nella tarda et\u00e0 del bronzo in Sicilia orientale scacciando verso occidente i Sicani. Un'origine egeo-anatolica \u00e8 comunque pi\u00f9 probabile.\nPeleset.\nSono identificabili con la popolazione dei Filistei, documentata anche nella Bibbia, secondo cui provenivano da \"Kaftor\", forse identificabile con Creta. I Filistei si insediarono sul finire dell'et\u00e0 del bronzo in Palestina dove costituirono varie citt\u00e0-Stato; i ritrovamenti archeologici farebbero ipotizzare un'origine egea di questa popolazione, probabilmente micenea.\nAlcune recenti scoperte hanno permesso di stabilire una loro presenza in Sardegna in concomitanza (o in un periodo antecedente) ai Fenici.\n\"Zeker\" o \"Tjeker\".\nMenzionati anche dai documenti ittiti sembrano costituire insieme ai \"Peleset\" un gruppo omogeneo, distinti solo in quanto dediti alle attivit\u00e0 marinare. Sono stati anche messi in relazione con i Teucri.\nLibu.\nI Libu, popolo identificato con nome Libici, si insediarono sotto la Cirenaica. Nelle rappresentazioni Egizie i \"Libu/i\" , vengono rappresentati con caratteristiche somatiche \"europee\", carnagione rosea, occhi chiari e barba biondiccia, forse di derivazione Mechta-Afalou.\n\"Lukka\".\nDovevano occupare la costa meridionale dell'Anatolia e l'isola di Cipro ed erano considerati nei documenti ittiti un vero e proprio stato con dominio sul mare. Successivamente si stanziarono forse nella regione anatolica della Licia. Con i Licii stessi vengono identificati, e si tratterebbe allora di una popolazione di lingua greca-indoeuropea. Il nome di tale popolazione viene fatto derivare dalla radice indoeuropea \"*leuk- *luk-\" (\"luce\")\n\"Eqwe\u0161\" o \"Akawa\u0161a\".\nForse identificabili con gli \"Ahhiyawa\" degli archivi ittiti di \u1e2aattu\u0161a e Ugarit, ossia probabilmente gli \"Achei\", micenei di stirpe greca, che dovevano essersi gi\u00e0 stabiliti sulla costa occidentale dell'Anatolia: la \"Millawanda\" dei testi ittiti potrebbe essere identificata con Mileto, mentre \"Wilu\u0161a\" indicherebbe forse Ilio, Troia.\nUn ostacolo a questa identificazione tra \"Eqwe\u0161\" e \"Ahhiyawa\", o Achei, consiste tuttavia nel fatto che i primi sembra praticassero la circoncisione e che quest'uso \u00e8 piuttosto insolito tra le popolazioni indoeuropee, di cui gli Achei fanno parte.\n\"Tere\u0161\" o \"Tur\u0161a\".\nI \"Tere\u0161\", o \"Tur\u0161a\", vengono identificati da alcuni studiosi con i \"Tirsenoi\" o \"Tirreni\", il nome con il quale gli autori greci chiamavano gli Etruschi. Tuttavia dei Tirreno-Etruschi, nei testi d'epoca Miceneo-Ittita e nei poemi classici \"Odissea\" e \"Iliade\", non si trova traccia. Rapporti dei Tirreni col mondo del Mar Egeo sembrerebbero esistere in seguito al ritrovamento nell'isola di Lemno della cosiddetta \"Stele di Lemno\", un'iscrizione rinvenuta nel 1885, in cui \u00e8 attestata una lingua che si ritiene correlata all'etrusco pi\u00f9 arcaico attestato in Etruria meridionale. Lo storico olandese Luuk de Ligt ipotizza che la presenza nel VI secolo a.C. nell'isola di Lemno di una comunit\u00e0 che parlava una lingua simile all'etrusco sia dovuta a movimenti di mercenari arruolati nella penisola italica dai Micenei, cos\u00ec come l'archeologo austriaco Reinhard Jung collega ai Popoli del Mare movimenti di guerrieri dall'Italia all\u2019Egeo e al Vicino Oriente. Studiosi come Norbert Oettinger, Robert Drews, Michel Gras e Carlo De Simone vedono nel lemnio la testimonianza di un insediamento piratesco o commerciale etrusco nell'isola di Lemno avvenuto prima del 700 a.C., non necessariamente collegato ai Popoli del Mare.\n\"Danuna\" o \"Denyen\".\nDi provenienza anatolica, \u00e8 stata proposta una loro identificazione con i Dauni della Puglia e i \"Danai\", altro nome dei Micenei di stirpe greca.\nNel testo di C. W. Ceram, \"Il libro delle Rupi\", parlando di Karatepe e del suo re troviamo: \"Si definisce Signore di Danuna, che come sappiamo, era il popolo della pianura di Adana \".\n\"We\u0161e\u0161\".\nForse in relazione con la citt\u00e0 di \"Wilu\u0161a\", che a sua volta \u00e8 forse identificabile con Troia.\nCritiche alla teoria dei Popoli del Mare.\nL'egittologa Alessandra Nibbi sostenne a partire dal 1972 che l'identificazione dei cosiddetti \"Popoli del Mare\" derivasse da una non corretta lettura delle fonti egizie, in particolare della Grande iscrizione di Karnak."}
{"id": "95535", "revid": "1924342", "url": "https://it.wikipedia.org/wiki?curid=95535", "title": "Jay-Z", "text": "Personaggio di spicco della East Coast, ha collaborato con importanti figure dell'hip hop che lo hanno portato ad una rapida ascesa. Infatti \u00e8 uno dei rapper di maggior successo di tutti i tempi, con una vendita di oltre 100 milioni di copie nei soli Stati Uniti d'America, detiene il record come rapper con il maggior numero di vittorie ai Grammy Award (22 premi) ed \u00e8 diventato mentore di numerosi cantanti tra cui Rihanna, Mariah Carey, Shakira, Kylie Minogue, Rita Ora, Romeo Santos, Big Sean, DJ Khaled, Sam Martin, Demi Lovato, Nick Jonas, Kanye West e la moglie Beyonc\u00e9, essendo presidente delle etichette discografiche Def Jam Recordings, Roc-A-Fella Records e Roc Nation, ed inoltre proprietario del servizio di streaming musicale Tidal.\nNel 2006 MTV lo ha nominato miglior rapper di tutti i tempi e tre dei suoi album entrano a far parte della lista dei 500 migliori album di sempre secondo Rolling Stone (\"Reasonable Doubt\", \"The Blueprint\" e \"The Black Album\"). Ha ottenuto 13 debutti alla prima posizione della classifica statunitense Billboard 200 rendendolo uno degli artisti con il maggior numero di debutti in prima posizione.\nLa rivista statunitense \"Forbes\" ha classificato Jay-Z al secondo posto tra i cantanti pi\u00f9 ricchi del mondo, con un patrimonio di circa 1,8 miliardi di dollari. La stessa rivista ha inoltre eletto la coppia di coniugi Jay-Z/Beyonc\u00e9 la coppia artistica pi\u00f9 ricca del mondo sia nel 2012 che nel 2016, mentre nel 2017 si stima un patrimonio complessivo che supera il miliardo di dollari statunitensi. Preso singolarmente, nel 2018 diventa il primo rapper nella storia a detenere un patrimonio personale di un miliardo di dollari.\nNel 2017 \u00e8 il primo rapper ad essere inserito nella Songwriters Hall of Fame poich\u00e9 ha \"cambiato il modo in cui ascoltiamo la musica, e ha cambiato il modo con cui divertirsi con essa\".\nNel 2021 \u00e8 stato incluso nella Rock and Roll Hall of Fame di Cleveland \nBiografia.\nGli inizi.\nCresciuto nel quartiere newyorkese di Bedford-Stuyvesant, ha avuto un'infanzia difficile. A dodici anni a seguito dell'abbandono del padre Adnes Reeves, spar\u00f2 al fratello maggiore e tossicodipendente Eric, ferendolo gravemente ad un braccio e mandandolo all'ospedale, esasperato dalla violenza e dall'ambiente malsano in cui crebbe. A seguito di quest'episodio, all'et\u00e0 di 13 anni, divenne spacciatore di droga e protagonista di vari episodi di violenza con rivali di quartiere e con la polizia, come affermato nella biografia autorizzata \"Empire State of Mind: How Jay-Z Went From Street Corner to Corner Office\" e dai numerosi riferimenti a questi episodi nei suoi testi musicali. Nel frattempo Carter frequent\u00f2 senza successo prima la Eli Whitney High School di Brooklyn, insieme al futuro rapper AZ, fino a quando la scuola fu chiusa. In seguito frequent\u00f2 l'istituto George Westinghouse Career e Technical Education High School a Downtown Brooklyn, con i futuri rappers The Notorious B.I.G. e Busta Rhymes, infine la Trenton Central High School a Trenton, New Jersey, dove non riusc\u00ec a diplomarsi.\nDopo averlo sentito rappare, sua madre gli regal\u00f2 una radio portatile per il suo compleanno; in seguito inizi\u00f2 a cimentarsi con il freestyle e a scrivere rime hip hop. All'inizio si faceva chiamare \"Jazzy\", e in seguito contrasse tale soprannome in Jay-Z, omaggio al suo collega Jaz-O (con cui collabor\u00f2 in \"The Originators\" ed \"Hawaiian Sophie\").\n1995-1997: \"Reasonable Doubt\" e \"In My Lifetime, Vol. 1\".\nAd inizio carriera, non avendo alcun contratto discografico, decise di produrre dischi tramite la propria etichetta Roc-A-Fella Records insieme a Damon Dash e Kareem Biggs nel 1995. Il suo album d'esordio del 1996 si intitola \"Reasonable Doubt,\" prodotto da DJ Premier e da DJ Clark Kent, debutta alla posizione n\u00ba 23 nella Billboard 200. Riceve critiche generalmente positive e venne inserito dalla rivista Rolling Stone nella classifica dei \"500 migliori album di tutti i tempi\". Uno dei suoi brani fu eseguito insieme a Notorious B.I.G. e fu successivamente certificato platino.\nNel 1997, dopo la firma con la Def Jam, Jay-Z divise con essa la co-produzione dei lavori successivi. Fu sotto tale co-produzione che usc\u00ec \"In My Lifetime, Vol. 1\", con Puff Daddy alla console e di maggior successo di vendite rispetto al debutto dell'album precedente, venendo certificato platino.\n1998-2000: \"Vol. 2...\", \"Vol. 3...\" e \"The Dynasty\".\nNel 1998 usc\u00ec il terzo album \"Vol. 2... Hard Knock Life\", trainato dai singoli \"Hard Knock Life e\" \"Can I Get A...\" (eseguito insieme a Ja Rule) e \"Jigga What\". Il disco raggiunse la vendita di 5 milioni di copie negli stati uniti e vinse un Grammy Award, che fu boicottato dal cantante poich\u00e9 DMX non ricevette alcuna nomina.\nL'anno successivo debutta in un duetto con Mariah Carey con il brano Heartbreaker. Successivamente esce il terzo album del rapper, \"Vol. 3... Life and Times of S. Carter\", che contiene una maggiore ispirazione pop rispetto ai due dischi precedenti e vendette 3milioni di copie solo negli USA. Il suo singolo pi\u00f9 noto \u00e8 \"Big Pimpin\"', ma notevole \u00e8 pure una collaborazione con l'allora semisconosciuto 50 Cent.\nIntorno al 2000, Jay-Z inizi\u00f2 a collaborare con Demon Dash per il lancio di nuovi musicisti (tra cui Beanie Sigel e Freeway). Inoltre cant\u00f2 una delle tracce del compilation album che fin\u00ec per diventare il quinto album di Jay-Z stesso. L'album vendette oltre 2 milioni di copie in America.\n2001-2002: \"The Blueprint\" e \"The Blueprint\u00b2: The Gift &amp; the Curse\".\nL'11 settembre 2001 usc\u00ec \"The Blueprint\", che debutt\u00f2 al primo posto delle classifiche statunitensi e vendette oltre 450.000 copie, debuttando in prima posizione della classifica Billboard 200, malgrado la scarsa notoriet\u00e0 dovuta all'allora incombente attentato alle Torri Gemelle. Il disco si fa notare per una forte e geniale tendenza ad ibridare pop e hardcore hip hop, e per una collaborazione con Eminem intitolata \"Renegade\". Altri pezzi noti del disco sono \"Takeover\", in cui Jay-Z se la prende con Prodigy dei Mobb Deep e con Nas, e \"Izzo (H.O.V.A.)\". Nas rispose agli insulti di Jay-Z con \"Ether\", contenente anche offese implicite al rapper newyorkese da parte di Tupac Shakur, e Carter per ripicca compose \"Super Ugly\". Kanye West scrive quattro canzoni per l'album entrando nel mondo nella musica grazie a Jay-Z.\nIl sesto album da studio di Jay-Z si intitola ', uscito nel 2002. Tra le collaborazioni vi sono: 03 Bonnie &amp; Clyde\" cantata con l'attuale moglie del rapper, Beyonc\u00e9, allora membro delle Destiny's Child, \"Guns &amp; Roses\" in collaborazione con Lenny Kravitz e \"The Bounce\" con Kanye West e il singolo \"Excuse Me Miss\". Nel 2002, oltre a varie collaborazioni con altri artisti, pubblica il brano \"The Watcher 2\", inciso insieme a Dr. Dre e Rakim.\n2003-2005: The Black Album e altre collaborazioni.\nDopo un tour con 50 Cent, Busta Rhymes e Snoop Dogg, nel 2003 Jay-Z ha pubblicato \"The Black Album\", nel quale sono presenti i brani \"Encore\", \"Dirt Off Your Shoulder\" (prodotta da Timbaland), \"Change Clothes\" e la cover di \"99 Problems\" dei Body Count (prodotta da Rick Rubin). Nel 2004 collabor\u00f2 con Lenny Kravitz nel brano \"Storm\" (da \"Baptism\"). Nello stesso anno usc\u00ec \"The Grey Album\", prodotto da DJ Danger Mouse e contenente remix dei brani dell'\"album nero\" di Jay-Z con quelli del \"White Album\" dei Beatles; tale lavoro ne ispir\u00f2 altri simili come \"Collision Course\", realizzato dallo stesso Jay-Z e dai Linkin Park, e \"The Double Black Album\", prodotto da DJ Cheap Cologne e che ibrida l'ultimo lavoro di Carter con quello eponimo dei Metallica del 1991.\nIl 25 novembre 2003, Jay-Z si \u00e8 esibito al Madison Square Garden di New York. Il 22 maggio 2004 ha anche partecipato all'HFStival, insieme a The Cure, The Offspring, P.O.D., Cypress Hill, Papa Roach, Lostprophets.\nDopo le collaborazioni con R. Kelly (\"Unfinished Business\") e con i Linkin Park (\"Collision Course\") nel 2004, l'anno successivo ha messo per un po' da parte la carriera di rapper per dedicarsi alla produzione discografica. Ha anche partecipato al Live 8, il 2 luglio 2005.\n2006- presente: attivit\u00e0 recenti.\nNel novembre 2006 pubblic\u00f2 l'album \"Kingdom Come\", che figura produzioni da parte di Dr. Dre e Just Blaze. L'album venne anticipato dal singolo di lancio \"Show Me What You Got\", il cui video venne diretto da Felix Gary Gray (che nel 2003 ha diretto \"The Italian Job\"). \"Beach Chair\" \u00e8 stato inoltre eseguito con Chris Martin dei Coldplay.\nIl 4 aprile 2008 ha sposato la fidanzata storica Beyonc\u00e9 mentre il 29 giugno 2008 ha partecipato al concerto dei Linkin Park a Londra, eseguendo due canzoni di \"Collision Course\", \"Numb/Encore\" e \"Jigga What/Faint\" (esibizione inserita successivamente nell'album dal vivo dei Linkin Park, \"\").\nNel 2009 \u00e8 tornato in scena con due nuovi singoli ed una cover: \"Run This Town\" in collaborazione con Rihanna e Kanye West, \"Empire State of Mind\" assieme ad Alicia Keys e nel 2010 una versione di \"Forever Young\" insieme a Mr Hudson &amp; The Library. Nel 2011 \u00e8 stato pubblicato l'album \"Watch the Throne\", che vede la collaborazione di Kanye West e dal quale sono stati tratti i singoli \"Otis\", \"Niggas in Paris\" e \"No Church in the Wild\".\nIl 7 gennaio 2012 \u00e8 venuta al mondo la sua prima figlia: Blue Ivy Carter, nata dalla moglie Beyonc\u00e9; nello stesso giorno, il rapper pubblic\u00f2 il brano \"Glory\", dedicato proprio alla figlia. Il testo contiene riferimenti alla gravidanza di Beyonc\u00e9 (con riferimento ad un aborto), alle difficolt\u00e0 della vita del rapper e alle emozioni che questa nascita gli ha donato. Inoltre negli ultimi minuti della canzone Jay-Z ha inserito i primi vagiti della piccola Blue.\nIl 2 luglio 2013 vengono svelate la lista tracce e la copertina di \"Magna Carta... Holy Grail\", previsto per il 6 luglio. Il disco vedr\u00e0 alcune partecipazioni, come quelle della moglie Beyonc\u00e9 e di Frank Ocean.\nIl 18 giugno 2017, annuncia l'uscita del nuovo album , previsto per il 30 giugno. L'album debutta in prima posizione della classifica Billboard statunitense (dove viene certificato disco di platino) e canadese, mentre entra nelle Top 10 di Regno Unito, Irlanda, Svizzera ed Australia. I singoli estratti sono \"4:44\", \"Bam\", \"Family Feud\"(con Beyonc\u00e9) e \"The Story of O.J:.\" L'album riceve numerose nomination ai Grammy Awards del 2018 tra cui \"Album of the Year.\" Il singolo \"The Story of O.J.\" viene nominato nella categoria \"Record of the Year\". Dopo un tour Nord Americano in sostegno dell'album, nel 2018 intraprendere un tour collaborativo con la moglie Beyonc\u00e9, On the Run II, tra Stati Uniti, Canada ed Europa.\nRiconoscimenti.\nGrammy Award.\nJay Z ha vinto 22 Grammy su 74 nomine"}
{"id": "95537", "revid": "125808321", "url": "https://it.wikipedia.org/wiki?curid=95537", "title": "Alex Ferguson", "text": "\u00c8 considerato uno dei pi\u00f9 grandi allenatori nella storia del calcio, nonch\u00e9 uno dei \"manager\" pi\u00f9 carismatici e influenti.\nCon il Manchester Utd, che ha guidato ininterrottamente per un periodo di 27 anni (dal 1986 al 2013), ha conquistato due Champions League, una Coppa delle Coppe, una Supercoppa UEFA, una Coppa Intercontinentale, una Coppa del mondo per club, tredici Premier League, cinque FA Cup, quattro League Cup e dieci Community Shield. In precedenza aveva condotto l'Aberdeen alla conquista di una Coppa delle Coppe, una Supercoppa UEFA, tre Scottish Premier League, quattro Scottish Cup e una Scottish League Cup, che fanno di lui il tecnico pi\u00f9 vincente della storia del calcio con 49 trofei vinti.\nIl 6 febbraio 2012 \u00e8 stato nominato miglior allenatore del XXI secolo dalla IFFHS, mentre nel 2010 si \u00e8 piazzato al secondo posto, alle spalle di Ars\u00e8ne Wenger, come miglior allenatore del decennio 2000-2010.\nFerguson \u00e8 l'allenatore che ha servito pi\u00f9 a lungo al Manchester United, avendo superato il record di Matt Busby il 19 dicembre 2010; occupa inoltre il secondo posto nella classifica degli allenatori rimasti legati per pi\u00f9 tempo alla stessa societ\u00e0, in cui \u00e8 superato soltanto dal francese Guy Roux, che allen\u00f2 per 44 anni consecutivi la squadra dell'Auxerre.\nNel 2012, con il suo ingaggio da 9,4 milioni all'anno, \u00e8 stato il quarto allenatore pi\u00f9 pagato al mondo, alle spalle di Jos\u00e9 Mourinho del Real Madrid, Carlo Ancelotti del Paris Saint-Germain e Marcello Lippi del Guangzhou Evergrande.\nBiografia.\nFiglio di Alexander Beaton Ferguson (protestante) e di Elizabeth Hardie (cattolica), Alex Ferguson, scozzese di religione protestante, proviene da una famiglia operaia. Il padre Alexander, ex calciatore del Glentoran (massima divisione nordirlandese), lavorava come manovale in un cantiere navale. Ha un fratello di nome Martin (nato nel dicembre 1942).\nAlex, nato e cresciuto nel sobborgo di Govan di Glasgow, viene bocciato sia alle elementari sia alla high school e decide di diventare apprendista. Il calcio gli d\u00e0 un'opportunit\u00e0 in pi\u00f9: diventa un calciatore e contemporaneamente continua a studiare e a lavorare in fabbrica. Dopo l'apprendistato (durato sei anni), riesce nel 1964 a prendere il diploma. Successivamente all'ottenimento del titolo di studio, Ferguson segue dei corsi per tecnici di calcio.\nSposato con Cathrine, da cui ha avuto un figlio, Darren, anch'egli calciatore e allenatore, il 20 luglio 1999 \u00e8 stato nominato \"Sir\" dalla regina Elisabetta II: \u00e8 Commendatore dell'Ordine dell'Impero Britannico.\nNell'ottobre 2013 gli \u00e8 stata dedicata una strada adiacente all'Old Trafford.\nIl 5 maggio 2018 viene ricoverato e operato a causa di un'emorragia cerebrale..\nCarriera.\nGiocatore.\nNel 1958 fa il suo esordio in una societ\u00e0 calcistica, giocando con i dilettanti del Queen's Park. Nel 1960 passa al Saint Johnstone e nel 1964 al Dumferline, dove milita per tre anni. In questa squadra raccoglie i primi successi: nel 1966 \u00e8 capocannoniere del massimo campionato scozzese insieme a Joseph McBride, con 31 gol. Contando anche le partite di Coppa di Lega in quella stagione Ferguson realizza in tutto 45 gol in 51 partite.\nNel 1967 passa ai Rangers Glasgow, dove resta due anni, e cio\u00e8 fino a quando la sua squadra viene sconfitta dai rivali del Celtic Glasgow per 4-0 nella finale di Coppa di Scozia. Dal 1969 \u00e8 al Falkirk e nel 1973-1974 disputa la sua ultima stagione da calciatore nell'Ayr United.\nAllenatore.\nNel luglio 1974 inizia la sua carriera di allenatore con l'East Stringshire. Viene quindi ingaggiato dalla squadra del Saint Mirren, che riesce a portare nella massima serie nel 1977. L'anno successivo la squadra ottiene la salvezza, ma viene comunque esonerato. Trovato subito un ingaggio con l'Aberdeen, inizia presto un ciclo vittorioso. Nel 1980 vince il campionato superando il Celtic di un punto. Nel 1982 l'Aberdeen conquista la Coppa di Scozia battendo in finale i Rangers per 4-1. L'anno successivo centra un treble, vincendo la Coppa di Scozia, la Coppa delle Coppe 1982-1983 (battendo 2-1 il Real Madrid) e la Supercoppa Europea battendo l'Amburgo. Nel 1984 ottiene il \"double\" campionato-coppa nazionale; l'anno successivo, l'ultimo titolo scozzese.\nContemporaneamente all'incarico di manager dell'Aberdeen accetta anche quello di commissario tecnico della nazionale scozzese, che ricopre dal 16 ottobre 1985 al 13 giugno 1986. Partecipa quindi ai Mondiali 1986 ereditando il ruolo di CT scozzese da Jock Stein, seppur privato di alcuni dei suoi migliori giocatori tra cui Kenny Dalglish, infortunato, e Alan Hansen, compagno di Dalglish al ed escluso da Ferguson per scelta tecnica: la Scozia viene eliminata al primo turno. Il 6 novembre 1986 \u00e8 ingaggiato dal Manchester United, dove rimarr\u00e0 per 27 stagioni. In patria, intanto, vince gli ultimi trofei con l'Aberdeen: Coppa di Scozia e Coppa di Lega.\nIl primo trofeo arriva dopo tre anni e mezzo, con la Coppa d'Inghilterra 1990 vinta a maggio (1-0 al Crystal Palace nella ripetizione della finale). Influenzato dallo stile di allenamento e di gioco imposti dal tecnico italiano Marcello Lippi alla Juventus, Ferguson arriver\u00e0 a conquistare 38 trofei, a livello nazionale e internazionale. Nella stagione 1998-1999 lo United conquista uno storico \"treble\", vincendo il titolo nazionale davanti all'Arsenal, la FA Cup in finale contro il Newcastle United e la Champions League dopo aver passato il turno nel girone, che comprendeva anche e , ed aver sconfitto l'Inter ai quarti di finale, la in semifinale ed il Bayern Monaco in finale, partita nella quale la squadra inglese segna due gol con Teddy Sheringham e Ole Gunnar Solskj\u00e6r dopo essere stata in svantaggio fino al novantesimo minuto. Lo United perder\u00e0 poi la Supercoppa UEFA contro la Lazio.\nNel 2007-2008 gli uomini di Ferguson si aggiudicano il Community Shield contro il Chelsea di Jos\u00e9 Mourinho ai calci di rigore, dopo che la gara si era conclusa per 1-1 nei tempi regolamentari; la Premier League, come gi\u00e0 la stagione precedente, con 2 punti di vantaggio sul Chelsea; la UEFA Champions League, a Mosca, ancora contro il Chelsea, ai calci di rigore, seconda e ultima Champions League per il manager scozzese. Il 19 dicembre 2010 eguaglia il record di giorni consecutivi (8811) alla guida del Manchester United, precedentemente appartenuto a Matt Busby. Il 9 gennaio 2012 a Zurigo, durante la cerimonia per l'assegnazione del Pallone d'oro a Lionel Messi, gli viene conferito il FIFA Presidential Award come premio alla carriera.\nL'8 maggio 2013 comunica, attraverso il sito ufficiale del Manchester United, l'intenzione di ritirarsi dall'attivit\u00e0 di allenatore al termine della stagione 2012-2013. L'ultima partita di Ferguson con i \"Red Devils\" \u00e8 un pareggio per 5-5 sul campo del West Bromwich Albion.\nIl 28 dicembre 2017 Ars\u00e8ne Wenger, allenatore dell'Arsenal dal 1996, in occasione della partita disputata contro il Crystal Palace, raggiunge Ferguson a quota 810 partite in Premier League, superandolo tre giorni dopo nella partita contro il West Bromwich."}
{"id": "95538", "revid": "339392", "url": "https://it.wikipedia.org/wiki?curid=95538", "title": "Bavarese settentrionale", "text": ""}
{"id": "95544", "revid": "339392", "url": "https://it.wikipedia.org/wiki?curid=95544", "title": "Adi Sankara", "text": ""}
{"id": "95545", "revid": "25197984", "url": "https://it.wikipedia.org/wiki?curid=95545", "title": "Memoria centrale", "text": ""}
{"id": "95546", "revid": "339392", "url": "https://it.wikipedia.org/wiki?curid=95546", "title": "Adi Shankaracharya", "text": ""}
{"id": "95547", "revid": "122921530", "url": "https://it.wikipedia.org/wiki?curid=95547", "title": "Sine ira et studio", "text": "Sine ira et studio (lett. \u00absenza animosit\u00e0 e parzialit\u00e0\u00bb o \u00absenza ira n\u00e9 pregiudizi\u00bb) \u00e8 un'espressione latina con la quale Tacito, negli \"Annales\" (1, 1, 3), dichiara la sua intenzione di esporre i fatti storici narrati con assoluta imparzialit\u00e0 e obiettivit\u00e0.\nAl fine di rispettare tale intenzione programmatica, anticipata in altra forma dallo storico greco Tucidide, Tacito riporta molte interpretazioni dello stesso avvenimento (talora anche solo delle voci non verificate), senza prendere aperta posizione a favore di una di esse. Tacito non altera mai i fatti narrati, ma un simile modo di procedere nell'indagine storica lo porta inevitabilmente, secondo certi storici, a privilegiare alcuni aspetti a scapito di altri, spesso indirizzando il lettore ad una ben precisa interpretazione e venendo meno ai suoi stessi propositi.\nQuesta espressione ha avuto una grande fortuna ed \u00e8 utilizzata ogniqualvolta ci si riprometta di giudicare in modo equo e imparziale qualcuno. Per questo motivo \u00e8 diventata un motto che esorta i giudici a esercitare una \"giustizia giusta\"."}
{"id": "95548", "revid": "35524912", "url": "https://it.wikipedia.org/wiki?curid=95548", "title": "64-bit", "text": ""}
{"id": "95549", "revid": "125167779", "url": "https://it.wikipedia.org/wiki?curid=95549", "title": "Guillaume Fran\u00e7ois Antoine marchese de l'H\u00f4pital", "text": "Matematica.\nEgli \u00e8 conosciuto principalmente per la formula, che porta il suo nome, che permette di calcolare il limite di funzione indeterminata della forma formula_1 dove i limiti di formula_2 e formula_3 tendono entrambi a zero o a infinito.\nDe l'H\u00f4pital intraprese inizialmente la carriera militare ma, soffrendo di deficienza visiva, opt\u00f2 per gli studi matematici. Nel 1696 pubblic\u00f2 il primo manuale di calcolo differenziale mai stampato: \"Analyse des infiniment petits pour l'intelligence des lignes courbes\" (Analisi degli infinitamente piccoli per la comprensione delle linee curve).\nNel 1694 i due matematici, Bernoulli e de l'H\u00f4pital, stilarono un accordo in base al quale de l'H\u00f4pital avrebbe pagato annualmente a Bernoulli un compenso di 300 franchi per risolvere problemi matematici. Tale accordo stabiliva per\u00f2 che Bernoulli non rivendicasse alcun diritto su tali risoluzioni e, ovviamente, che il patto rimanesse segreto. \nNel 1704 dopo la morte di de l'H\u00f4pital, Bernoulli rivel\u00f2 il patto al mondo intero. Nel 1922 furono trovati documenti che avallavano la sua confessione.\nNome.\nDe l'H\u00f4pital \u00e8 chiamato indistintamente \"l'Hospital\" e \"l'H\u00f4pital\". Il marchese era solito usare la forma con la 's'; comunque la lingua francese ha eliminato questa lettera (che \u00e8 muta in tale lingua) e ha aggiunto un accento circonflesso alla vocale precedente. Negli ultimi anni si \u00e8 sviluppata una diatriba sul fatto che de l'Hospital fosse un conte o un marchese; questa rimane una questione in sospeso."}
{"id": "95550", "revid": "842", "url": "https://it.wikipedia.org/wiki?curid=95550", "title": "32-bit", "text": ""}
{"id": "95552", "revid": "1222", "url": "https://it.wikipedia.org/wiki?curid=95552", "title": "Tassacee", "text": ""}
{"id": "95554", "revid": "767487", "url": "https://it.wikipedia.org/wiki?curid=95554", "title": "Francesco Molino", "text": "Nato in una famiglia di musicisti, cominci\u00f2 molto presto a suonare l'oboe e il violino nel Teatro Regio di Torino.\nLa sua carriera come chitarrista cominci\u00f2 a Parigi nel 1819 come concertista e insegnante didattico. Sono arrivate a noi delle rappresentazioni grafiche satiriche, di Charles de Marescot, di veri e propri schieramenti di \"carullisti\" (sostenitori della scuola di Ferdinando Carulli) e \"molinisti\" (sostenitori di Molino). L'impostazione strumentale di Molino differiva effettivamente su alcuni punti (ad esempio nel rifiuto di usare il pollice sinistro nella diteggiatura) rispetto a quella che Carulli, giunto a Parigi da pi\u00f9 tempo, aveva diffuso presso gli ambienti della capitale francese; ci\u00f2 tuttavia non gli imped\u00ec di conquistarsi una sua relativa fama, oltre che come esecutore, anche che come didatta e il suo \"Metodo\" riscosse un buon successo.\nLa maggior parte delle sue composizioni chitarristiche, circa sessanta, furono pubblicate a Parigi fra il 1820 e il 1835. Si ricordano, in particolare, i \"Notturni\" per chitarra e violino o chitarra e flauto (op. 37, 38, 39) e il \"Concerto per chitarra e orchestra\" in Mi minore (op. 56)."}
{"id": "95555", "revid": "15756", "url": "https://it.wikipedia.org/wiki?curid=95555", "title": "Chaosium", "text": "Chaosium \u00e8 una casa editrice statunitense, delle pi\u00f9 vecchie ancora in esistenza tra quelle di giochi di ruolo.\nStoria.\nLa Chaosium fu fondata da Greg Stafford nel 1974, usando tutti i risparmi (10.000 dollari) di un anno di lavoro all'ospedale, per poter pubblicare il suo wargame \"White Bear and Red Moon\", dopo che tre tentativi di vendita a ditte differenti si conclusero tutti con il fallimento della ditta prima della pubblicazione del gioco. \"White Bear and Red Moon\" era ambientato nel mondo fantasy di Glorantha che Stafford aveva ideato a partire dal 1966 come sfogo per la sua immaginazione e inizialmente con l'obbiettivo di diventare uno scrittore fantasy, ma dopo aver ricevuto una lettera di rifiuto decise di combinare la sua passione con il fantasy e quella dei wargame per sviluppare un gioco con un'ambientazione estremamente dettagliata.\nIl nome \"Chaosium\" \u00e8 deriva da quello dell'Oakland Coliseum (che si trovava vicino all'abitazione di Stafford) combinato con la parola \"chaos\".\nIl nuovo wargame fu un successo e la Chaosium inizi\u00f2 a stampare la rivista \"Wyrm's Footnotes\" che conteneva varianti delle regole del gioco e racconti sull'ambientazione. Nel 1977 stamp\u00f2 il secondo wargame della serie \"Nodad Gods\", ma il terzo previsto \"Masters of Luck &amp; Death\" non fu mai stampato. Comunque la Chaosium pubblic\u00f2 diversi altri giochi da tavolo, tra cui \"Elric\" (Greg Stafford, 1977) ambientato nel mondo di Elric di Melnibon\u00e9 su licenza di Michael Moorcock, \"King Arthur's Knights\" (Greg Staffor, 1978) un gioco d'avventura di ambientazione arturiana, \"Lords of the Middle Sea\" (Lynn Willis, 1978), \"Stomp!\" (1978) e \"Panzer Pranks\" (1980)\nIl primo gioco di ruolo pubblicato dalla Chaosium fu un supplemento non ufficiale per \"Dungeons &amp; Dragons\", un compendio di mostri intitolato \"All the Worlds' Monster\" che Steve Perren e Jeff Pimper avevano proposto senza successo alla TSR, rivolgendosi quindi alla Chaosium quando questa fu rifiutata. Il primo gioco di ruolo originale pubblicato fu \"RuneQuest\" (1978) sempre ambientato nel mondo di Glorantha e sviluppato da Steve Perrin con Steve henderson, Warren Jones e Ray Turney, dopo che un primo regolamento proposto sviluppato da altri autori era stata rifiutato da Stafford perch\u00e9 troppo simile a \"Dungeons &amp; Dragons\". La rivista \"Wyrm's Footnotes\" inizi\u00f2 a essere sempre pi\u00f9 dedicata a \"RuneQuest\". Tra i supplementi pubblicati per \"RuneQuest\" in questo periodo oltre a pi\u00f9 standard dungeon crawl alcuni particolarmente degni di nota per la loro novit\u00e0 ci sono \"Cult of Prax\" (1979) e \"Cults of Terror\" (1981) i primi supplementi per giochi di ruolo a trattare approfonditamente la religione e che possono essere considerati i primi esempi di \"Splatbook\", \"Griffin Mountain\" (Paul Jaquays, Rudy Kraft e Greg Stafford, 1981) una descrizione dettagliata di una regione di Glorantha e \"Pavis: Threshold to Danger\" (Steve Perrin, Ken Rolston, Greg Stafford, Anders Swenson, 1983) e \"Big Rubble\" (Steve Perrin, Greg Stafford, 1983) che descrivono in maniera ancora pi\u00f9 dettagliata una citt\u00e0 della zona e le rovine sotto di essa.. \"Trollpak\" (Sandy Petersen, Greg Stafford, 1983) un dettagliato supplemento sui troll \u00e8 un esempio ancora migliore di primo splatbook.\nIl 7 febbraio 1978 la compagnia fu registrata ufficialmente come Chaousium Inc. Il primo dipendente assunto fu Tadashi Ehara, il secondo Lynn Willis. Nel 1980 fu assunto Charlie Krank. Nel corso della sua esistenza la compagnia \u00e8 oscillata da cinque/sette dipendenti nei periodi di maggior successo fino a nessuno in quelli cattivi\nDal 1979 fino al 1985 la Chaosium pubblic\u00f2 la rivista generalista sui giochi di ruolo \"Different Worlds\" di cui fu direttore responsabile Tadashi Ehara. Nel 1985 Ehara lasci\u00f2 la Chaosium, portandosi con s\u00e9 la rivista, che continu\u00f2 indipendentemente la pubblicazione fino al numero 47 dell'autunno 1987.\nParticolarmente degno di nota \"Thieves' World\" (1981), un supplemento su licenza che dettaglia l'omonima ambientazione creata da Robert Asprin contiene statistiche di gioco per otto sistemi di gioco diversi (\"Advanced Dungeons &amp; Dragons\", \"Adventures in Fantasy\", \"Chivalry &amp; Sorcery\", \"DragonQuest\", \"The Fantasy Trip\", \"RuneQuest\", \"Traveller\" e \"Tunnel e Troll\") con contributi di numerose personalit\u00e0 dell'epoca tra cui Dave Arneson, Ken St. Andre, Marc Miller, oltre a quelli dei contributori regolari della Chaosium. Il manuale fu un supplemento ufficialmente autorizzato dalla TSR, poich\u00e9 quest'ultima aveva utilizzato senza permesso le divinit\u00e0 di Melnibon\u00e9 e dei miti di Cthulhu per la prima edizione di \"Deities &amp; Demigods\" ( Robert J. Kuntz, James M. Ward, 1980) e la Chaosium (che deteneva i diritti per la loro pubblicazione) ottenne il permesso di usare il marchio AD&amp;D in cambio del permesso per la TSR di continuare a usare le due ambientazioni.\nUn secondo supplemento multistatistiche che avrebbe dovuto essere dedicato a Lankhmar, la citt\u00e0 in cui sono ambientate le avventure di Fafhrd e il Gray Mouser, ma la Chaosium dovette cambiare i suoi piani perch\u00e9 l'autore delle storie, Fritz Leiber aveva ceduto i diritti per il loro uso anche alla TSR e questa aveva minacciato di fargli causa. Piuttosto che causare problemi a Leiber Stafford rinunci\u00f2 alla pubblicazione del manuale. A parte la ristampa di alcuni manuali della Midkemia Press nel 1985-1987 la Chaosium non produsse pi\u00f9 supplementi multisistema.\nNel 1980 Stafford e Lynn sintetizzarono il regolamento di \"RuneQuest\" nel Basic Role-Playing, un sistema generico di gioco di ruolo che fu usato per i successivi giochi di ruolo pubblicati dalla Chaosium il primo dei quali fu \"Stormbringer\" (Ken St. Andre, 1981), ambientato nel mondo di Elric di Melnibon\u00e8.Non fu il primo gioco di ruolo su licenza, poich\u00e9 il primo fu \"Star Trek: Adventure Gaming in the Final Frontier\" del 1978, ma fu il primo a essere supportato con prodotti regolari.\nPi\u00f9 tardi, sempre nel 1978, fu pubblicato \"Il richiamo di Cthulhu\" di Sandy Petersen, che divenne il gioco di ruolo pi\u00f9 famoso della Chaosium e il pi\u00f9 popolare gioco di ruolo horror fino all'avvento di \"\" negli anni novanta. Petersen aveva gi\u00e0 proposto un gioco di ruolo di ambientazione lovecraftiana qualche anno prima, ma la sua offerta era stata rifiutata perch\u00e9 la Chaosium era gi\u00e0 impegnata per un altro gioco di ruolo, \"Dark Worlds\", scritto da Kurt Lortz. \"Dark Worlds\" per\u00f2 fu infine rifiutato e la proposta di Petersen accettata.\nNel 1982 la Chaosium dimostr\u00f2 ulteriormente le possibilit\u00e0 del \"basic roleplaying system\" pubblicando \"Worlds of Wonder\" (Steve Perrin) un set in scatola che conteneva tre ambientazioni diverse, una fantasy, una di fantascienza e una supereroistica, ognuna descritta in un proprio libretto di 16 pagine. Era prevista la pubblicazione di altri libretti, ognuno contenente una nuova ambientazione, ma il progetto non si concretizz\u00f2, in compenso l'ambientazione supereroistica evolse in una proprio gioco di ruolo, \"Superworld\" (1983). A sua volta l'ambientazione fantasy fu ripresa in Svezia dove fu pubblicata come \"Drakar Och Demoner\" (1982) e si evolse in pi\u00f9 edizioni, anche se gi\u00e0 a partire dalla seconda aveva deviato notelmente dalle radici del \"Basic Roleplay\".\nLa Chaosium e Greg Stafford sono anche stati responsabili per \"Pendragon\", un gioco di ruolo Arturiano ora pubblicato dalla Green Knight Publishing. Altri giochi degni di nota includono \"Mythos\", \"Elfquest\" (tratto dal fumetto omonimo), \"Worlds of Wonder\", \"Superworld\", \"Hawkmoon\", \"Credo\" e \"Prince Valiant\" (tratto dall'omonimo fumetto).\nAlla met\u00e0 degli anni ottanta la Chaosium stipul\u00f2 un accordo complesso con la Avalon Hill che permetteva a questa di pubblicare materiale su \"RuneQuest\" mentre la Chaosium manteneva il controllo editoriale sul materiale basato su Glorantha per il gioco. Mentre questo accordo permise alla compagnia di rimanere in esistenza, lasci\u00f2 anche Runequest moribondo, portando a prodotti di dubbia qualit\u00e0, lunghi periodi senza nuove pubblicazioni ed infine alla sua morte.\nAlla fine degli anni novanta la Chaosium si divise in diverse compagnie, ognuna concentrata su alcuni dei prodotti della compagnia. La Green Knight Publishing fu formata per concentrarsi su \"Pendragon\", la Chaosium mantenne \"Call of Cthulhu\", \"Stormbringer\" e \"Mythos\", mentre Greg Stafford fond\u00f2 la Issaries per pubblicare \"Hero Wars\" e concentrarsi a pubblicare nuovo materiale dedicato a Glorantha. Inoltre venne formata la Wizard's Attic per gestire le ordinazioni."}
{"id": "95556", "revid": "339392", "url": "https://it.wikipedia.org/wiki?curid=95556", "title": "Bavarese centrale", "text": ""}
{"id": "95559", "revid": "287204", "url": "https://it.wikipedia.org/wiki?curid=95559", "title": "Stella subgigante", "text": "Con la denominazione di subgiganti si definiscono quelle stelle la cui classe spettrale risulta pi\u00f9 brillante di una stella tipo della sequenza principale, ma comunque meno brillante rispetto ad una vera gigante. Si ritiene trattarsi di stelle che abbiano terminato la fusione nucleare dell'idrogeno nel proprio nucleo, e che si stiano avviando a divenire giganti: annullato (o comunque decisamente ridotto) il contenuto di idrogeno nel nucleo di una stella di sequenza principale, l'interruzione delle reazioni termonucleari atte a conservare l'equilibrio termico dell'astro porterebbe ad un collasso delle regioni centrali ricche di elio della stella stessa, con conseguente innalzamento della temperatura e della pressione cui seguirebbe l'innesco della nucleosintesi negli strati di idrogeno pi\u00f9 esterni.\nLe stelle subgiganti, rispetto a stelle di massa simile nella sequenza principale, hanno diametro maggiore e una pi\u00f9 bassa temperatura superficiale. Secondo la classificazione spettrale di Yerkes hanno luminosit\u00e0 di classe IV."}
{"id": "95560", "revid": "2175", "url": "https://it.wikipedia.org/wiki?curid=95560", "title": "Struttura molecolare", "text": ""}
{"id": "95561", "revid": "399", "url": "https://it.wikipedia.org/wiki?curid=95561", "title": "Mauser", "text": "La Gebr\u00fcder Mauser &amp; Co. Waffenfabrik a Oberndorf am Neckar (conosciuta anche come Mauser) era una azienda produttrice di armi da fuoco leggere tedesca, famosa per la produzione di una linea di fucili a otturatore girevole-scorrevole (bolt action).\nTra la fine del XX e l'inizio del XXI venne divisa in due rami e acquisita da altre aziende. Nel 1999 la divisione civile dell'industria armiera fu trasformata in \"Mauser Jagdwaffen GmbH\" con sede a Isny im Allg\u00e4u e venduta alla L\u00fcke &amp; Ortmeier Gruppe. La divisione militare nel 2004 divent\u00f2 \"Rheinmetall Waffe Munition GmbH Niederlassung Mauser Oberndorf,\" societ\u00e0 controllata dalla Rheinmetall con sede storica a Oberndorf am Neckar.\nIl prodotto pi\u00f9 famoso fu il Modell 98, che il 5\u00a0aprile 1898 venne scelto dal Kaiser Guglielmo II di Germania come arma per l'esercito della Prussia. Il Modell 98 (M98) fu fino al 1935 il fucile d'ordinanza del Deutsches Heer (1871-1919), del Reichswehr e come Karabiner 98k con 15\u00a0cm di canna pi\u00f9 corta dal 1935 al 1945 della Wehrmacht. Questo fucile \u00e8 ancora usato dal Wachbatallion della Bundeswehr. I suoi modelli sono stati esportati in tutto il mondo e utilizzati come base per lo sviluppo di molti altri modelli di fucili con otturatore girevole-scorrevole.\nStoria.\nFondazione.\nFu fondata come \"K\u00f6nigliche Waffen Schmieden\" (qualcosa coma \"regia fabbrica d'armi\") il 31 luglio 1811 da Federico I del W\u00fcrttemberg. Inizialmente con due sedi a Ludwigsburg e a Christophsthal, la fabbrica fu in seguito trasferita a Oberndorf, in quello che era stato un convento agostiniano. Il posto da armaiolo capo era occupato da Andreas Mauser.\nFranz Andreas Mauser (1\u00ba agosto 1792 - 23 giugno 1861) nel 1805 calzolaio, trov\u00f2 lavoro in una fabbrica del W\u00fcrttembergische Armee presso Ludwigsburg, che nel 1812 divenne la K\u00f6nigl. W\u00fcrtt. Gewehrfabrik presso Oberndorf am Neckar, dove Mauser fabbric\u00f2 foderi in pelle per sciabole e divenne armaiolo. Nel 1818 la societ\u00e0 si sciolse e il lavoro venne portato avanti dai collaboratori. Come il loro padre, i fratelli Wilhelm (1834\u20131883) e Paul Mauser (1838\u20131914) dal 1848 e dal 1852 lavorarono nella fabbrica d'armi. Nel 1858 il padre ammalato lasci\u00f2 l'azienda.\nDai primi anni '60 i figli proseguirono l'attivit\u00e0 sviluppando sistemi a retrocarica. Il primo modello fu realizzato nel 1867. L'agente della Remington, Samuel Norris condusse i fratelli Mauser a Liegi per farli lavorare assieme a lui. A Liegi venne brevettato nel 1868 per il francese Chassepot un tipo di proiettile di metallo. Un fucile Mauser-Norris a retrocarica del 1857, della Infanterieschie\u00dfschule Spandau-Ruhleben per l'esercito del W\u00fcrttemberg, \u00e8 arrivato fino a noi. Nel 1870 i fratelli Mauser ritornarono a Oberndorf.\nPrimi anni.\nPeter Paul Mauser, spesso indicato come Paul Mauser, nacque il 27 giugno 1838 a Oberndorf am Neckar (W\u00fcrttemberg). Suo fratello Wilhelm era pi\u00f9 vecchio di quattro anni. Un altro fratello, Franz Mauser, arriv\u00f2 in America nel 1853 con la sorella e lavor\u00f2 presso E. Remington &amp; Sons.\nPeter Paul prest\u00f2 servizio militare nel 1859 come artigliere nell'arsenale di Ludwigsburg, dove venne impiegato come armaiolo. Nel dicembre 1859 i suoi superiori erano cos\u00ec colpiti dalla sua abilit\u00e0 che lo dispensarono dal servizio ordinario, distaccandolo alla fabbrica reale di Oberndorf. Paul fece venire il fratello maggiore Wilhelm \na lavorare in un nuovo sistema d'arma nel tempo che il suo lavoro principale gli lasciava libero. Paul era il tecnico-progettista mentre Wilhelm assunse il ruolo di gestore dei loro interessi nei confronti della fabbrica di Oberndorf.\nLa prima invenzione di Paul fu un cannone con relativa munizione. In tutta la sua carriera ebbe sempre una capacit\u00e0 unica nel produrre sia l'arma sia la sua munizione. In seguito al successo del fucile Dreyse ad ago (\"Z\u00fcndnadelgewehr\") Paul rivolse la sua attenzione a migliorare quel progetto e produrne uno nuovo. All'epoca Paul e Wilhelm si erano separati per alcune divergenze. Dopo che Paul aveva sviluppato un nuovo modello di otturatore girevole Wilhelm comprese l'opportunit\u00e0 di ricomporre il sodalizio e riusc\u00ec ad ottenere i finanziamenti necessari per acquistare i macchinari e continuare lo sviluppo.\nMentre il fucile ad ago originario usava una punta che perforava la base della cartuccia per accendere l'innesco nel mezzo, Mauser svilupp\u00f2 presto un ago che accendeva la carica alla base, un progetto superiore.\nBrevetto USA.\nDale loro parti era appena stato adottato il fucile Dreyse e cos\u00ec i fratelli si rivolsero all'ambasciatore austriaco per cercare di vendere il loro fucile. L'ambasciatore mand\u00f2 il loro nuovo fucile a Vienna per le prove.\nFu l\u00ec che l'americano Norris della societ\u00e0 Remington vide il nuovo progetto di fucile Mauser.\nNel 1867 Norris ingaggi\u00f2 i fratelli Mauser per recarsi a Luttich e lavorare ad un nuovo progetto. Pose la clausola che i brevetti sarebbero stati registrati a suo nome, riservando ai fratelli Mauser una royalty su ciascun fucile venduto. Norris era convinto che avrebbe potuto vendere ai francesi un progetto per convertire i loro fucili Chassepot. Negli Stati Uniti fu richiesto il brevetto Norris-Mauser. Remington si indign\u00f2 per il comportamento di Norris e non tent\u00f2 mai neppure di vendere il nuovo fucile.\nPartendo dal concetto Dreyse, svilupp\u00f2 un fucile con meccanismo a otturatore girevole che si armava quando azionato dall'utente. In principio il fucile usava un ago di sparo; una versione successiva impiegava un innesco a spillo e una cartuccia ad eccezione posteriore. Il fucile fu mostrato al ministro della guerra austriaco da Samuel Norris della E. Remington &amp; Sons. Norris che il progetto potesse essere adattato per convertire i fucili ad ago Chassepot in modo da sparare cartucce metalliche. Poco dopo si form\u00f2 una collaborazione ad Oberndorf tra Norris e i fratelli Mauser. La collaborazione di spost\u00f2 a Liegi nel 1867, ma quando il governo francese si mostr\u00f2 disinteressato a convertire gli Chassepot, la collaborazione svan\u00ec. Paul Mauser torn\u00f2 a Oberndorf nel dicembre 1869, e Wilhelm arriv\u00f2 nell'aprile successivo. Prime di lasciare Luttich, i Mauser insistettero che egli proponesse il fucile alla Scuola reale degli armieri prussiani. I risultati furono cos\u00ec brillanti che Wilhelm fu invitato all'arsenale di Spanda.\nModell M/71.\nPeter Paul e Wilhelm Mauser continuarono lo sviluppo del loro nuovo fucile nella casa del suocero di Paul. Il fucile fu accettato dal governo prussiano il 2 dicembre 1871 e adottato per le forze armate dal 14 febbraio 1872, dopo l'apporto di una modifica richiesta al comando della sicurezza. I fratelli Mauser ricevettero un ordine per 3000 congegni di mira per fucili, ma la vera produzione del fucile fu assegnata ad arsenali governativi e grandi imprese. I congegni di mira furono prodotti presso la casa di Xaver Jauch a partire dal 1 maggio 1872. Dopo che la fabbrica bavarese di fucili di Amberg aveva ricevuto un ordine per congegni di mira per fucili, i fratelli Mauser iniziarono le trattative per acquistare l'armeria reale di W\u00fcrttemberg. Un ritardo nell'acquisto li costrinse a comprare un immobile affacciato sulla valle del fiume Neckar, dove lo stesso anno fu iniziata la produzione.\nVenne affittata anche una casa di Oberndorf per soddisfare l'ordine bavarese.\nAcquisizione della \"K\u00f6niglich W\u00fcrttembergische Gewehrfabrik\".\nIl 23 maggio 1874 i Mauser comprarono la K\u00f6niglich W\u00fcrttembergische Gewehrfabrik, dopo aver raggiunto un accordo con il governo del W\u00fcrttemberg finalizzato alla costruzione di fucili Modell 71.\nIl 5 febbraio 1874 si avvi\u00f2 una collaborazione finanziaria tra i fratelli Mauser e la \"W\u00fcrttemberg Vereinsbank\" di Stoccarda. Al 23 maggio 1874 questa alleanza disponeva di tre fabbriche ad Oberndorf.\nWilhelm Mauser fu sempre cagionevole di salute, e i suoi frequenti viaggi di lavoro peggiorarono la situazione, tanto da portarlo alla morte il 13 gennaio 1882. L'alleanza divenne una societ\u00e0 per azioni chiamata \"Waffenfabrik Mauser\" il 1 aprile 1884. Le quote possedute da W\u00fcrttemberg Vereinsbank e Paul Mauser furono cedute a \"Ludwig L\u00f6we &amp; Company\" il 28 dicembre 1887, mentre Paul Mauser rimaneva nella ditta con il ruolo di direttore tecnico. Ludwig L\u00f6we &amp; Company apparteneva per met\u00e0 alla Fabrique Nationale d'Armes de Guerre, una societ\u00e0 formata nel 1889 per fabbricare fucili Mauser per il governo belga. Il 7 novembre 1896 si costitu\u00ec la Deutsche Waffen und Munitionsfabriken A.G. (DWM), risultante dalla fusione di Ludwig L\u00f6we &amp; Company A.G., Deutsche Metallpatronenfabrik A.G., Rheinisch-Westf\u00e4lischen Powder Company, e Rottweil-Hamburg Powder Company. Il 23 aprile 1897 nacque la Mauser A.G. Dopo la Seconda guerra mondiale la DWM fu rinominata Industrie-Werke Karlsruhe A.G. (IWK).\nFucili per la Prussia e il K98.\nLa storia dei Mauser-Gewehr inizi\u00f2 con l'esercito prussiano, con l'accettazione reale il 22 marzo 1872 dello sviluppo di un sistema d'arma in grado di sparare una cartuccia a percussione centrale, da testare presso il Gewehr-Pr\u00fcfungskommission (GPK) prussiano, sviluppato dai fratelli Mauser. I fratelli Mauser svilupparono l'otturatore. La progettazione inizi\u00f2 il 2 dicembre 1871 con designazione Mauser Modell 71 (M/71). I fratelli guadagnarono solamente 8.000 talleri, senza la possibilit\u00e0 all'epoca in Prussia di far valere diritti per produzioni su licenza. Il primo fucile a ripetizione M71/84, anche primo fucile tedesco con caricatore cilindrico (con capacit\u00e0 di dieci proiettili), fu interamente progettato da Paul Mauser.\nGli sviluppi successivi per Serbia, Belgio, Spagna e Svezia portarono al Modell 98, per lungo tempo il miglior fucile a ripetizione tedesco. La prima licenza di costruzione per il Model 98 prussiano \u00e8 datata 11 novembre 1895; il Regno di Baviera ottiene la licenza Mauser il 17 settembre 1901 per il K\u00f6niglich Bayerische Gewehrfabrik di Amberg. Il 2 maggio 1900, Luitpold di Baviera scelse come fucile d'ordinanza per il Bayerische Armee il Modell 98. La base del modello Mauser fu usata per il Gewehr 88 (non sviluppato da Mauser ma dalla GPK e denominato \"Kommissionsgewehr\"). I primi esemplari furono impiegati nella Kaiserliche Marine e nel corpo di spedizione asiatico durante la rivolta dei Boxer.\nSmobilitazione dopo il 1945.\nAlla fine della Seconda Guerra Mondiale nel 1945, gli stabilimenti Mauser di Oberndorf am Neckar, di Berlino e di Karlsruhe, vennero smantellati dalle forze occupanti. Nel 1954, la Mauser rinaque e riprese la produzione, oltre che di fucili da caccia e tiro sportivo a palla singola, anche per il settore militare di cannoni antiaerei e cannoncini di bordo per aerei. Per il settore civile vennero inoltre prodotti strumenti di misura, calibri speciali e macchine utensili.\nDal prototipo di fucile d'assalto Mauser \"Ger\u00e4t 06H\" fu indirettamente derivato un fucile da battaglia di grande successo, lo Heckler &amp; Koch G3.\nArmi militari dal 2000.\nLa divisione militare non fu pi\u00f9, dalla fine della seconda guerra mondiale, indirizzata verso armi portatili: questo ramo fu proseguito dalla neonata societ\u00e0 Heckler &amp; Koch fondata da ex progettisti Mauser. La produzione Mauser militare si occup\u00f2 solo di armi pesanti, come ad esempio il Mauser BK-27 del velivolo Eurofighter Typhoon o prima ancora del Panavia Tornado.\nNel 1995 la Mauser entr\u00f2 nel gruppo Rheinmetall e venne rinominata \"Mauserwerke Oberndorf Waffensysteme GmbH\". Nel 1999 la \"Rheinmetall Gruppe\" vendette il settore delle armi lunghe per il mercato civile che venne acquisita dal gruppo L\u00fcke &amp; Ortmeier con il nome di \"Mauser Jagdwaffen GmbH.\" e con sede a Isny im Allg\u00e4u. Nel 2004 la divisione militare divenne \"Rheinmetall Waffe Munition GmbH\" della casa madre Rheinmetall.\nMercato civile.\nI Mauser furono prontamente adattati come fucili da caccia; in Africa, i fucili da safari erano spesso derivati da fucili Mauser. Questi fucili venivano spesso ricamerati per cartucce pi\u00f9 grosse fino al calibro .50 (12,7\u00a0mm). Gli adattamenti consistevano spesso nell'accorciamento di parte anteriore della cassa e canna, ricameratura per utilizzare cartucce britanniche comuni, e modifiche minori all'azione. Tra la fine del XIX e l'inizio del XX secolo, le imprese che facevano queste modifiche erano perlopi\u00f9 di area Commonwealth. Alcune cartucce da caccia grossa ad hoc erano specificamente per animali di grossa taglia in grado di minacciare il cacciatore stesso. Al giorno d'oggi, in tutto il mondo si fabbricano fucili derivati dal Mauser, in calibro pi\u00f9 o meno grosso, per il mercato civile, e sono particolarmente apprezzati dai cacciatori.\nNel mercato civile sono arrivati anche Mauser ex-militari, spesso nuovi di zecca, per la felicit\u00e0 di collezionisti ed appassionati di armi in genere. Finita la Seconda guerra mondiale, c'era una quantit\u00e0 di Mauser Karabiner 98k in vendita, ed una parte fu usata in Danimarca dalla Schultz &amp; Larsen come base per armi da tiro al bersaglio. Alcune di queste armi sono ancora in uso nelle gare, bench\u00e9 con il beneficio di canne nuove.\nIl grande seguito di cui godono i residuati bellici Mauser indirettamente dimostra la loro affidabilit\u00e0 e la qualit\u00e0 di realizzazione. Inoltre, il costo comparativamente basso delle munizioni ex-militari ha contribuito a perpetuare l'uso di queste armi da parte degli appassionati di tiro, per\u00f2 negli anni pi\u00f9 recenti \u00e8 diventato pi\u00f9 difficile procurarle, perch\u00e9 le scorte si vanno esaurendo. Ci\u00f2 premesso, le munizioni ex-ordinanza \"d'epoca\" vanno accompagnate da regimi di pulizia specializzati, per evitare che i sali corrosivi (che attirano l'umidit\u00e0) contenuti nei loro composti di innesco possano determinare l'ossidazione aggressiva e precoce delle parti metalliche. \u00c8 necessario porre cura nella pulizia diligente e immediata per neutralizzare questi sali dopo aver sparato munizioni corrosive, altrimenti l'arma subir\u00e0 danni strutturali e meccanici.\nLe prime pistole occidentali importate nell'Asia meridionale erano fabbricate dalla Mauser, e tale nome \u00e8 entrato nel lessico di India e zone contermini, per designare qualunque pistola di grosso calibro.\nCostruzione di fucili da caccia.\nAnche in ambito di armi per caccia grossa in Africa vennero utilizzati fucili per un secolo secondo il sistema Mauser-98er-System allungato e denominato \u201eMagnum\u201ce ottiche per mira, con diversi munizionamento in diversi calibri e adattato a funzionare a climi estremi e resistente alle contaminazioni ambientali. Senza utensili e con solo una impugnatura l'M\u00a098 veniva pulito e rimontato. Molti costruttori modificarono le sicurezze e anche gli attacchi per ottiche di puntamento. Diversi costruttori nei decenni svilupparono varianti al sistema, fino al giorno d'oggi si trovano esemplari pronti all'uso o repliche presso antiquari.\nNel 1966 venne sviluppato il fucile a ripetizione M66 per la caccia. Progettato da Walter Gehmann, commerciante d'armi, sportivo internazionale e pi\u00f9 tardi funzionario a Karlsruhe, il modello M66 era composto da due parti: la camera, simile a quella del G98, e una slitta differente. La costruzione telescopica permise di ottenere una lunghezza di 6\u00a0cm pi\u00f9 corta del M98. Nel 1996 viene commercializzato l'M96. L'arma si mise in concorrenza con il fucile R93 della \"Blaser\". Nel 2003 viene presentato l'M03-System, sul principio del Model 98 ma in chiave moderna. Il sistema M03 permetteva cambiando canna di utilizzare diversi calibri, cambiando solo la testa di chiusura della camera.\nLe armi da caccia furono costruite fino al 1999 nella Mauserwerken a Oberndorf am Neckar. I diritti del marchio Mauser-Jagdwaffen vennero acquisiti nel 2000 dagli imprenditori Michael L\u00fcke e Thomas Ortmeier. Oggi le Mauser-Jagdwaffen vengono fabbricate a Isny im Allg\u00e4u. La societ\u00e0 Mauser-Jagdwaffen, la Blaser Jagdwaffen e la J. P. Sauer &amp; Sohn oltre alla SIG Sauer fanno parte della L&amp;O Holding, a cui fino al 2006 appartennero anche le societ\u00e0 \"Jagd und Natur\" di Kettner e la SIG di H\u00e4mmerli.\nProdotti.\nArmi da fuoco Mauser pre-1945.\nFucili.\nFucile Mauser-Norris Modello 67/69.\nTra il 1867 e il 1869 i fratelli Mauser, con Samuel Norris, svilupparono un fucile bolt-action a colpo singolo. Non si conoscono il calibro n\u00e9 il numero di pezzi fabbricati. Ludwig Olson scrisse che un esemplare una volta era stato esposto alla Smithsonian Institution di Washington, D.C.\nIl fucile fu brevettato in Austria da Samuel Norris il 24 dicembre 1867. La testa dell'otturatore no ruotava, una caratteristica scelta da Paul Mauser per \"proteggere le teste delle cartucce di carta da attrito e potenziale danno al momento della chiusura dell'otturatore, e fornire una sede non rotativa per l'estrattore quando si usavano cartucce metalliche\".\nUna versione migliorata del fucile usava una molla a spirale avvolta attorno al percussore e una sicura e un appiglio di armamento collegato alla coda del percussore. Il fucile fu esibito al governo prussiano, e dopo alcune modifiche alla sicura, fu accettato per le forze armate come fucile di fanteria modello 71 il 14 febbraio 1872. Sebbene a volte sia considerato un parente stretto del fucile Chassepot, e con il sistema di otturatore girevole mutuato dal Dreyse, le caratteristiche pi\u00f9 innovative erano opera di Peter Paul Mauser.\nModel 1871 e derivati.\nIl Mauser Model 1871 fu il primo fucile dei fratelli Mauser. Fu adottato dall'Impero tedesco (fatta eccezione per il Regno di Baviera) come \"Gewehr 71\" o \"Infanterie-Gewehr 71\" (sui fucili era incisa la scritta I.G.Mod.71). Alla fabbrica di Oberndorf inizi\u00f2 la produzione della versione da fanteria, che sparava una cartuccia a polvere nera calibro 11 x 60 mm Mauser da una canna lunga 850\u00a0mm. Ne furono derivate versioni pi\u00f9 corte: la carabina \"J\u00e4ger\" con canna da 700\u00a0mm e quella per cavalleria da 500\u00a0mm.\nAd altri Paesi furono largamente vendute versioni lievemente modificate, che sparavano proiettili oggi considerabili molto grossi, tipicamente tra i 9,5 e gli 11,5\u00a0mm. Pallottole tanto grandi erano imposte dai limiti della polvere nera, che non generava velocit\u00e0 di propulsione soddisfacenti. La Serbia progett\u00f2 una versione migliorata del modello 1871 in calibro 10,15\u00a0mm, costruita in Germania e denominata Mauser-Koka. Nel 1884 la Mauser aggiunse un serbatoio tubolare da 8 colpi (modello 71/84). Il modello turco 1887 fu il primo di una serie di fucili prodotti per l'esercito turco. Il suo progetto ricalcava quello del fucile d'ordinanza tedesco Gewehr 71/84: un'arma bolt-action con un serbatoio tubolare sotto la canna. L'ordinativo turco specificava che se qualche altra nazione avesse ordinato fucili Mauser con tecnologia pi\u00f9 avanzata, quella modifica si sarebbe applicata anche agli esemplari di modello 1887 mancanti per completare l'ordine. Questa clausola fu utilizzata dopo che il Belgio ebbe adottato il fucile 1889.\nModelli 1889/90/91 e modello sperimentale 92.\nDopo che i fratelli Mauser finirono di lavorare sul modello 71/84 nel 1880, la squadra di progetto inizi\u00f2 a creare un fucile a ripetizione di piccolo calibro che usasse la polvere infume. Per i contraccolpi della morte di Wilhelm Mauser, non riuscirono ad avere il progetto pronto per il 1882, e si costitu\u00ec la Commissione tedesca per la prova dei fucili (\"Gewehr-Pr\u00fcfungskommission\"). La commissione prefer\u00ec creare un proprio progetto. Paul Mauser cre\u00f2 due versioni dello stesso fucile, una con una cassa rinforzata con un copricanna e uno con una configurazione tradizionale che ricalcava quella della serie 71 nella speranza di poter capovolgere la decisione della commissione, o almeno far acquistare il suo progetto al Regno di Baviera, che adottava armi in autonomia. I due fucili furono chiamati Mauser 89 belga (con copricanna) e Mauser 91 argentino (con configurazione 71), identici come funzionalit\u00e0 e sistema di caricamento. Le principali caratteristiche erano il ricorso a stripper clip per caricare il serbatoio (una rivoluzione, per la cadenza pratica di tiro) e la cartuccia non flangiata 7,65 \u00d7 53 mm Mauser, progredita per l'epoca.\nIl sistema diede ottima prova di s\u00e9 al concorso bavarese per armi del 1884. Entrambe le armi si mostrarono valide, ma chi doveva decidere non si convinse che l'alimentazione con lo stripper clip fosse superiore al sistema \"en bloc\" adottato dal Mannlicher (identico a quello utilizzato dall'italiano Mod. 91 e dallo statunitense M1 Garand, per fare due esempi famosi). Di conseguenza, la Mauser inizi\u00f2 a produrre in tiratura limitata il progetto nel tentativo di attrarre nazioni straniere, ma non riusc\u00ec a persuadere nessuna delle maggiori potenze europee.\nL'addetto militare belga, per\u00f2, spinse il suo governo a interpellare la Mauser, sperando che il suo progetto potesse creare l'opportunit\u00e0 per un'industria di armi nazionale. Il Mauser con la canna pesante e il copricanna determin\u00f2 la fondazione del costruttore di armi FN Herstal. La FN non riusciva a tenere il passo degli ordinativi, cos\u00ec subappaltava la produzione alla Birmingham Small Arms Company in Inghilterra.\nI colloqui belgi con la Mauser spinsero l'Impero ottomano a considerare il progetto. Alla fine ordinarono la loro variante semplificata del Mauser argentino nota come 90 turco. Nel frattempo, la Commissione armi leggere dell'Argentina contatt\u00f2 la Mauser nel 1886 per sostituire i relativi modelli 71; poich\u00e9 si voleva contenere il pi\u00f9 possibile il ri-addestramento delle forze armate argentine, venne scelto il Mauser 71. Come gli altri Mauser dei primi tempi, la maggior parte di queste armi erano costruite dall'impresa di Ludwig Loewe, che nel 1896 unendosi ad altri costruttori diede vita alla Deutsche Waffen und Munitionsfabriken.\nTutte le varianti usavano la stessa cartuccia 7,65\u00a0mm ad ogiva smussata. Molte parti erano intercambiabili, ma non alle baionette dell'89 e del 90/91; il copricanna avrebbe reso troppo largo l'anello della baionetta. Il Mauser 89 rifiutato dalla Germania nel 1884 fu invece adottato dalle unit\u00e0 di seconda schiera di Norvegia, Danimarca, Paesi Bassi e Belgio.\nNel modello 92 fu introdotta un'unghia estrattrice non rotante. Alcune varianti di questo modello parteciparono ai concorsi per fucile tenutisi quell'anno nello U.S. Army; alla fine per\u00f2 fu scelto il fucile norvegese Krag-J\u00f8rgensen (quest'ultimo peraltro dimostr\u00f2 la sua inferiorit\u00e0 sul campo in un confronto diretto proprio con il Mauser: nella Guerra ispano-americana).\nM93 spagnolo.\nIl Mauser modello 93 \u00e8 un fucile bolt-action comunemente chiamato \"Mauser spagnolo\", bench\u00e9 il modello fosse stato adottato da altri Paesi in altri calibri, soprattutto dall'Impero ottomano. L'M93 introdusse come soluzione ordinaria un corto caricatore a colonna sfalsata, che contiene cinque proiettili calibro 7 \u00d7 57 mm Mauser senza fumo a filo con la parte inferiore del fucile, che possono essere ricaricati rapidamente spingendo una \"striscia di proiettili\" (clip) dalla parte superiore dell'otturatore aperto. Aveva ancora solo due alette di chiusura.\nFucile svedese M1894.\nL'esercito svedese fu dotato del modello 94. L'analogo modello 95 fu venduto a Messico, Cile, Uruguay, Cina, Persia e gli stati sudafricani del Transvaal e Orange (boeri). Una caratteristica di sicurezza offerta dal modello 1895 era una spalla bassa al retro del castello, subito dietro la base dell'appiglio di manovra (dell'otturatore), che potesse trattenere l'otturatore nell'improbabile caso che le alette anteriori di blocco si spezzassero per un eccesso di pressione. I Mauser sudafricani furono molto efficaci contro i britannici nella Seconda guerra anglo-boera; erano letali a grande distanza, e ci\u00f2 costrinse i britannici a progettare per conto proprio un fucile e una cartuccia ad alta velocit\u00e0 ispirati al Mauser stesso. Questi rari fucili e carabine Mauser \u2014 specie il modello 1895 \u2014 possono essere facilmente identificati dalle lettere \"OVS\" (\"Oranje-Vrijstaat\" [in olandese: \"Stato libero Orange\"]) o segnate sull'anello del castello dell'arma e la cassa direttamente pi\u00f9 in basso, o altrimenti inciso sul lato destro del calcio. Il britannico Pattern 1914 Enfield\ncon un'aletta stile-Mauser avrebbe potuto sostituire il Lee-Enfield, ma le esigenze della Prima guerra mondiale lo impedirono. Il Lee-Enfield continu\u00f2 a svolgere il suo servizio finch\u00e9 \u2014 terminata la Seconda guerra mondiale \u2014 non lasci\u00f2 il posto al semiautomatico L1A1. I tedeschi avevano affrontato il fucile USA M1917 Enfield nella Prima guerra mondiale, che era un fucile Pattern 14 adattato a sparare la cartuccia USA .30-06 del fucile americano M1903.\nMauser cileno modello 1895.\nIl Mauser modello 1895 adottato come \"Fusil Mauser Chileno Mo 1895\" adottato dall'Ej\u00e9rcito de Chile, \u00e8 un fucile bolt-action con caricatore che usa la cartuccia 7 \u00d7 57 mm Mauser. \u00c8 la prima importante modifica al Mauser modello 1893 ed era prodotto dalla Deutsche Waffen und Munitionsfabriken, nota come DWM, e dalla Ludwig Loewe durante il periodo 1895\u20131900.\nModello 1896.\nIl 3 novembre 1893 il regno di Svezia-Norvegia adott\u00f2 la cartuccia 6,5 \u00d7 55 mm. Di conseguenza gli svedesi camerarono le loro nuove armi d'ordinanza, la carabina m/94 e il fucile m/96, in tale calibro. L'azione del fucile venne costruita relativamente immutata dal 1896 al 1944, e i modelli carabina m/94, fucile m/96, fucile corto m/38, e precisione m/41 sono noti ai collezionisti come \"Mauser svedesi\". Sono ancora ricercati dagli appassionati di fucili ex-ordinanza e dai cacciatori. La produzione iniziale delle armi era in Germania presso Waffenfabrik Mauser, e una parte residuale veniva fabbricata su licenza dalla fabbrica di Stato svedese Bofors Carl Gustav. Il fucile corto m/38 veniva prodotto dalla Husqvarna Vapenfabrik; altri m/38 derivavano da fucili modello 96 modificati.\n\"Acciaio svedese\" \u00e8 un'espressione per indicare l'acciaio usato dalla Mauser tedesca, e poi dagli impianti costruttivi svedesi, per fare i fucili m/96. Il minerale di ferro svedese contiene le percentuali corrette di oligoelementi per produrre una buona lega di acciaio. Pertanto, pur non avendo la struttura industriale necessaria per produrre in massa acciaio e ferro, l'industria metallurgica svedese svilupp\u00f2 un mercato di nicchia per speciali leghe di acciaio ad alta resistenza contenente nichel, rame e vanadio. Gli acciai svedesi si federo notare per la loro robustezza e per la resistenza alla corrosione ed erano particolarmente adatti per l'uso nella fabbricazione di utensili, lame e armi da fuoco. Quando la Mauser ottenne l'appalto per realizzare la produzione iniziale di Mauser svedesi in Germania a causa dei ritardi nelle consegne, la Svezia impose che nel processo costruttivo si adoperasse acciaio svedese. L'ufficio armamenti svedese continu\u00f2 a richiedere la stessa lega di acciaio nei Mauser fabbricati in Svezia fino a che furono completate le azioni (di scatto) dell'm/38 nel 1944.\nModello 1898.\nNel 1898 l'esercito tedesco compr\u00f2 un progetto Mauser, il modello 98, che conteneva migliorie introdotte con modelli precedenti. L'arma in origine era camerata per la \"Patrone 88\" e fu adottata ufficialmente come \"Gew. 98\" il 5 aprile di quell'anno. Questo rimane di gran lunga il maggior successo commerciale della Mauser, del resto favorito dallo scoppio di due guerre mondiali che ovviamente richiedevano enormi tirature di fucili.\nTra i mutamenti di rilievo rispetto ai modelli Mauser precedenti, sono una migliore ventilazione dei gas esausti dalla cassa, migliori tecniche siderurgiche, e \u2014 per garantire ulteriore forza e sicurezza \u2014 un anello del castello pi\u00f9 grande (35,8\u00a0mm) rispetto al bolt-action da \"anello piccolo\" delle precedenti versioni: anello del castello da 33\u00a0mm. La Mauser aggiunse una terza aletta \"di sicurezza\" sul corpo dell'otturatore per proteggere il tiratore nel caso che una o pi\u00f9 delle alette anteriori di blocco fossero andate in avaria.\nNel 1903 fu introdotta la cartuccia migliorata 7,92 \u00d7 57 mm Mauser \"S Patrone\" \"spitzer\" (con l'ogiva appuntita). La Mauser era estranea allo sviluppo di questa cartuccia. La \"S Patrone\" garantiva i miglioramenti in termini di precisione e di durata della canna che le forze armate tedesche stavano cercando e fu in reazione all'adozione da parte della Francia di una cartuccia appuntita a coda rastremata, che offriva migliori prestazioni di balistica esterna. Il diametro della cartuccia fu aumentato da 8,08\u00a0mm a 8,2\u00a0mm. I proiettili \"spitzer\" presentano un minore coefficiente di resistenza aerodinamica (Cd) pertanto perdono velocit\u00e0 pi\u00f9 lentamente e riducono la deriva provocata dal vento laterale, sostanzialmente migliorando la gittata utile della cartuccia.\nLa maggior parte dei vecchi modelli 98 e molti modelli 88 furono modificati prima della Grande Guerra perch\u00e9 utilizzassero la nuova cartuccia, che le forze armate tedesche chiamavano \"7,9 mm\" o \"S Patrone\". I modelli 88 modificati si possono riconoscere per una \"S\" sul castello. Per la possibilit\u00e0 che la pressione risultasse eccessiva in una canna sottodimensionata, non era sicuro usare il proiettile \"spitzer\" su armi non modificate, specie sui fucili modello 88.\nPaul Mauser mor\u00ec il 29 maggio 1914, quando la Prima guerra mondiale non era ancora iniziata (sarebbe scoppiata in agosto di quell'anno). La guerra fece impennare la domanda dei fucili della societ\u00e0. Si vendettero le carabine 98, e pure una versione sperimentale che aveva un serbatoio da venti colpi (e non da cinque come quello normale). Per\u00f2 il serbatoio maggiorato non ebbe molta fortuna.\nNella Prima guerra mondiale furono introdotte ed usate alcune versioni carabina note come \"Karabiner 98\". Alcune di esse erano perfino pi\u00f9 corte della successiva K.98k. Al principio tali carabine erano distribuite solo alle truppe di cavalleria, ma nel corso della guerra andarono ad equipaggiare anche le unit\u00e0 speciali d'assalto.\nDerivati del G98.\nMolti fucili militari derivano dal progetto M98. Alcuni erano di fabbricazione tedesca presso appaltatori diversi dalla Mauser:\nIl Mauser Tankgewehr M1918 \u00e8 stato il primo fucile anticarro \u2014 il primo fucile progettato al solo scopo di distruggere bersagli corazzati. Il fucile, essenzialmente un G98 ingrandito, sparava cartucce semiflangiate 13 x 92\u00a0mm TuF (\"Tank und Flieger\", \"carri armati e aeroplani\"). Nel maggio 1918 la societ\u00e0 Mauser inizi\u00f2 a produrre in grande scala il Mauser 13\u00a0mm \"Tank Abwehr Gewehr Mod. 18\" a Oberndorf am Neckar.\nDopo il collasso dell'Impero Germanico in seguito alla Prima guerra mondiale, molti Paesi che usavano modelli Mauser scelsero di sviluppare, assemblare o modificare i propri progetti di fucile con azione tipo G-98. Tra i pi\u00f9 diffusi erano i cecoslovacchi M1922 CZ 98 e M1924 CZ e i belgi Fabrique Nationale M1924 e M1930.\nI belgi e i cechi produssero ed esportarono ampiamente i loro \"Mauser\" in vari calibri tra gli anni 1920 e gli anni 1930, prima che i loro stabilimenti fossero assorbiti dalla Germania nazista e adibiti alla fabbricazione di ricambi o fucili interi per l'esercito tedesco. A rigore, non si pu\u00f2 parlare di fucili \"Mauser\", dato che non erano progettati o prodotti dalla societ\u00e0 tedesca.\nPer approfittare dell'uso diffuso e apprezzato come cartuccia militare della cartuccia tedesca a colpo singolo 8,15 x 46\u00a0mm, fu progettato un Gewehr 98 modificato chiamato \"Wehrmannsgewehr\". Le armi chiamate cos\u00ec erano principalmente a colpo singolo; alcune avevano un pezzo di legno nello spazio riservato al serbatoio. Divennero i fucili della squadra tedesca per le Olimpiadi del 1936.\nMentre le restrizioni sulla produzione venivano sempre pi\u00f9 ignorate dai tedeschi negli anni 1930, fu sviluppato un nuovo Mauser, il Mauser Standardmodell, partendo dal Carabine 98b (della lunghezza al tempo ordinaria per un fucile). Ufficialmente era concepito per l'esportazione e per il mercato civile. Sebbene molti esemplari di questo modello fossero veramente esportati, era in realt\u00e0 principalmente inteso a servizio delle risorte forze armate tedesche. Si evolse presto nel Karabiner 98 Kurz, adottato dalla Germania nazista come fucile ordinario per la fanteria nel 1935 e impiegato operativamente sino alla fine della Seconda guerra mondiale.\nTipo A, modello B, modello K, modello-esercito C, modello Africa.\nNel primo decennio del XX secolo fu sviluppata una serie di riuscitissimi fucili caccia. Il fucile speciale tipo A era il migliore fucile per uso sportivo nei primi anni del XX secolo. Il modello B (B stava per B\u00fcchse) e il modello K erano fucili sportivi offerti in molte configurazioni. Il modello C, fatto dal 1903 al 1930, era un fucile economici creato per adattarsi a numerose cartucce da caccia. Il Mauser modello Africa, introdotto intorno al 1904 o 1905, era usato principalmente dai coloni in Africa.\nModello M e modello S.\nIl modello M fu introdotto nel 1914. Veniva offerto anche un modello S (stava per \"stutzen\" ossia corto).\nMauser M1916.\nIl Mauser M1916, o Mauser \"selbstladekarabiner\" (carabina semiautomatica), era un fucile semiautomatico con meccanismo a massa battente ritardata e alimentato da un caricatore staccabile da 25 cartucce. Il processo di sviluppo di un fucile semiautomatico cost\u00f2 un occhio a Paul Mauser poich\u00e9 un prototipo incorse in una detonazione impropria. Il meccanismo era piuttosto delicato, dato che funzionava affabilmente solo quando era completamente pulito, il che lo rendeva inadatto per l'uso di fanteria. Ma l'aviazione imperiale adott\u00f2 il fucile per i suoi equipaggi di volo nel 1915, e ancora pi\u00f9 ampiamente nel 1916. Il combattimento aereo consentiva l'ambiente pulito necessario al fucile, la cui attitudine semiautomatica era un progresso rispetto ai fucili bolt-action.\nMa il fucile aveva un altro difetto: era troppo costoso da fabbricare. L'aviazione ripieg\u00f2 sul fucile Mondrag\u00f3n svizzero, collaudato dall'esercito; bench\u00e9 meno preciso del progetto Mauser, costava circa un terzo. L'adozione generalizzata delle mitragliatrici rese poi obsoleti per l'uso aeronautico i fucili semiautomatici.\nFucile da poligono Mauser 1925 Special.\nIl fucile da poligono Mauser 1925 Special era un prodotto commerciale introdotto nel 1925 e venduto negli Stati Uniti. Era concepito per il tiro in poligono di alta precisione. La societ\u00e0 produceva nello stesso periodo anche un fucile da allenamento calibro .22.\nMauser Karabiner 98k.\nIl Karabiner 98 k (spesso abbreviato in \"K98k\" o \"Kar98k\"), adottato a met\u00e0 anno 1930, divenne il pi\u00f9 comune fucile d'ordinanza di fanteria nell'esercito tedesco durante la Seconda guerra mondiale. Il progetto si sviluppava dal Karabiner 98b, una delle carabine derivate dal modello 1898. Il K98k fu il primo adottato nel 1935 dalla Wehrmacht come fucile ordinario, e molte versioni pi\u00f9 vecchie furono accorciate e convertite al suo standard.\nFucile da cadetti Mauser KKW.\nIl fucile da cadetti Mauser KKW \u00e8 un fucile monocolpo, calibro. 22, che fu introdotto nel 1938. \u00c8 praticamente identico al Karabiner 98k. Questi fucili da cadetti venivano usati da tutte le organizzazioni tedesche militari, paramilitari e di polizia, soprattutto la Giovent\u00f9 hitleriana.\nGewehr 41.\nI fucili Gewehr 41, comunemente noti come \"G41(W)\" o \"G41(M)\", erano fucili semiautomatici usati dalla Germania nazista durante la Seconda guerra mondiale. Nel 1940 la Wehrmacht propose delle specifiche per una nuova arma a vari costruttori, e Mauser e Walther proposero prototipi assai simili. Entrambi i modelli di Gewehr 41 usavano un meccanismo conosciuto come sistema \"Bang\" (dal nome del progettista dell'M1922 Bang). In questo sistema, i gas espulsi dal proiettile venivano catturati vicino alla volata in un cono a forma di anello, che a sua volta spingeva una lunga asta a pistone che apriva la volata e ricaricava l'arma. Entrambi i modelli comprendevano anche serbatoi incorporati da 10 colpi che venivano caricati usando due stripper clip per il Karabiner 98k, utilizzando cartucce 7,92 x 57\u00a0mm Mauser. Questa soluzione rendeva la ricarica relativamente lenta. Il progetto Mauser, G41(M), fu un insuccesso poich\u00e9, come il concorrente G41(W), era afflitto da problemi di corrosione nel sistema di recupero gas. Furono prodotti solo fucili G41(M) prima che ne cessasse la produzione, e di questi furono restituiti perch\u00e9 inservibili.\nPistole.\nLa Mauser ha fabbricato anche alcuni modelli di pistole sia a tamburo (come la Mauser Zig-Zag) che semiautomatiche o automatiche, tra cui la C96 con caricatore a 10 colpi (nota soprattutto come \"broomhandle\", \"a manico di scopa\", per la forma del calcio) e dal tipico caricatore posto davanti al grilletto.\nRevolver Mauser C78 \"zig-zag\".\nLa Mauser C78 \u201czig zag\u201d (cos\u00ec chiamata per la forma delle scanalature praticate sul tamburo) era una rivoltella costruita dalla Mauser verso la fine del XIX secolo. Fu il primo progetto di pistola di Paul Mauser. Aveva la particolarit\u00e0 che l\u2019intero blocco canna-tamburo poteva ruotare all\u2019indietro sopra il percussore, permettendo rapide operazioni di ricarica, se confrontata con soluzioni di revolver pi\u00f9 datate.\nPistola C1896.\nLa Mauser si espanse nella progettazione di pistole nel 1896, producendo la C96, popolarmente nota come \"manico di scopa\", concepita dai fratelli Fidel, Friedrich, e Josef Feederle (spesso erroneamente indicati come \"Federle\").\nTutte le versioni usavano fondine che si trasformavano in calci smontabili per sparare appoggiando l'arma alla spalla (in tal modo, si otteneva una sorta di carabina). Tra il 1896 e gli ultimi anni 1930 furono costruite pi\u00f9 di un milione di C96.\nPistole tascabili Mauser 1910 e 1914.\nLa Mauser modello 1910 era una pistola semiautomatica camerata in .25 ACP (6,35\u00a0mm). Fu introdotta nel 1910; un modello aggiornato camerati in .32 ACP (7,65\u00a0mm), la Mauser modello 1914 comparve nel 1914. La maggior parte di esse fu usata dalla Wehrmacht e dalla Kriegsmarine. Erano vendute anche al mercato civile.\nPistola tascabile Mauser modello 1934.\nEra una piccola pistola tascabile camerata in .32 ACP (7,65\u00a0mm) e sviluppata dal precedente modello 1910/1914. La Mauser modello 1934 \u00e8 pressoch\u00e9 identica alla 1914, salvo che nell'impugnatura, il cui dorso \u00e8 pi\u00f9 curvo. Fu impiegata dalla Kriegsmarine, ma venduta pure al mercato civile.\nMauser HSc.\nLa Mauser HSc era una semiautomatica introdotta negli anni 1940. Era un progetto di compatta azione singola a massa battente in .32 ACP. La produzione si svolse dal 1940 alla fine della Seconda guerra mondiale, e poi tra gli anni 1960 e i primi 1970. I modelli del dopoguerra erano disponibili pure in .380 ACP (9\u00a0mm corto).\nDopo il 1940.\nNel 1940 la Mauser fu invitata a partecipare ad una gara per equipaggiare l'esercito tedesco di un fucile semiautomatico, il Gewehr 41. Le specifiche del progetto imponevano vincoli poco pratici, quali il divieto di fori nella canna per estrarre i gas dal meccanismo di azione, e questo port\u00f2 alla creazione di meccanismi che si dimostrarono inaffidabili. Furono presentati due progetti, e la versione Mauser, il G41(M), fall\u00ec miseramente nelle prove. Fu abbandonato dopo un breve periodo produttivo. Il progetto risultante non ebbe un vero successo finch\u00e9 non si pass\u00f2 ad un sistema semplificato di sottrazione di gas con il Gewehr 43. Nella Seconda guerra mondiale la fabbrica Mauser di Oberndorf fu oggetto di bombardamenti strategici alleati, che uccisero 26 lavoratori e distrussero l'impianto produttivo della societ\u00e0. Le forze francesi entrarono ad Oberndorf (che in seguito occuparono per qualche tempo) il 20 aprile 1945 quando le autorit\u00e0 cittadine si arresero senza opporre resistenza; in quell'occasione non vi fu spargimento di sangue.\nDopo la guerra in Europa, la fabbrica fu brevemente riportata in esercizio per produrre armi per le forze armate francesi che in quel momento erano sotto-equipaggiate e in cattive condizioni. L'impianto fu smantellato dalle forze occupanti nel quadro delle indennit\u00e0 di guerra, la maggior parte degli edifici di produzione (circa il 60% complessivo) fu demolita e i documenti distrutti per ordine del comandante locale dell'esercito francese. Per alcuni anni la Mauser Werke fabbric\u00f2 strumenti di misura di precisione e attrezzi, come i micrometri. Edmund Heckler, Theodor Koch, e Alex Seidel, gi\u00e0 tecnici Mauser, salvarono quel che poterono e fondarono la Heckler &amp; Koch, che da quella volta \u00e8 divenuta il principale costruttore tedesco di armi leggere. La Mauser continu\u00f2 a fabbricare fucili da caccia o per uso sportivo. Nel 1994 divenne una controllata della Rheinmetall, costruttrice di autocannoni come il Mauser BK-27 ed altre munizioni fino al 2004, quando fu incorporata nella Rheinmetall Waffe Munition GmbH. Nel 1999 la branca che costruiva fucili da caccia, difesa e sport fu separata dalla Rheinmetall.\nMunizionamento Mauser.\nPeter Mauser progett\u00f2 le cartucce per fucile 7,65 x 53 mm Mauser (1889) e 7 x 57 mm Mauser (1892). Queste cartucce erano usate nei fucili militari Mauser ed erano progetti di cartucce \"d'ordinanza\" dalle alte prestazioni se confrontate con le coeve concorrenti a polvere infume quali 8 mm Lebel (1885), 8 \u00d7 50 mm R Mannlicher (1890) e .303 British (1891).\nArmi Mauser dopo la Seconda guerra mondiale.\nLa Mauser fu ricostituita formalmente negli anni 1950.\nAnni 1960.\nFu acquistato un progetto di fucile di Walter Gehmann, ed entr\u00f2 in produzione nel 1965 come modello 66. Venivano offerte anche alcune pistole, come la Mauser USc.\n1990\u20132004.\nNel 1995 la divisione armi della Mauser fu acquistata dalla Rheinmetall Berlin AG; la cessione fu completata nel 1996 e la societ\u00e0 prende il nome di Mauser-Werke Oberndorf Waffensysteme GmbH. Lo stesso anno la Rheinmetall Berlin AG venne ribattezzata Rheinmetall AG.\nNel 1999 parte della Mauser fu ceduta alla Schweizerische Industrie Gesellschaft (SIG) (non pi\u00f9 nel settore delle armi). Questa divenne Mauser Jagdwaffen GmbH. La divisione posseduta da Rheinmetall fu chiamata Mauser-Werke Oberndorf Waffensysteme GmbH.\nNel 2000 la Mauser Jagdwaffen GmbH fu venduta a Luke &amp; Ortmeier Group nell'ambito di un disimpegno di SIG da tutti i suoi affari di armi ma rimane un'attivit\u00e0.\nNel 2004 prese vita la Rheinmetall Waffen Munition GmbH dalla fusione di Rheinmetall W &amp; M GmbH, Mauser-Werke Oberndorf Waffensysteme GmbH, Buck Neue Technologien GmbH, Pyrotechnik Silberh\u00fctte GmbH e la pirotecnica Hanns-J\u00fcrgen Diederichs GmbH &amp; Co. KG.\nAutoveicoli.\nNel 1920 l'azienda acquisisce la Einspurauto di Gustav Winkler, migliorandone la progettazione e costruzione, partecipando successivamente alla Berliner Automobil-Ausstellung del 1921 con il modello \"Mauser Einspurauto 2/6 PS\".\nEra una automobile a due ruote, anteriore e posteriore, e due ruotini di supporto, che durante l'equilibrio del movimento venivano retratti. Il motore era monocilindrico di 496\u00a0cm\u00b3, poi di 510\u00a0cm\u00b3 e potenza 6\u00a0HP. La produzione in serie inizi\u00f2 nel 1923 e si concluse nel 1925, solo un esemplare fu costruito nel 1927. Vi furono due modelli, uno da 6/24\u00a0HP Typ M\u00a06 dal 1923 al 1926, e successivamente il 6/24\u00a0HP Typ M\u00a07 dal 1926 al 1927. Qui venne installato un motore quattro cilindri da 1.568\u00a0cm\u00b3 e 24 HP di potenza con trasmissione cardanica sulle ruote posteriori. Nel 1927 la produzione fin\u00ec. La marca Winkler con il modello \"Winkler Einspurauto\" venne chiusa nel 1929.\nUtensili e strumenti di misura.\nMauser inizi\u00f2 nel 1920 a produrre utensili e strumenti di misura. Questi prodotti furono anche marchiati \"Scherr-Tumico\" per il mercato statunitense. Mauser deposit\u00f2 dal 1922 al 1996 circa 200 brevetti."}
{"id": "95562", "revid": "767487", "url": "https://it.wikipedia.org/wiki?curid=95562", "title": "Yang Zhenming", "text": "Fin da giovane et\u00e0 segu\u00ec suo padre Yang Chengfu nello studio del taijiquan. All'et\u00e0 di 14 anni aveva compreso l'energia del taijiquan ed era estremamente competente nelle tecniche della sciabola, della spada e della lancia ed era divenuto l'assistente di suo padre. Yang Shouzhong all'et\u00e0 di 19 anni and\u00f2 nella provincia di Anhui e pi\u00f9 tardi insegn\u00f2 Taiji in Nanchino. Dopo viaggi\u00f2 con suo padre, attraversando le province di Zhejiang, Fujian e Guangdong. Dopo la morte di Yang Chengfu, Yang Shouzhong si stabil\u00ec in Canton per insegnare.\nNel 1949 si spost\u00f2 a Hong Kong e apr\u00ec una scuola di arti marziali, dove insegnava. In Hong Kong, Macao e in altri paesi dell'Asia sud-orientale ci sono molti suoi allievi. Yang Shouzhong prese il libro scritto da suo padre prima della morte, \"Tutti i principi e le applicazioni del taijiquan\" e ne fece varie riedizioni. Fece anche immagini di Yang Chengfu e pubblic\u00f2 il libro illustrato \"Applicazioni a due e variazioni sul taijiquan\", che poi fu disponibile in tutto il mondo. Nel 1985 mor\u00ec, lasciando le sue tre figlie a Hong Kong a portare avanti la sua causa e continuare a insegnare taijiquan stile Yang e tre discepoli, Ip Tai Tak, Chu Jing Soon (Boston), Chu King Hung (Londra), con il quale fond\u00f2 la Itcca - International Tai Chi Chuan Association."}
{"id": "95563", "revid": "1363832", "url": "https://it.wikipedia.org/wiki?curid=95563", "title": "Yang Zhenji", "text": "Cominci\u00f2 a studiare con suo padre Yang Chengfu e suo fratello maggiore Yang Zhenming all'et\u00e0 di 6 anni. Alla fine degli anni '40 cominci\u00f2 a insegnare taijiquan stile Yang, da Canton a Pechino, Tianjin, Guangxi e Handan.\nYang Zhenji \u00e8 stato presidente della Associazione Wushu di Handan e ora \u00e8 membro del comitato dell'Associazione Wushu di Hebei e presidente della Associazione Wushu di Handan. Ha scritto \"Il taijiquan di Yang Chengfu\"."}
{"id": "95564", "revid": "124123", "url": "https://it.wikipedia.org/wiki?curid=95564", "title": "Luigi Ceriani", "text": "La retroanalisi scacchistica.\nLuigi Ceriani \u00e8 universalmente riconosciuto quale uno dei maggiori compositori e cultori della analisi retrograda.\nI suoi due libri dedicati all'argomento, \"32 personaggi e un autore\" (1955) e \"La genesi delle posizioni\" (1961), sono ancor oggi indispensabili agli studiosi di tale filone della problemistica.\nCeriani collabor\u00f2 alle pi\u00f9 famose riviste specializzate del campo, quali la tedesca \u201cdie Schwalbe\u201d , l'inglese \u201cFairy Chess Review\u201d e le italiane \u201cSinfonie Scacchistiche\u201d e l'\u201cItalia Scacchistica\u201d; di quest'ultima, fu redattore della sezione problema dal 1927 al 1929.\nCollabor\u00f2 a pi\u00f9 riprese con Karl Fabel, un altro dei padri indiscussi della retroanalisi (insieme a Thomas Rayner Dawson, Nenad Petrovi\u0107 e altri).\nI problemi.\nCompose pi\u00f9 di 700 lavori, nella maggioranza retroanalisi, 44 dei quali vennero premiati. I suoi problemi sono generalmente molto difficili da risolvere e la semplice lettura della soluzione non \u00e8 un compito facile per i non addetti ai lavori.\nNell'esempio 1 (1955 \"32 personaggi e un autore\"), l'enunciato del problema chiede al solutore di ricostruire quali siano state tutte le mosse dei pedoni bianchi.\nSoluzione: \u00e8 chiaro che l'ultima mossa \u00e8 stata del nero che ha dato scacco muovendo il Cavallo\nda f7 (non ci sono altre case possibili) in h8. Prima di questa mossa il bianco non sembra avere mosse possibili,\na meno che il Cavallo nero non abbia catturato qualcosa in h8; qualcosa che non pu\u00f2 che essere una Torre.\nInfatti un Cavallo o un Alfiere non avrebbero ultime mosse, e nemmeno la Donna bianca \ndato che non pu\u00f2 arrivare da h7 dove avrebbe dato scacco al Re nero g8. Torre quindi e ultima mossa bianca Th7-h8.\nRaggiungiamo la posizione a sinistra.\nLa Torre bianca in h7 \u00e8 chiaramente un pezzo promosso (non pu\u00f2 essere arrivata dentro la gabbia costituita dai Pedoni h6, g7, e7 e dall'Alfiere f8) e cio\u00e8 il pedone a2. Questo ha quindi mosso sempre catturando da a2 per arrivare in g8 e promuovere a Torre. Consideriamo a questo punto che il bianco ha avuto la Torre catturata in h8, i due Alfieri catturati in c1 e f1 (case da cui non possono essere usciti per la presenza dei pedoni b2, d2, e2, g2) \"ergo\" i pedoni neri non hanno effettuato catture e devono essere stati catturati sulla colonna originale. Le mosse del pedone a2 sono quindi:\nIncidentalmente si \u00e8 anche dimostrato che il pedone a7 del nero (che non \u00e8 stato catturato dal bianco), ha promosso a Torre in a1. Nel diagramma \u00e8 una delle Torri h4 o f5, ma non \u00e8 possibile stabilire quale.\nStile.\nI libri di Ceriani presentano un'ortografia inusuale per l'italiano moderno. Ceriani seguiva (ancora negli anni '50 e '60) una riforma ortografica dei primi del XX secolo che prevedeva l'uso di \u00f2, \u00e0i, \u00e0 nel verbo avere invece di ho, hai, ha. Riforma che \u00e8 oggi completamente dimenticata e che rende \"particolare\" la lettura dei suoi libri."}
{"id": "95567", "revid": "339392", "url": "https://it.wikipedia.org/wiki?curid=95567", "title": "Bavarese meridionale", "text": ""}
{"id": "95570", "revid": "8911", "url": "https://it.wikipedia.org/wiki?curid=95570", "title": "Sine qua non", "text": ""}
{"id": "95572", "revid": "2226062", "url": "https://it.wikipedia.org/wiki?curid=95572", "title": "Mauser Gewehr 98", "text": "Il Modell 98 \u00e8 stato un fucile a otturatore girevole-scorrevole progettato nel 1898 dalla Mauser. Acquistato dall'esercito tedesco, entr\u00f2 in servizio col nome di Gewehr 98.\nCaratteristiche.\nFu un fucile che diede una svolta decisiva in quanto introdusse il sistema di azione Mauser adottato, prima o poi, dalla maggior parte degli eserciti. Le principali innovazioni sono il terzo tenone montato sull'otturatore e la modalit\u00e0 di armamento: infatti il percussore viene armato totalmente all'apertura dell'otturatore e non alla chiusura di quest'ultimo.\nA differenza dei precedenti modelli, aveva la ricarica in una posizione decisamente pi\u00f9 maneggevole, usando una piastrina che veniva poi spinta via dopo averne fatto scorrere col pollice i colpi verso il basso fin nel caricatore fisso dell'arma, integrale col meccanismo. I modelli precedenti ne avevano uno simile ma sporgente sotto la cassa come nello Steyr-Mannlicher M1895 austriaco, nel Mosin-Nagant russo, o nel Carcano Mod. 91 italiano: venivano caricati con una piastrina di maggiori dimensioni che rimaneva fissa nel serbatoio per essere espulsa dal basso esploso l'ultimo colpo. Il Mauser invece poteva essere anche caricato senza piastrina, con cartucce sciolte: ad eccezione del Mosin-Nagant, le altre armi senza piastrina non funzionavano. Nel 1905 vennero adottati i proiettili Spitzer con calibro 7.92x57mm, il che gli conferiva maggiore gittata e tensione della traiettoria, aumentando ad un tempo la velocit\u00e0 alla bocca fino a quasi 900\u00a0m/s al posto dei 640 della vecchia munizione del 1888 a proiettile cilindrosferico pi\u00f9 pesante. Cambiava anche la forma del punto di raccordo fra camera di scoppio e canna a causa della diversa forma della pallottola. Il bossolo rimaneva lo stesso, aumentava la carica di lancio data anche da una diversa polvere.\nIl Gew 98 \u00e8 senz'altro il pi\u00f9 apprezzato e diffuso fucile di questo tipo mai prodotto; quasi tutti i paesi del mondo hanno impiegato almeno una delle sue numerosissime varianti. Una delle prime fu quella con la maniglia d'armamento piegata verso il basso destinata alle truppe cicliste. Anche i congegni di mira furono ritoccati per portare la regolazione standard da combattimento da 400 a 150\u00a0m; il disco metallico posto sul lato sinistro del calcio per l'impressione di marchi di reparto fu sostituito da un altro, forato, che serviva per lo smontaggio del percussore. Verso la fine della prima guerra mondiale fu realizzato il cosiddetto Modello 18 dotato di un coperchio scorrevole in lamiera sull'otturatore e di caricatori asportabili da 5, 10 e 25 colpi. Anche il Modello 98/17 era fornito di coperchio e aveva inoltre un fermo di forma squadrata sull'elevatore che impediva di chiudere l'otturatore sul serbatoio vuoto nella foga dell'azione; il 98/17 aveva l'alzo tarato a partire da 100\u00a0m. Del fucile Modello 98 fu anche realizzata una versione da addestramento in calibro .22 Long Rifle che era munita di un tubo di riduzione inserito nella canna; alcuni Gew 98 sono dotati di alzo a tangente.\nVarianti.\nCarabina Modello 1898.\nNella sua versione originale quest'arma non sembra aver goduto di una grande diffusione; a differenza del fucile dello stesso modello essa \u00e8 piuttosto rara e le foto delle truppe tedesche scattate durante la grande guerra raramente le raffigurano armate con questa carabina. Quest'arma \u00e8 fornita di calciatura lunga fino alla canna, ma si distingue da analoghe carabine Mauser per avere gli ultimi 15 centimetri della cassa di uno spessore molto pi\u00f9 ridotto; fascette, attacco per la baionetta e alzo sono simili a quelli del fucile.\nCarabina Modello 1898a.\nConobbe una diffusione enormemente superiore rispetto a quella del modello precedente; fu impiegata, sia pur limitatamente, anche nella Seconda guerra mondiale. La Kar 98a fu fabbricata in quantitativi enormi tra il 1904 e il 1918; c'\u00e8 chi sostiene che i tedeschi furono influenzati nella realizzazione di quest'arma dall'apparizione di carabine britanniche e americane di caratteristiche analoghe. In ogni caso la Kar 98a fu molto apprezzata dalle truppe tedesche, soprattutto per le sue dimensioni contenute (1100 mm); con essa furono introdotte nella serie 98 l'alzo a tangente ed il nuovo munizionamento con palla \"S\". Il lungo gancio per il fascio d'armi sporgente dalla fascetta superiore, le alette di protezione del mirino e il guardamano prolungato rendono quest'arma facilmente riconoscibile tra gli altri Mauser impiegati dalla Germania; la Kar 98a serv\u00ec da modello per la carabina polacca del 1898.\nCarabina Modello 1898b.\nMalgrado la denominazione si tratta di un fucile. Quest'arma infatti \u00e8 lunga quanto il Gew 98, ma ha la manetta d'armamento piegata in basso e l'alzo a tangente del Kar 98a.\nModelli esteri.\nI Mauser argentini.\nL'Argentina ha utilizzato notevoli quantitativi di Mauser in calibro 7,65. Il Modello 1909 \u00e8 una versione leggermente modificata del Mauser 98.Esistono quattro versioni del Modello 1909: la versione da cavalleria con calciatura fino alla bocca, che pu\u00f2 essere o non fornita di attacco per la baionetta. La versione per il Genio \u00e8 fornita di una calciatura di tipo usuale ed ha un blocchetto di innesto della baionetta che sporge dalla fascetta posta all'estremit\u00e0 della cassa, come sul 98 tedesco. La versione cosiddetta \"da montagna\" \u00e8 del tutto simile a quella del Genio se si esclude l'attacco della baionetta che sporge in avanti e al di sotto della fascetta. Molte di queste carabine sono state trasformate in armi sportive.\nI Mauser cecoslovacchi.\nNel 1924 la Ceskoslovenske Zbrojovka Brno -ZB- intraprese la produzione di fucili Mauser per le forze armate e per l'esportazione; l'industria cecoslovacca, in concorrenza con la FN belga, si impadron\u00ec di buona parte del mercato mondiale dei fucili militari. Tutti i Mauser prodotti dalla ZB impiegavano il meccanismo K98 e furono realizzati nei seguenti modelli: fucili Modello 98/22 e Modello 98/29; carabina Modello 12/33 e fucile Modello 24. Il 98/22 differisce dal 98/29 principalmente per l'impiego di alette di protezione montate su quest'ultimo; il 98/22 fu impiegato fra l'altro dalla Turchia. Oltre alla Cecoslovacchia il fucile Modello 24 fu adottato da Guatemala, Jugoslavia e Cina; quest'arma fu chiamata Modello 24 (t) dai tedeschi che ne fecero un uso massiccio. All'inizio della Seconda guerra mondiale, nel settembre 1939, 11 divisioni tedesche erano equipaggiate con questa e altre armi cecoslovacche. La Romania produsse il Modello 24 su licenza, ma dopo la guerra fu sostituito da fucili Mosin-Nagant. La Cecoslovacchia adott\u00f2 anche la carabina Modello 16/33 che aveva il ponte posteriore della culatta di diametro minore, cos\u00ec come il fucile Modello 33. Quest'arma rimase in produzione durante tutta la guerra e, con piccole modifiche, fu assegnata ai paracadutisti ed alle truppe da montagna tedesche con la denominazione di Modello 33/40. Alcuni di questi fucili avevano un calcio pieghevole. Nel corso del conflitto i fucili Modello 24 furono sottoposti a ripetute modifiche cosicch\u00e9 gli ultimi prodotti erano in sostanza dei Kar 98k; questi fucili, marcati 24 (t), differiscono dal modello standard per avere un calcio in lamiera imbutita, una piastra di smontaggio del percussore sul calcio ed una scanalatura di fissaggio della cinghia, anch'essa sul calcio. Gli ultimi Mauser fabbricati dalla ZB avevano un ponticello in lamiera sovradimensionato, un foro di smontaggio del percussore nel calcio, scanalatura per la cinghia, fascette in lamiera stampata di tipo tedesco e fori di sfiato dei gas sull'otturatore modificati. Quest'arma fu prodotta fin verso il 1950 e fu venduta a Israele e Pakistan, mentre l'Iran ne ottenne la licenza di produzione. Si tratta dell'ultimo 98 prodotto in serie.\nI Mauser messicani.\nNel 1902, il Messico adott\u00f2 il Mauser modello 1902, con meccanismo del modello 98 tedesco e in calibro 7mm. Nel 1912 il Messico acquist\u00f2 un altro Mauser da 7mm, il modello 1912, simile al modello 98, ma con un alzo a quadrante e copricanna pi\u00f9 lungo.\nI Mauser polacchi.\nPoco dopo la Prima guerra mondiale, ebbe inizio presso l'arsenale di Varsavia la produzione di fucili Mauser, denominati ufficialmente Karabin wz. 98 (abbreviato in Kb wz. 98). Venne anche elaborata una versione locale, la Kb wz. 98a, in calibro 7,92\u00a0mm \u00e8 quasi identica al Kar98a tedesco. La carabina pari calibro Kbk wz. 29 \u00e8 invece una variante del Modello 24 cecoslovacco da cui differisce per la posizione delle magliette e del mirino. Dopo la Seconda guerra mondiale, tutti i Mauser furono sostituiti da fucili Mosin Nagant.\nIl Mauser portoghese.\nIl Portogallo produceva il Mauser-Vergueiro Modello 904, simile al Mauser 98.Questi fucili venivano costruiti dalla fabbrica di armi tedesca DWM ed erano camerati per il 6,5x58\u00a0mm portoghese. Intorno al 1930 alcune di queste armi furono convertite in calibro 7,92\u00a0mm. L'arma fu sostituita dal Mauser M937 (la copia del Kar98k) e da fucili Lee-Enfield.\nNel 1939 gli esemplari rimasti del modello 1904 vennero riconvertiti al nuovo munizionamento, creando cos\u00ec la variante 1904/39. A questa conversione, eseguita dall'arsenale di Bra\u00e7o de Prata, vennero sottoposti 40.000 esemplari del fucile che rimasero in servizio fino al 1960, in dotazione per lo pi\u00f9 alle milizie stanziate nelle colonia d'Asia e d'Africa. La modifica del calibro port\u00f2 anche all'adozione di una nuova rampa dell'alzo.\nIl Mauser spagnolo.\nNel 1916 la Spagna adott\u00f2 una sorta di carabina derivata dal Modello 98 detta Fucile corto Modello 1916, in calibro 7mm Mauser. Fu prodotta in grandi quantitativi durante la Guerra civile spagnola. Molti di questi fucili sono stati trasformati in calibro 7,62 Cetme (e non 7,62 x 51 mm Nato: la Spagna avrebbe aderito alla Alleanza Atlantica solo nel 1982) per motivi di unificazione col nuovo fucile automatico CETME; probabilmente queste armi modificate fanno ancora parte della riserva.\nI Mauser turchi.\nIl fucile turco Modello 1903 calibro 7,65\u00a0mm \u00e8 simile al tedesco Modello 98, a parte l'alzo, il copricanna, la fascetta superiore, il bottone d'armamento pi\u00f9 lungo, il percussore e la modifica all'arresto dell'otturatore. Esisteva anche una versione carabina Modello 1905. Durante la Prima guerra mondiale i tedeschi rifornirono i turchi di grandi quantit\u00e0 di Mauser calibro 7,92\u00a0mm. Dopo la guerra i turchi adottarono i fucili cecoslovacchi Modello 24 e convertirono tutte le armi pi\u00f9 vecchie dal 7,65 al 7,92\u00a0mm.\nI Mauser ungheresi.\nIn Ungheria, durante la seconda guerra mondiale, venne prodotto il Gewehr 1898/40 Danuvia modificando il Mod. 35 per equipaggiare le truppe tedesche. Realizzato dalla Femaru Fegyver es Gepgyar (FEG) di Budapest, il fucile in origine, molto pi\u00f9 simile ai Mannlicher M1895 olandesi e rumeni che non al Mauser originale, ebbe alcune modifiche tra cui la scatola serbatoio apribile, la manetta dell'otturatore piegata (con il pomolo trasformato in una semisfera per non dovere modificare i legni sacrificandone la robustezza), i diversi supporti per le cinghie e un nuovo supporto della baionetta. Tale arma sfruttava le munizioni calibro 8x57IS. La produzione avvenne tra il 1941 ed il 1944."}
{"id": "95577", "revid": "1318658", "url": "https://it.wikipedia.org/wiki?curid=95577", "title": "Difesa est-indiana", "text": "La difesa est-indiana, detta anche difesa indiana di re, \u00e8 una delle pi\u00f9 comuni aperture degli scacchi adottabili dal Nero in risposta alla mossa del bianco codice_1, caratterizzata dalle mosse iniziali:\nLo scopo principale della difesa \u00e8 cercare di chiudere il centro per contrattaccare sul lato di re, mentre il bianco solitamente attaccher\u00e0 sul lato di donna. L'esperienza dice che questa difesa d\u00e0 maggiori possibilit\u00e0 al bianco, ma questo accade anche in altre aperture, dato che il fatto di muovere per primo lascia sempre al bianco, a gioco corretto, un certo vantaggio.\nCome nelle altre difese indiane, come la difesa Gr\u00fcnfeld, la difesa ovest-indiana e la difesa nimzo-indiana, il Nero permette in un primo momento al Bianco di occupare il centro, per poi cercare di scardinarlo tramite le spinte di rottura...e5 oppure...c5, supportate dall'azione dell'alfiere in fianchetto.\nTra i primi ad adottare questo impianto vi furono Frederick Yates e Richard R\u00e9ti. Le diedero notevoli contributi diversi giocatori della scuola sovietica, tra cui David Bronstein, Isaak Boleslavs'kyj e Juchym Heller . Nel suo celebre libro \"Neuhausen-Zurigo 1953\", Bron\u0161tejn ha scritto:\nQuesta apertura, dagli svolgimenti spesso molto complessi sia dal punto di vista strategico che tattico, \u00e8 stata una delle armi principali nelle mani di molti campioni, tra cui Michail Tal', Bobby Fischer e Garri Kasparov.\nVarianti principali.\nLe varianti principali prevedono che il nero giochi codice_19, che pu\u00f2 essere preceduta da codice_20. Un errore sarebbe codice_21, per via di codice_22, con attacco sul cavallo f6 e sul pedone c7."}
{"id": "95578", "revid": "729019", "url": "https://it.wikipedia.org/wiki?curid=95578", "title": "Velivolo", "text": "Un velivolo \u00e8 un particolare mezzo di trasporto aeromobile pi\u00f9 pesante dell'aria, capace di volare utilizzando una componente della forza aerodinamica, detta portanza, generata grazie al moto relativo dell'aria lungo la superficie chiamata ala. Il termine \"velivolo\" \u00e8 stato coniato da Gabriele D'Annunzio che per primo lo utilizz\u00f2 nel romanzo \"Forse che s\u00ec forse che no\": \nDescrizione.\nTecnicamente un velivolo pu\u00f2 quindi essere definito, all'interno della classe degli aeromobili, come un'aerodina a sostentazione aerodinamica con organo sostentante (o superficie alare) fisso e sistema di propulsione propria.\nDal punto di vista della classificazione in base agli organi sostentatori, raramente viene fatto rientrare nella definizione di velivolo anche l'aliante, che \u00e8 un'aerodina a superficie alare fissa, ma priva di capacit\u00e0 autonoma di propulsione, ci\u00f2 \u00e8 confermato dal punto di vista normativo dove vengano considerati velivoli solo l'aeroplano, l'idrovolante e l'anfibio.\nPer questo motivo, gli elicotteri non sono a rigore dei velivoli, ma appartengono a un'altra categoria di aerodine: gli aerogiri. Non sono velivoli anche gli ornitotteri ad ala battente, quindi non fissa, e i deltaplani, che adottano l'ala Rogallo che \u00e8 autogonfiante.\nLa portanza \u00e8 creata dalla deviazione del flusso aerodinamico che comporta una differenza di pressione tra il ventre ed il dorso dell'ala e dipende principalmente dal quadrato della velocit\u00e0, dall'angolo di inclinazione rispetto alla direzione del moto (angolo d'attacco), dalla densit\u00e0 dell'aria e dalla superficie dell'ala.\nIn volo orizzontale rettilineo uniforme la portanza \u00e8 uguale e contraria alla forza peso.\nIn generale i velivoli sono anche equipaggiati con comandi di volo primari e secondari atti a modificare la forma delle superfici di controllo al fine di creare momenti beccheggio, rollio, e/o imbardata, utili per definire un preciso assetto dell'aeromobile al fine di eseguire le rotte e le manovre pianificate in precedenza all'inizio della missione.\nClassi di velivoli.\nAeroplani.\nUn aeroplano, o nella sua forma contratta aereo, \u00e8 un'aerodina ad ala fissa che viene propulsa dalla spinta di uno o pi\u00f9 motori a reazione o uno o pi\u00f9 motori a combustione interna che mettono in rotazione eliche. Gli aeroplani sono realizzati in un'ampia variet\u00e0 di grandezze, forme e configurazioni alari. Tra le varie possibilit\u00e0 di impiego degli aeroplani sono comprese l'uso ricreativo, il trasporto di merci e persone, l'impiego militare e la ricerca scientifica.\nIdrovolanti.\nUn idrovolante \u00e8 un'aerodina ad ala fissa in grado di decollare ed atterrare (ammarare) sull'acqua. Vengono realizzati con diverse soluzioni costruttive tra le quali le principali sono gli idrovolanti a galleggianti detti talvolta \"scarponi\" e gli idrovolanti a scafo centrale. Nel tempo si sono succeduti svariati progetti di velivoli con altre configurazioni pensate per operare sulle superfici liquide, ma non hanno superato lo stato di progetto o sono state realizzate in numero limitatissimo di esemplari.\nAnfibi.\nUn aereo anfibio \u00e8 un aeroplano dotato di una fusoliera a tenuta d'acqua. In questo modo pu\u00f2 operare sulle superfici liquide, ma a differenza degli idrovolanti, \u00e8 dotato di carrello d'atterraggio, fisso o retrattile, integrato nella struttura dello scafo centrale. In questo modo un aereo anfibio \u00e8 in grado di operare anche sugli aeroporti basati a terra. Normalmente i pi\u00f9 grandi velivoli in grado di operare sull'acqua sono stati realizzati come aerei anfibi."}
{"id": "95579", "revid": "729019", "url": "https://it.wikipedia.org/wiki?curid=95579", "title": "Mesentere", "text": "In anatomia umana, il mesentere (o mesenterio) \u00e8 un organo che, a partire dalla parete addominale posteriore, si connette all'intestino mesenteriale (digiuno ed ileo).\nDescrizione.\nL'inserzione sulla parete addominale posteriore avviene secondo una linea obliqua, che parte dalla flessura duodeno-digiunale (che divide il duodeno dal resto dell'intestino tenue), per poi piegare obliquamente in basso e a destra, raggiungendo la fossa iliaca destra. Tale inserzione prende il nome di radice.\nDurante il suo decorso il mesentere passa davanti alla terza e alla quarta porzione del duodeno (porzione orizzontale), ai grossi vasi addominali (aorta addominale e vena cava inferiore), all'uretere e al muscolo grande psoas destri.\nCome tutti i mesi o ligamenti peritoneali, il mesentere \u00e8 formato dall'accollamento di due foglietti (o lamine) mesenteriali: uno destro (che guarda in alto e a destra) e uno sinistro (che guarda in basso e a sinistra), nei quali passano i vasi sanguigni, linfatici e i nervi propri dell'intestino mesenteriale.\nIn corrispondenza dell'attacco all'intestino i due foglietti si separano, andando a costituire le lamine viscerali che accoglieranno il digiuno e l'ileo (che pertanto sono organi intraperitoneali).\nOrigine embrionale.\nIl mesentere \u00e8 presente gi\u00e0 nella vita embrionale: durante la quarta settimana di sviluppo il ripiegamento dell'embrione provoca un accollamento di mesoderma splancnico che andr\u00e0 a costituire il mesentere dorsale, il quale terr\u00e0 sospeso nella cavit\u00e0 celomatica interna (che diventer\u00e0 cavit\u00e0 celomatica, pleurica o pericardica) l'intestino primitivo.\nDurante la formazione delle gonadi, le cellule germinali primordiali (ovogoni o spermatogoni, a seconda) migreranno dal sacco vitellino alle creste genitali passando attraverso il mesentere dorsale.\nMesenteriolo.\nIl mesenteriolo \u00e8 una piega del peritoneo che collega l'appendice ciecale all'intestino cieco e al mesentere."}
{"id": "95581", "revid": "767487", "url": "https://it.wikipedia.org/wiki?curid=95581", "title": "Lingua unserdeutsch", "text": "La lingua unserdeutsch (\"nostro tedesco\") o creolo tedesco di Rabaul, \u00e8 una lingua creola basata sul tedesco parlata in Papua Nuova Guinea e nel nord-est dell'Australia.\nDistribuzione geografica.\nL'unserdeutsch oggi \u00e8 la lingua madre di circa 100 persone, 15 delle quali risiedono in Nuova Britannia; le altre sono sparse nel resto della Papua Nuova Guinea e nel Queensland sud-orientale.\nOggigiorno la maggior parte delle persone che parlano l'unserdeutsch sono bilingui e parlano come seconda lingua il tedesco, l'inglese o il tok pisin.\nStoria.\nL'unserdeutsch si svilupp\u00f2 nella penisola di Gazelle, nella Nuova Britannia orientale, tra la fine del XIX secolo e l'inizio del XX secolo, durante la colonizzazione tedesca, tra studenti di razza mista, figli di immigrati tedeschi e donne del luogo, cresciuti in collegio in un ambiente germanofono."}
{"id": "95583", "revid": "2103091", "url": "https://it.wikipedia.org/wiki?curid=95583", "title": "Emanuele Filiberto di Savoia", "text": "Biografia.\nInfanzia.\nEmanuele Filiberto era stato destinato alla carriera ecclesiastica quale figlio cadetto ma, alla morte del fratello Ludovico (1536), in previsione della successione venne indirizzato allo studio delle lettere e delle armi. Il ducato che eredit\u00f2 alla morte del padre nel 1553 era il campo di battaglia delle lotte tra francesi e spagnoli e proprio in quell'anno venne occupato dalle truppe di Enrico II re di Francia.\nCarriera al Servizio degli Imperiali e situazione piemontese.\nVenne iniziato giovanissimo alla vita politica e militare, infatti nel 1543 entr\u00f2 al servizio dello zio Carlo V Imperatore del Sacro Romano Impero, gi\u00e0 in precedenza diventato Carlo I come re di Spagna e Carlo II come duca di Borgogna. Era uno zio acquisito e cugino, avendo egli sposato Isabella del Portogallo, quindi cugina di primo grado e sorella di sua madre Beatrice. Emanuele Filiberto, con l'obiettivo di recuperare le proprie terre, prese parte alle vittoriose battaglie imperiali di Ingolstadt (1546) e di M\u00fchlberg (1547) dove, sotto il comando di Maurizio di Sassonia, esegu\u00ec gli ordini con tale precisione e rapidit\u00e0 da contribuire in maniera decisiva alla vittoria finale. Successivamente si rec\u00f2 in Spagna stringendo amicizia con il cugino di secondo grado Filippo II e partecipando alla difesa di Barcellona contro un attacco marittimo francese nel 1551. Prest\u00f2 servizio anche con Ferrante I Gonzaga nella guerriglia tra imperiali e francesi in Piemonte, quindi torn\u00f2 nuovamente da Carlo V guidando l'esercito imperiale, come comandante supremo, alla presa di Metz e di Bra (1552).\nLa situazione militare in Piemonte era ormai molto grave. Da un lato l'occupazione francese del paese, divenuto nel 1536 una provincia del Regno, si era rivelata assai intelligente: sia il primo governatore Guillaume Du Bellay, l'illuminato amico di Rabelais, sia Charles de Coss\u00e9 di Brissac, governatore e comandante militare negli anni cinquanta, avevano proibito saccheggi e ruberie, alleggerito il carico fiscale, favorito il commercio con la Francia, aiutato con elargizioni in viveri ed elemosine la popolazione pi\u00f9 povera. Spesso gli abitanti dei luoghi sottoposti al governo ducale, o meglio imperiale, emigravano per porsi sotto la protezione francese. Lo stesso Emanuele Filiberto fu costretto a riconoscere l'abilit\u00e0 di tale politica, soprattutto in confronto con quella, assai pi\u00f9 dura e costosa, del governo imperiale. Alla notizia della morte del padre il principe aveva nominato Ren\u00e9 de Challant luogotenente generale del Ducato e capo del Consiglio ducale. Le armi sabaude ormai tenevano soltanto Vercelli, Asti, Ceva, Fossano, Cuneo, Nizza, Ivrea e la Valle d'Aosta. Questi erano possedimenti isolati o lontani fra loro, la cui difesa dipendeva pi\u00f9 dall'impegno e dal valore dei singoli comandanti che dalle truppe imperiali, poco propense a offensive militari e abituatesi a una guerra difensiva. Per poco, nell'autunno del 1553, cadde la stessa Vercelli, occupata sia pure per soli due giorni da un colpo di mano del Brissac: difesa e soccorsa da Asti, la citt\u00e0 venne rioccupata, ma nel frattempo i francesi presero prigioniero lo stesso Ren\u00e9 de Challant e altri condottieri sabaudi.\nEmanuele Filiberto, preoccupato per la possibilit\u00e0 che i francesi potessero occupare o invadere la Valle d'Aosta grazie a Challant, invi\u00f2 in Piemonte Andrea Provana di Leiny con l'incarico di assicurare la difesa della valle e riorganizzare il potere ducale nei territori ancora sabaudi. E in effetti la visita del Leiny e soprattutto le poche somme di denaro che riusc\u00ec a procurarsi si rivelarono provvidenziali per la sicurezza della valle, cos\u00ec come il viaggio che fece nelle altre citt\u00e0 piemontesi e soprattutto a Nizza, di cui riorganizz\u00f2 accuratamente le difese. La situazione militare tuttavia non miglior\u00f2 certamente: l'abile Brissac riusc\u00ec a prendere Santhi\u00e0 e poi la stessa Alessandria. Nell'Italia settentrionale, il duca d'Alba si rivel\u00f2 pessimo comandante in campo e crudele saccheggiatore in campagna, provocando le ire e le ritorsioni dei francesi e la disperazione degli abitanti. Fortuna volle che il duca d'Alba fosse nominato l'anno seguente (1555) vicer\u00e9 di Napoli: al suo posto in Lombardia vennero inviati il cardinale Cristoforo Madruzzo, vescovo di Trento, da anni molto legato a Emanuele Filiberto, per il governo civile e il marchese di Pescara Francesco Ferdinando d'Avalos per il comando militare. Nel 1553 Emanuele Filiberto fu nominato luogotenente generale e comandante supremo dell'esercito imperiale nelle Fiandre.\nCarriera al Servizio degli Spagnoli e Trionfo di San Quintino.\nNel 1556 ebbe da Filippo II la carica di governatore dei Paesi Bassi spagnoli. Provvide a riorganizzare l'esercito, imponendo una ferrea disciplina, e nel 1557, alla ripresa delle ostilit\u00e0, dopo l'effimera tregua di Vaucelles, inflisse alle truppe francesi guidate da Anne de Montmorency e da Gaspard de Coligny la decisiva sconfitta di San Quintino. Nonostante la grande vittoria, che segn\u00f2 la completa distruzione dell'esercito francese, Filippo II non approfitt\u00f2 a pieno del risultato rifiutandosi di marciare su Parigi.\nLa conduzione della guerra da parte di Emanuele Filiberto si distinse per un approccio molto innovativo. Il Savoia propugnava una guerra di movimento in cui il proprio esercito doveva andare a cercare di impegnare il nemico in battaglia con l'obiettivo di distruggerlo senza perdere tempo ad assediare le fortezze avversarie. Ribad\u00ec cos\u00ec il principio, ripreso successivamente da Clausewitz, che l'obbiettivo della guerra non doveva essere una serie di battaglie logoranti e dispersive, ma la disfatta del nemico da ottenere con qualunque mezzo. Massimo risultato poteva essere l'occupazione della capitale avversaria. Risultava cos\u00ec un anticipatore della dottrina militare di et\u00e0 napoleonica.\nPace di Cateau-Cambr\u00e9sis.\nLa successiva pace di Cateau-Cambr\u00e9sis (1559) premi\u00f2 Emanuele Filiberto.\nLa parte del trattato concernente il ducato di Savoia non era molto chiara in quanto si stabiliva la restituzione di tutti i domini della Savoia e del Piemonte nelle mani del Duca ma restavano occupate temporaneamente dal re di Francia le piazze di Torino, Chivasso, Villanova d'Asti, Chieri e Pinerolo; al territorio ginevrino veniva riconosciuta l'indipendenza. I francesi avevano inoltre la facolt\u00e0 di smantellare le fortificazioni in loro possesso all'atto della restituzione; parallelamente, il re di Spagna si teneva Asti e Vercelli fino a che il re di Francia non avesse restituito le suddette piazze.\nIl duca giurava neutralit\u00e0 assoluta in caso di guerra tra Francia e Spagna e sanciva questo impegno con la promessa di sposare Margherita di Francia sorella del re francese. Questa clausola, riguardante il matrimonio di Emanuele Filiberto, nascondeva un calcolo politico ben preciso: essendo Margherita pi\u00f9 vecchia del fidanzato di quattro anni, vi era una forte probabilit\u00e0 che la coppia non riuscisse a concepire un erede. In tal caso, alla morte di Emanuele Filiberto, essendo egli l'unico erede diretto superstite della Casa Savoia, le terre del Ducato sarebbero tornate sotto l'influenza della Francia tramite Giacomo di Savoia, duca del ramo collaterale di Savoia-Nemours, quindi cugino di Emanuele Filiberto ma legato strettamente a Parigi. Questo per\u00f2 non si verific\u00f2 poich\u00e9 dai due coniugi nacque il futuro duca Carlo Emanuele.\nLa cerimonia del matrimonio ebbe luogo in circostanze tragiche: fu celebrata frettolosamente e senza grande pompa il giorno stesso in cui mor\u00ec il re Enrico II, fratello di Margherita, che era stato ferito durante un torneo indetto per festeggiare le nozze della figlia Elisabetta; Enrico infatti aveva insistito perch\u00e9 si celebrasse anche il matrimonio della sorella, temendo che il duca Emanuele Filiberto si ritirasse dall'accordo.\nUn'altra clausola dell'accordo stabiliva che il re avrebbe pagato una dote di sessantamila scudi per una ragazza, Maria, che Emanuele Filiberto aveva avuto nel 1556, frutto dei suoi amori piemontesi con una certa Laura Crevola.\nEmanuele Filiberto, in contraddizione con quanto scritto nel trattato di Cateau-Cambr\u00e9sis, sigl\u00f2 l'accordo segreto di Grunendal che stabiliva che in caso di guerra tra Francia e Spagna, egli si sarebbe schierato accanto a quest'ultima.\nAl governo del Ducato restaurato.\nSituazione del ducato al momento della restituzione.\nIncamminatosi verso i suoi domini Emanuele Filiberto sost\u00f2 a Nizza fino al settembre del 1560. Mentre si trovava in citt\u00e0 fu raggiunto dalla consorte costretta ad attardarsi a Lione per malattia. Ricevette anche le delegazioni piemontesi, e in particolare quella della citt\u00e0 di Torino, in quel momento ancora in mano francese, a cui rispose che non avrebbe messo piede in citt\u00e0 fino a che i francesi non fossero andati via. A inizio di giugno del 1560 guid\u00f2 una spedizione di trecento uomini contro un gruppo di pirati turchi guidati da Uluc Al\u00ec Pasci\u00e0. La spedizione venne sconfitta e molti furono fatti prigionieri, poi liberati dietro riscatto, e lo stesso Savoia corse il rischio di essere catturato.\nIl ritorno in Piemonte avvenne in condizioni ancora estremamente difficili. Occorre considerare come il Piemonte del 1560 fosse praticamente tagliato e diviso dal marchesato del Monferrato da un lato e da quello di Saluzzo dall'altro. L'accesso verso la preziosa contea di Nizza era controllato dalla contea di Tenda, feudo imperiale tenuto da un ramo cadetto dei Savoia legato alla Francia. Torino, Chieri, Pinerolo, Chivasso e Villanova d'Asti erano guardate da truppe francesi, Asti, Vercelli e Santhi\u00e0 da truppe spagnole. Verso Ginevra i Cantoni di Berna e Friburgo continuavano a occupare i territori presi nel 1536: il Vaud, il Gex, il Chiablese e il basso Vallese con Romont.\nAll'interno un paese duramente stremato per i pesanti costi della guerra, con un'economia in larga parte solo agricola, una societ\u00e0 ancora divisa fra partigiani francesi o spagnoli, una popolazione fortemente legata al precedente governo francese, dimostratosi assai pi\u00f9 moderato e illuminato di quello sabaudo, mentre sempre pi\u00f9 acuto era diventato il problema religioso, sia per l'influenza ginevrina e francese (Delfinato e Linguadoca) sia per la questione valdese, riaccesasi nelle valli del Pellice e del Chisone.\nLa pacificazione all'interno dello Stato fu il primo compito del duca. A Nizza, e poi durante il suo primo viaggio nella regione, fu largo di riconoscimenti verso le citt\u00e0 e i sudditi pi\u00f9 fedeli. A Nizza volle lasciare le bandiere conquistate a San Quintino, verso Cuneo fu largo di concessioni e privilegi, mentre alle cariche di corte e di governo chiam\u00f2 gli esponenti degli uffici e di quella nobilt\u00e0 feudale che gi\u00e0 avevano servito nel paese o fuori.\nDiscorso a parte meritano le piazzeforti in mano ai francesi, i quali, cavillando su quanto veniva affermato nella pace di Cateau-Cambr\u00e9sis facevano ostruzionismo nella restituzione di quei territori al dominio del Duca. Nonostante il sostegno di Margherita e di Caterina de Medici, reggente di Francia in nome del figlio, la restituzione delle piazze occupate andava a rilento. Nel novembre del 1561 si decise in Francia di esaminare la questione dello stato sabaudo in un congresso a Lione ed Emanuele Filiberto provvide a inviarvi un delegazione formata da giuristi del calibro di Pietrino Belli, Cassiano Dal Pozzo, primo presidente del Senato torinese, e Girolamo della Rovere, poi arcivescovo di Torino. Tuttavia, anche in questa occasione, nel quadro di una strategia di attesa per vedere se Margherita fosse o no in grado di concepire un erede, i francesi non concessero nulla, cosa che non poterono pi\u00f9 fare una volta che nel gennaio 1562 nacque Carlo Emanuele, erede di Emanuele Filiberto e futuro duca. Percependo vicina la fine dell'occupazione, la truppa francese, dietro permesso del comandante Carlo de Brissac, si lasci\u00f2 andare a saccheggi, estorsioni e ruberie che inimicarono alla Francia tutta la popolazione piemontese che a quel punto invoc\u00f2 il ritorno del duca. Assieme alle vecchie fortificazioni (mentre il trattato di Cateau-Cambr\u00e9sis parlava soltanto delle fortificazioni eseguite di recente) furono distrutti talvolta, come a Moncalieri, quartieri abitativi. Complice lo scoppio della guerra civile in Francia, per opera degli ugonotti, si arriv\u00f2 agli accordi di Blois, con i quali Caterina de Medici ordinava che la parte restante del ducato ancora occupato venisse restituita a Emanuele Filiberto il quale si impegnava a saldare i pagamenti degli stipendi arretrati delle truppe che occupavano il Piemonte.\nIl Savoia entr\u00f2 a Torino la prima volta il 14 dicembre del 1562 per poi celebrare la sua entrata in citt\u00e0 in gran pompa il 7 febbraio 1563 al fine di mostrare alla popolazione il piccolo erede di appena un anno. Nella citt\u00e0 il duca and\u00f2 ad alloggiare, almeno per i primi tempi, nel palazzo vescovile vicino alla cattedrale di San Giovanni, fino alla costruzione del nuovo Palazzo Reale. La corte prese alloggiamento invece a Palazzo Madama.\nNel 1574 Emanuele Filiberto riusc\u00ec anche a ottenere dal re di Francia Enrico III le citt\u00e0 di Savigliano e Pinerolo, e nel 1575 ottenne dalla Spagna Asti e Santhi\u00e0. Tent\u00f2 a lungo, senza riuscirvi, di entrare in possesso anche dei marchesati di Monferrato e di Saluzzo, il primo in potere dei Gonzaga, il secondo della Francia.\nRiorganizzazione dello Stato.\nConvinto che l'unica possibilit\u00e0 di sopravvivenza per il ducato stesse nell'unificazione politico-militare degli innumerevoli feudi che lo componevano e nell'accentramento dei poteri nella corona, Emanuele Filiberto abol\u00ec le congregazioni generali (sorta di stati provinciali che avevano a volte limitato l'autorit\u00e0 dei suoi predecessori), riform\u00f2 gli statuti municipali e feudali sopprimendo antiche autonomie e centralizz\u00f2 il controllo finanziario in un'unica corte dei conti. Affid\u00f2 la riorganizzazione e unificazione legislativa dello stato a Pietrino Belli a cui dette anche l'incarico di riorganizzare la giustizia statale.\nL'esperienza militare del Savoia e di governo acquisita nei Paesi Bassi avevano radicato in lui la ferma convinzione che solo un forte esercito, supportato una solida struttura finanziaria, gli avrebbero permesso la conservazione dello Stato. Da qui le sue cure, gi\u00e0 dai primi mesi del ritorno in Piemonte, a Nizza e poi a Vercelli, per una riforma del sistema fiscale e per la creazione di una struttura militare permanente.\nL'aumento della gabella del sale, l'introduzione delle gabelle sui consumi del vino e carne oltre a quelle sul commercio d'esportazione e di transito fecero crescere notevolmente il gettito delle imposte, dando al duca le risorse necessarie per le sue riforme. In pochi anni la tesoreria generale del Piemonte, grazie anche all'oculata gestione del duca, pot\u00e9 vantare un saldo attivo che andava a incrementare una riserva monetaria notevole. L'occupazione francese inoltre era stata caratterizzata da forti spese militari mentre l'avveduta gestione finanziaria del nuovo duca limitava molto le spese di corte e quelle militari.\nEmanuele Filiberto cerc\u00f2 con ogni mezzo di ridare impulso all'economia del ducato, prostrato dalle devastazioni e dalle occupazioni straniere: favor\u00ec lo sviluppo della canalizzazione, incoraggi\u00f2 l'immigrazione di artigiani e coloni, abol\u00ec la servit\u00f9 della gleba (tramite l'Editto di Rivoli del 25 ottobre 1561), promosse lo sviluppo delle manifatture con esenzioni e sovvenzioni, moltiplic\u00f2 gli istituti di credito e istitu\u00ec un servizio postale statale di qualit\u00e0.\nIn campo religioso Emanuele Filiberto segu\u00ec l'indirizzo della Controriforma, applicando coscienziosamente i decreti del concilio di Trento, ma non rinunci\u00f2 a difendere i diritti dello stato contro l'ingerenza della chiesa e concesse ai valdesi delle valli alpine una relativa libert\u00e0 di culto con la pace di Cavour del 1561.\nProblema dell'esercito.\nLa vera grana per\u00f2 che aveva pesato sulla sorte del ducato era stata la sua componente bellica. Gi\u00e0 nel 1517, il padre di Emanuele Filiberto, Carlo, aveva chiesto, inutilmente, agli Stati Generali piemontesi lo stanziamento delle risorse necessarie per la creazione di una milizia di diecimila uomini. Dopo il loro rifiuto si era quindi rivolto ai feudatari affinch\u00e9 ognuno di essi armasse un soldato a cavallo, cos\u00ec da poter mettere insieme una forza di settemila uomini. Anche in quel caso il tentativo era andato a vuoto. I piemontesi non amavano la guerra come si evince dai rapporti degli ambasciatori stranieri. Ancora nel 1566 l'ambasciatore veneto Corrier cos\u00ec avvertiva i dogi della Serenissima: \u00abIl duca \u00e8 padrone di popoli per lo pi\u00f9 mal disposti alle armi. Solo quelli di Mondov\u00ec e del suo distretto si dimostrano alquanto pi\u00f9 vivaci degli altri. Per\u00f2 crederei che chi volesse ricavare qualche servizio da loro nel mestiere delle armi, bisognerebbe allontanarli da casa\u00bb. Il severo giudizio sulle capacit\u00e0 militari del Piemonte, viene ripetuto anche nel 1570 dall'ambasciatore Francesco Morosini: \u00abQuesta milizia [piemontese] non \u00e8 molto atta all'esercizio delle armi, salvo che certa poca quantit\u00e0 verso Fossano e Mondov\u00ec, li quali per essere tra loro stessi in perpetua guerra riescono pi\u00f9 esperti e pronti a menare le mani\u00bb. Tuttavia \u00e8 rilevante il parere del 1573 dell'ambasciatore Lippomano: \u00abAncorch\u00e9 li uomini siano flemmatici, fuori di casa riescono buoni soldati; quanto pi\u00f9 sono obedienti e coraggiosi, tanto meno soffrono al patir fame e sete\u00bb.\nI risultati della politica statale di Emanuele furono solo parziali, ma diedero comunque al duca le risorse necessarie per la costituzione di un piccolo ma disciplinato esercito basato sulle milizie provinciali, e non pi\u00f9 sulle leve feudali o sulle truppe mercenarie.\nL'effetto propagandistico fu notevole: sia pure scettici sul valore di tali milizie tutti gli ambasciatori veneziani, francesi e spagnoli fecero a gara per rilevarne numero e consistenza. Il regolamento a stampa fu diffuso in Italia e all'estero, giungendo persino in Portogallo e ogni occasione ufficiale fu dal duca sfruttata per mettere in mostra e propagandare la milizia d'ordinanza. Nel 1566 mille uomini furono inviati all'imperatore Massimiliano in guerra contro i Turchi; l'anno seguente altri 6.000 uomini furono inviati in Francia per combattere contro gli ugonotti; nel 1574, in occasione del passaggio in Piemonte del nuovo re di Francia Enrico III, Emanuele Filiberto lo fece scortare via via da un complesso di 10.000 fanti e 2.000 cavalieri, dei quali 5.000 servirono il re di Francia all'assedio di Livron.\nUguale cura e attenzione il duca mostr\u00f2 verso il sistema di fortificazioni che difendeva i punti chiave del Ducato. A Nizza, Bourg-en-Bresse, Saint-Julien, Montm\u00e9lian furono innalzate nuove fortezze; a Mondov\u00ec e Santhi\u00e0 nuove cittadelle, cos\u00ec come a Torino. Qui il duca commission\u00f2 la costruzione di una nuova cittadella.\nUna piccola flotta sabauda, al comando dell'ammiraglio Andrea Provana di Lein\u00ec si distinse nella battaglia di Lepanto (1571).\nRafforzamento dell'elemento piemontese.\nEmanuele Filiberto, cambiando la linea politica storica dei Savoia da sempre orientati verso la Francia, impresse un rafforzamento dell'elemento piemontese nel ducato che si espresse, tra l'altro, con l'imposizione dell'italiano nella legislazione (reso ufficiale nel 1562 ma gi\u00e0 propugnato nell'Editto di Rivoli) e con il trasferimento della capitale da Chamb\u00e9ry a Torino, avvenuto il 7 febbraio 1563 e celebrato, secondo la tradizione, con la preparazione della prima tazza di cioccolata calda della storia.\nUno dei primi provvedimenti di Emanuele Filiberto, ancor prima di entrare in Torino fu di abolire l'uso del latino nei tribunali e nella burocrazia a favore del francese nei domini a ovest delle Alpi e nella Valle d'Aosta e del volgare (italiano) in quelli a est (Piemonte) e sud (contado di Nizza). Ci fu quindi una prima spinta ufficiale verso l'uso dell'italiano.\nNuova Torino.\nAll'epoca Torino contava tra i ventimila e i trentamila abitanti e nei progetti del Duca doveva divenire la nuova capitale del moderno stato sabaudo che Emanuele Filiberto andava disegnando. Occorreva dunque che la citt\u00e0 si dotasse di tutto il necessario per farne il centro del nuovo corso storico intrapreso e un modello di citt\u00e0 assolutamente all'avanguardia per l'epoca.\nIl Savoia si preoccup\u00f2 di garantirne l'ordine pubblico cittadino prima ancora di entrarvi. Innanzitutto vennero aboliti i termini di \"guelfi\" e \"ghibellini\", utilizzati in quel periodo per identificare due fazioni che si combattevano in citt\u00e0 . Il duca istitu\u00ec che tali termini fossero fuori legge e che chi continuava a definirsi tale avrebbe subito pene pecuniarie e corporali. Alcune leggi prevedevano che certi delitti, anche gravi, venissero puniti con il carcere o con la sua commutazione in una multa, avvantaggiando cos\u00ec il ceto facoltoso: Emanuele Filiberto abol\u00ec la commutazione e viet\u00f2 il porto d'armi in citt\u00e0, in particolare di quelle da fuoco, portate usualmente dai nobili e permettendone l'uso solo a guardie ed esercito.\nSotto il governo di Emanuele Filiberto la citt\u00e0 sub\u00ec numerosi mutamenti. Primo fra tutti fu la costruzione della gi\u00e0 citata cittadella. Il progetto iniziale della fortificazione fu realizzato dall'architetto urbinate Francesco Paciotto, che si sarebbe pi\u00f9 tardi reso celebre esportando (col progetto della cittadella di Anversa) nel nord Europa le tecniche fortificatorie italiane sistematizzate da architetti come Francesco di Giorgio Martini e la famiglia dei Sangallo. La posa della prima pietra avvenne nel 1564 ma i lavori, eseguiti da circa duemila uomini sotto la guida del generale Nicolis di Robilant, esperto in difese sotterranee, furono completati solo nel 1577.\nPer finanziare le iniziative economiche, soprattutto in campo agrario e minerario, del suo stato Emanuele Filiberto pens\u00f2 di fondare un \"monte\" che concedesse prestiti a un interesse inferiore al 12%, ma l'impresa non ebbe successo. Nel 1563 nacque una confraternita religiosa, la \"Compagnia di San Paolo\", che nel 1579 fond\u00f2 il monte di piet\u00e0 di Torino con la collaborazione del duca.\nAnche l'istruzione fu curata: nel 1566 lo \"Studio\" fu trasferito da Mondov\u00ec a Torino e potenziato con la chiamata di insegnanti stranieri. L'Universit\u00e0, che incominci\u00f2 a prendere una forma moderna sul modello dell'Universit\u00e0 di Bologna, si distinse dalle altre del tempo per gli ottimi stipendi elargiti agli insegnanti. Curiosamente Emanuele Filiberto era un appassionato alchimista e si dilettava a lungo, specie nelle ore notturne, con storte e alambicchi.\nIntorno alla fine del 1568 Emanuele Filiberto volle espandere le sue residenze oltre le mura nord e acquist\u00f2 da pi\u00f9 proprietari terrieri diversi chilometri di terreno boscoso in un'area compresa tra le confluenze di Dora Riparia e Stura di Lanzo nel Po, facendo sorgere il Regio Parco (distrutto dai francesi durante l'assedio del 1706) che, a quanto dicono le cronache del tempo, comprendeva viali, cascatelle, serre, gradinate, statue, aiuole, piante rare, fattorie modello con bestiame da carne e da latte e piantagioni di gelso (il duca ne vedeva il futuro utilizzo industriale per la produzione della seta). Altra residenza molto gradita dal duca nei pressi della citt\u00e0 era il Castello del Valentino.\nIl duca fu anche il fondatore del cosiddetto \"Teatro Ducale\" o \"Teatro Galleria\", un incrocio tra una biblioteca e un museo, in cui inser\u00ec libri, strumenti scientifici, dipinti, rarit\u00e0 naturalistiche e molte altri tipi di oggetti e curiosit\u00e0 varie, riservando una particolare attenzione alle antichit\u00e0. A partire dal 1572 il duca, grazie a una vasta rete di intermediari, pot\u00e9 acquisire intere raccolte di reperti antichi, in particolare da Roma e da Venezia. Dalla sede ducale del Palazzo del Vescovo, la biblioteca-museo \u00abdi tutte le scienze\u00bb, dopo essere stata molto ampliata, fu successivamente trasferita in un edificio attiguo alla chiesa di San Martiniano appositamente allestito allo scopo di \u00abconservare e mostrare\u00bb.\nNel 1578, Emanuele Filiberto trasfer\u00ec a Torino anche la Sindone.\nPolitica estera.\nPerno della sua strategia in politica estera fu l'intesa con i Cantoni svizzeri, grazie alla quale pot\u00e9 assicurarsi la loro neutralit\u00e0 in caso di guerra, il reclutamento di truppe professionali ben addestrate e trattati commerciali che assicuravano l'esportazione dei principali prodotti del paese, soprattutto quelli agricoli. Il duca aveva cominciato gi\u00e0 nel 1560 a trattare con i Cantoni cattolici firmando con essi un primo trattato a Lucerna, che garantiva la libert\u00e0 di traffico fra i due contraenti, il divieto di transito a eventuali truppe nemiche e il reclutamento di un piccolo contingente per la guardia del corpo del duca. Con Berna e Friburgo le trattative si erano articolate intorno al contenzioso sui territori ducali occupati dai due Cantoni e dalle richieste di restituzione sabaude. Nonostante la legittimit\u00e0 delle rivendicazioni Emanuele Filiberto prefer\u00ec cedere a Berna i territori a occidente, tra cui il Vaud e Losanna, recuperando invece il Genevese, il Gex e il Chiablese. La questione ginevrina fu lasciata da parte, mentre il duca assicurava la tolleranza religiosa ai riformati dei territori restituiti. Quest'ultima clausola del trattato, firmato a Losanna nel 1564, provoc\u00f2 le proteste della Santa Sede e dello stesso Filippo II, che rifiut\u00f2 a lungo di ratificare l'accordo. Solo tre anni dopo, nel 1567, in occasione della richiesta di transito fatta al duca per le truppe spagnole inviate da Milano nelle Fiandre, insieme a Pio V Filippo Il concesse la ratifica. Il duca continu\u00f2 a siglare altri accordi con Friburgo, Berna e gli altri Cantoni cattolici, ora cedendo qualche territorio, ora ottenendone indietro altri, rinnovando accordi commerciali, spesso contro l'opposizione pontificia, fino alla pace firmata a Torino nel 1577, con Friburgo e la Lega cattolica, che prevedeva, in caso di guerra, la possibilit\u00e0 per il Savoia di poter assoldare ben 12.000 fanti svizzeri impegnandosi a sua volta a fornirne 1.500 e sussidi in denaro ai Cantoni.\nCon gli Stati italiani il Savoia tenne una linea politica altrettanto accorta. Mantenne buoni rapporti con gli Estensi e i Della Rovere, mentre quelli con il duca di Mantova Guglielmo Gonzaga restarono sempre assai molto difficili per le aspirazioni sabaude alla successione del marchesato di Monferrato, dove il duca sabaudo incentiv\u00f2 le idee sovversive dei monferrini contro il governo repressivo di Guglielmo Gonzaga che cercava ferocemente di limitare l'autonomia locale del Monferrato per assoggettarla completamente alla corte di Mantova. Tra i rifugiati monferrini che si recarono alla sua corte vi fu Flaminio Paleologo, ultimo discendente della famiglia dei Paleologi. I rapporti diplomatici tra le corti di Torino e Mantova furono sempre freddi e molto diffidenti, il tutto venne scatenato dalla continua ambizione che porter\u00e0 molte generazioni di casa Savoia (fino a Vittorio Amedeo II) a pretendere anche con la forza la successione ai territori monferrini in Piemonte, presi dalla famiglia Gonzaga, che i Savoia non riuscirono mai ad accettare fino agli inizi del XVIII secolo, quando i Gonzaga caddero come sovrani di Mantova e i Savoia riuscirono a impossessarsi nel Ducato del Monferrato.\nGi\u00e0 prima del rientro in Piemonte aveva inviato una legazione permanente a Venezia, con la quale i Savoia avevano interrotto le relazioni alla fine del Quattrocento a causa delle loro rivendicazioni sul Regno di Cipro. Venezia quindi stabil\u00ec in Piemonte un'ambasciata regolare e durante il governo di Emanuele Filiberto ben sette ambasciatori si alternarono a Torino, lasciando nei loro dispacci e nelle loro relazioni una ricchissima descrizione del paese, del governo del duca e della sua personalit\u00e0. L'attenzione di Emanuele Filiberto verso Venezia fu costante e due volte fece visita alla citt\u00e0, nel 1566 e nel 1574, ottenendone il patriziato. Addirittura il Duca volle che la Repubblica facesse da madrina al battesimo del principe Carlo Emanuele nel 1567. In occasione della Lega santa, che port\u00f2 alla vittoria di Lepanto, le tre galere sabaude parteciparono alla campagna all'interno della flotta veneziana.\nNelle relazioni con la Santa Sede, Emanuele Filiberto gioc\u00f2 quasi sempre con successo la carta del pericolo protestante, avvalendosi della delicata posizione del Ducato, confinante con i Cantoni svizzeri riformati e con le province francesi pi\u00f9 dichiaratamente ugonotte come il Delfinato e la Provenza. Ci\u00f2 permise, giostrando abilmente con i diversi pontefici, soprattutto con Gregorio XIII, di ottenere numerose concessioni:\nIndubbiamente per\u00f2 l'attenzione del duca fu in questi anni assorbita pi\u00f9 dallo scenario internazionale che da quello italiano. Il mantenimento della pace tra la Spagna e la Francia fu il suo obiettivo immediato; e con gli anni la sua neutralit\u00e0 divenne forse ancor pi\u00f9 accentuata, probabilmente proprio a causa della grave situazione di debolezza della corte francese e delle guerre di religione. Pi\u00f9 volte incontr\u00f2 in Francia la regina Caterina e diversi esponenti della Lega o del partito dei Montmorency, dimostrandosi abile mediatore, ma pur sempre sostenitore dei diritti della Corona francese. Tale azione non manc\u00f2 di suscitare a Madrid numerosi sospetti, ma la ricca corrispondenza del duca con Filippo II testimonia una solidit\u00e0 di rapporti che solo la conoscenza diretta fra i due principi pu\u00f2 spiegare.\nInterpellato spesso da Madrid, direttamente o tramite i diversi governatori generali di Milano, Emanuele suggeriva dove fare nuovi arruolamenti in Italia, garantiva una via diretta per le Fiandre ai \"tercio\" della penisola, custodiva nel castello di Nizza le loro paghe per un valore di 2.000.000 di scudi d'oro e offriva la sua stessa persona al sovrano spagnolo per il comando militare della Lega santa. In quest'ultimo caso Filippo II rifiut\u00f2: voleva uno spagnolo al comando dell'impresa gloriosa e soprattutto non voleva che il Ducato, in posizione cos\u00ec delicata e in un momento grave per le guerre di religione in Francia, venisse governato da Margherita di Francia, dalle simpatie protestanti cos\u00ec apparentemente manifeste ai suoi occhi.\nNel 1574 il duca si rec\u00f2, d'intesa con la regina Caterina, a Venezia per incontrare il nuovo sovrano francese Enrico III e scortarlo poi sino a Lione. Lo scopo del duca era quello di mostrare la nuova forza militare del Ducato e persuadere il giovane re ad acconsentire alla cessione delle due ultime piazzeforti conservate dai Francesi in Piemonte, Pinerolo e Savigliano. Ma subito dopo la breve permanenza a Torino del nipote Enrico III, presso il quale indubbiamente la duchessa esercit\u00f2 tutta la sua influenza per ottenere la promessa della restituzione delle due piazze, Margherita si ammal\u00f2 gravemente. Il duca ricevette la notizia della malattia a Lione, dove aveva accompagnato con un largo seguito militare il sovrano francese e dove finalmente aveva ottenuto la tanto attesa promessa di restituzione. Al suo rientro a Torino la duchessa era gi\u00e0 morta.\nDopo il 1574 l'attenzione di Emanuele verso gli affari interni francesi si fece nettamente pi\u00f9 marcata: le province meridionali del regno erano ormai in aperta rivolta. D'altro canto sia con il maresciallo Henri de Montmorency, duca di Damville, figlio del suo antico prigioniero di San Quintino, governatore di Linguadoca, sia con il maresciallo di Bellegarde governatore di Carmagnola e quindi del marchesato di Saluzzo, egli aveva sempre avuto innumerevoli contatti. Nel 1577, dopo l'ennesimo patteggiamento con la corte, mediato dal duca, il Damville si avvicin\u00f2 alla lega dei Guisa, il Bellegarde agli ugonotti. Quest'ultimo, pur di non cedere Saluzzo al nuovo governatore reale Carlo Birago, l'occup\u00f2 militarmente, con il tacito appoggio di Emanuele Filiberto e di Filippo II. Ma nello stesso anno il Bellegarde mor\u00ec improvvisamente: pochi mesi dopo il Savoia fece occupare il marchesato dalle truppe di Ferrante Vitelli, tenendolo \"a nome del re di Francia\" e suscitando le proteste francesi e dello stesso Filippo II. Probabilmente desiderata da tempo, l'occupazione di Saluzzo fu tuttavia un'operazione assai intempestiva e mal condotta, soprattutto a livello diplomatico. L'incertezza degli avvenimenti francesi aveva reso molto scettico verso la corte di Parigi lo stesso duca e la debolezza della monarchia lo privava di una valida alternativa all'alleanza spagnola, sempre pesantemente vincolante. Cos\u00ec, incerto se intervenire direttamente negli affari francesi, magari per strappare questa o quella provincia confinante, Emanuele non riusciva neanche a decidere tra le varie proposte matrimoniali per il figlio, l'appena diciottenne Carlo Emanuele.\nTra gli anni 1578 e 1581, ottenne l'annessione diretta della Contea di Tenda.\nMorte ed eredit\u00e0.\nEmanuele Filiberto mor\u00ec di cirrosi epatica, conseguenza diretta dell'abuso di vino in cui era solito indulgere, nell'agosto 1580.\nLasci\u00f2 al suo successore una buona eredit\u00e0, consistente in uno Stato ormai saldo e avviato a svolgere un ruolo di potenza mediana e di \"ago della bilancia\" nelle vicende politico-militari europee dei secoli successivi. Venne sepolto presso la cattedrale di Torino e traslato nella Cappella della Sindone solo tre secoli dopo.\nMonumento a Emanuele Filiberto.\nLa memoria del duca \"Testa di ferro\" rimase ben viva nel ricordo dei suoi sudditi e successori: Emanuele Filiberto veniva considerato uno dei fondatori dello stato sabaudo. Per celebrarne la memoria, la citt\u00e0 di Torino affid\u00f2 a Carlo Marochetti l'incarico di realizzare una statua equestre che raffigurasse il grande condottiero. L'opera, inaugurata il 4 novembre 1838 in piazza San Carlo, \u00e8 conosciuta dai torinesi con il nome di \"Caval \u00ebd bronz\" (cavallo di bronzo) ed \u00e8 diventata, nel corso degli anni, uno dei simboli della citt\u00e0, accanto alla Mole Antonelliana.\nDiscendenza.\nDa Margherita di Francia, duchessa di Berry, Emanuele Filiberto ebbe un solo figlio:\nEmanuele Filiberto ebbe inoltre vari figli illegittimi:\nda altre:\nNella letteratura.\nEmanuele Filiberto di Savoia \u00e8 protagonista del romanzo di Alexandre Dumas \"Il paggio del duca di Savoia. Emanuele Filiberto a San Quintino\" (edizione originale \"Le Page du duc de Savoie\", pubblicato nel 1855)."}
{"id": "95584", "revid": "123302600", "url": "https://it.wikipedia.org/wiki?curid=95584", "title": "Museo paleontologico e preistorico di Sant'Anna d'Alfaedo", "text": "Il Museo paleontologico e preistorico di Sant'Anna d'Alfaedo in provincia di Verona \u00e8, come tutti i musei del sistema museale della Comunit\u00e0 montana della Lessinia, profondamente legato al proprio territorio.\nLa parte paleontologica.\n\"Paleontologico\" per i ritrovamenti di et\u00e0 cretacica nelle cave di lastame (\"laste\" nell'idioma locale), dopo l'inizio dello sfruttamento intensivo delle cave di pietra (\"preare\" sempre nell'idioma locale). Le cave sono fortemente concentrate a fianco del monte Loffa e presso la contrade \"Vezzarde\". Contengono la pietra della Lessinia anche detta pietra di Prun.\nIl museo fu costituito nel 1961 occupando una sala al pianoterra della sede comunale da Francesco Zorzi, nel 1998 ebbe una nuova sede molto spaziosa e con un progetto scientifico a cura di Lorenzo Sorbini e della Presidente della Biblioteca Comunale di Sant' Anna D'Alfaedo Geny Campostrini. Si arricch\u00ec piano piano di pezzi unici al mondo. Il pezzo pi\u00f9 importante fu dato al museo da due cavatori (Gino Cabrus\u00e0 e Riccardo Bortolotti) dopo la scoperta nella loro cava nel 1975 sul Monte Loffa. Si tratta di uno squalo, \"Cretoxyrhina mantelli\", di una lunghezza di circa 5 metri e mezzo. Dovrebbe essere il secondo squalo fossile al mondo per dimensioni. Uno squalo di circa 7 metri \u00e8 ospitato in un museo di New York.\nLo squalo \u00e8 in un ottimo stato di conservazione. Il fossile \u00e8 costituito da 155 vertebre che hanno diametri da 4,5 a 10,5 centimetri con uno spessore di 2. Oltre alle vertebre ci sono 34 denti con una lunghezza fino a 6 centimetri. Il periodo geologico di appartenenza \u00e8 del Cretaceo superiore come per quasi tutti gli altri pezzi.\nUn altro dei tre pezzi unici del museo \u00e8 una tartaruga marina (\"Protosphargis veronensis\"). Scoperta nel 1972 \u00e8 di difficile restauro. Ha una lunghezza di oltre due metri. Dopo questa grande tartaruga se ne sono ritrovate molte altre, fra le quali una di oltre 50 centimetri con un carapace quasi completo e di ottima qualit\u00e0.\nIl terzo reperto importante \u00e8 rappresentato da uno squalo (\"Ptychodus latissimus\") con centinaia fra denti e corpi vertebrali. Ha una lunghezza di 40 centimetri ed il perfetto stato di conservazione ne fa un pezzo unico al mondo. Alcuni studiosi ipotizzano che sia simile a specie viventi che vivono su fondali tropicali e che hanno un sistema di masticazione e nutrimento uguali.\nFra i pezzi minori vanno segnalati rettili marini (un grande mosasauro e cheloni), pesci, echinidi ed ammoniti.\n\u00c8 peraltro molto interessante la parte dedicata alla struttura e stratificazione delle cave, dove vengono riportati tutti i nomi dei 72 strati di pietra separati da argilla. I nomi, esclusivamente locali che nascono da un \"unicum\" irripetuto nel mondo, prendono i nomi da caratteristiche diverse, ad esempio: \"Zentil\" in base alla facilit\u00e0 nell'estrazione; \"Bianc\u00f2n\", \"Lastra grigia\", \"Loa rossa\" per la pigmentazione; \"Seciar\", \"Seciar\u00f2n\" per l'uso prevalente (seciar tradotto in italiano \u00e8 secchiaio); \"Meseta de banco\", \"Pelosa de fondo\", \"Corso ultimo\" per la loro posizione. Gli strati di lastame, nel loro totale, difficilmente superano uno spessore di 8 metri e si sono formati circa 85 milioni di anni fa.\nLa parte Preistorica.\nAnche la parte preistorica \u00e8 legata al territorio, in questo caso in comunione con Fumane, comune che a sua volta ha un museo specializzato nella frazione di \"Molina\". \u00c8 strutturato in maniera da fornire un forte supporto didattico assieme all'esposizione di pezzi della zona. I pezzi preistorici sono stati raccolti prevalentemente nella Lessinia occidentale, nella zona del monte Loffa e in altri siti del comune, nel comune di Fumane, sia dal sito del Riparo Solinas sia nella parte nord del comune e a Stallavena di Grezzana al Riparo Tagliente. \nI tempi dei reperti vanno dal Neanderthal di circa 50.000 anni fa del riparo Solinas ai castellieri reti di circa 3000 anni fa fino ad affondare nella protostoria. Si pu\u00f2 sottolineare il principale motivo della forte presenza preistorica nella zona per i periodi post Neanderthal: la presenza della selce. In Italia la selce \u00e8 presente in diverse aree, fra cui la Lessinia e il Gargano sono gli affioramenti pi\u00f9 estesi. La selce locale, attraverso una rete di scambi a media-lunga distanza fu distribuita (almeno dal Neolitico all'et\u00e0 del Bronzo) in gran parte dell'Italia settentrionale, in particolare lungo l'asta fluviale dell'Adige e fino all'Appennino emiliano. \u00d6tzi, la mummia glaciale neolitica detta \"l'uomo del Similaun\" trasportava nel suo marsupio poche selci, preziose in Alto Adige in ragione della distanza dagli affioramenti sud-alpini.\nIl pezzo forte del museo \u00e8 rappresentato dalla esposizione, per ora temporanea, dei due graffiti del riparo Solinas: lo sciamano e l'animale che potrebbe essere un felide (leone, leopardo o gatto selvatico) o un mustelide (ermellino, donnola o puzzola). Nella fauna dell'Aurignaziano di Fumane erano presenti tutte queste specie. Gli studiosi, confrontando i reperti con una statua in avorio dello stesso periodo trovata nel Vogelherd nel Giura Svevo (ed esposta nel Landesmuseum W\u00fcrttemberg), si stanno orientando verso la rappresentazione di un felide."}
{"id": "95585", "revid": "709565", "url": "https://it.wikipedia.org/wiki?curid=95585", "title": "Sandy Petersen", "text": "Biografia.\nHa frequentato Berkeley, l'Universit\u00e0 della California, laureandosi in zoologia.\n\u00c8 un grande fan di H.P. Lovecraft, nelle cui opere si imbatt\u00e9 per la prima volta trovando, nella biblioteca di suo padre, una copia edita dall'esercito durante la seconda guerra mondiale di \"The Dunwich Horror and other Weird Tales\".\nNel 1974 \"Dungeons &amp; Dragons\" lo port\u00f2 ad interessarsi del gioco di ruolo e l'unione di questi due interessi lo spinse a contattare la Chaosium per proporre un gioco di ruolo horror basato sui miti di Cthulhu. Inizialmente la Chaosium rifiut\u00f2 l'offerta, poich\u00e9 era gi\u00e0 impegnata con Kurt Lortz per lo sviluppo di un gioco di ruolo basato sui miti Cthulhu, ma quando il manoscritto proposto da Kurtz fu rifiutato la Chaosium richiam\u00f2 Petersen che divenne il principale autore di \"The Call of Cthulhu\" (1981) e fu assunto a tempo pieno. Petersen scrisse successivamente molti scenari e materiale di background per il gioco e collabor\u00f2 alla terza edizione di \"RuneQuest\", per il quale scrisse l'apprezzato supplemento \"Trollpack\", insieme a diversi altri supplementi per Glorantha.\n\u00c8 stato l'autore di diversi supplementi per \"RuneQuest\" pubblicati dalla Avalon Hill e dalla Games Workshop. Petersen fu anche coautore di \"Ghostbusters\" per la West End Games. Continua a giocare e a masterizzare giochi di ruolo e frequenta spesso le convention dove di solito propone un gioco di ruolo freeform da lui progettato.\nLavor\u00f2 per qualche tempo per la Microprose, dove nel periodo tra il 1989 e il 1992 collabor\u00f2 ai giochi \"Darklands\", \"Hyperspeed\", \"Lightspeed\", \"Sid Meier's Pirates!\" e \"Sword of the Samurai\". Ha anche collaborato in misura minore al gioco \"Civilization\".\nInteressato fondamentalmente dallo sparatutto in prima persona \"Wolfenstein 3D\", Petersen si un\u00ec alla id Software circa 10 settimane prima del rilascio nel dicembre 1993 di \"Doom\" ed in quel tempo cre\u00f2 per esso 19 livelli (dei quali 8 erano basati in parte sulle prime bozze di Tom Hall). Successivamente cre\u00f2 17 livelli per \"Doom II\", e 7 livelli per \"Quake\". Le sue influenze lovecraftiane hanno influenzato anche il design dei mostri per questi giochi.\nLasci\u00f2 la id Software per gli Ensemble Studios nel giugno 1997, dove lavor\u00f2 come progettista per diversi dei loro titoli della linea \"Age of Empires\", tra cui \"Rise of Rome\", \"Age of Empires II: The Age of Kings\" e \"Age of Empires II: The Conquerors Expansion\".\nA novembre 2011 \u00e8 stato ospite a Lucca Comics &amp; Games.\nA met\u00e0 del 2013 ha condotto con successo su Kickstarter una campagna per produrre il gioco da tavolo \"Cthulhu Wars\" in cui i giocatori rappresentano i seguaci di vari culti in lotta per il dominio del mondo, raccogliendo oltre 1.400.000 dollari"}
{"id": "95586", "revid": "86599", "url": "https://it.wikipedia.org/wiki?curid=95586", "title": "William W. Morgan", "text": "Ha lavorato presso l'osservatorio Yerkes."}
{"id": "95588", "revid": "86599", "url": "https://it.wikipedia.org/wiki?curid=95588", "title": "Henry Norris Russell Lectureship", "text": "La Henry Norris Russell Lectureship \u00e8 un particolare riconoscimento assegnato ogni anno da parte della Societ\u00e0 Astronomica Americana, come riconoscimento per una vita spesa nella ricerca scientifica in campo astronomico."}
{"id": "95595", "revid": "8559", "url": "https://it.wikipedia.org/wiki?curid=95595", "title": "William W. Morgen", "text": ""}
{"id": "95596", "revid": "86599", "url": "https://it.wikipedia.org/wiki?curid=95596", "title": "Medaglia Henry Draper", "text": "La medaglia Henry Draper (in inglese \"Henry Draper Medal\") \u00e8 un premio istituito dalla vedova di Henry Draper e consegnato sotto la supervisione dell'Accademia nazionale statunitense delle scienze per contributi nel campo dell'astrofisica."}
{"id": "95605", "revid": "124227788", "url": "https://it.wikipedia.org/wiki?curid=95605", "title": "James Henry Breasted", "text": "Biografia.\nEffettu\u00f2 i suoi studi al \"Chicago Theological Seminary\", all'universit\u00e0 Yale (MA 1891) e all'universit\u00e0 di Berlino (PhD 1894). Fu il primo cittadino americano ad ottenere un PhD in egittologia. Breasted faceva parte dell'avanguardia di archeologi e storici che estesero l'idea di \"civilt\u00e0 occidentale\" includendo tutto il Medio Oriente nelle radici culturali europee.\nNel 1894 divenne un docente dell'universit\u00e0 di Chicago e nel 1905 venne nominato professore di egittologia e di storia orientale (la prima cattedra di questo tipo istituita negli Stati Uniti d'America. Nel 1901 venne nominato direttore del museo orientale Haskell; anche se tale museo conteneva opere sia del Medio Oriente che dell'Estremo Oriente il suo interesse fu indirizzato verso l'Egitto. Inizi\u00f2 a lavorare a una compilazione di tutte le iscrizioni geroglifiche allora note, opera che venne pubblicata nel 1907 come \"Ancient Records of Egypt\" (\"Antiche testimonianze dell'Egitto\"), che rappresenta tuttora una raccolta importante di testi tradotti; come Peter A. Piccione scrisse nella ristampa del 2001, \"contiene ancora certi testi e iscrizioni che non sono pi\u00f9 stati tradotti da allora\"\nNel 1919 John D. Rockefeller vers\u00f2 dei fondi all'istituto orientale di Chicago che permisero a Breasted di intraprendere, tramite l'universit\u00e0, la prima indagine archeologica in Egitto. Breasted partecip\u00f2 alla spedizione Carter-Carnarvon, che nel 1922 scopr\u00ec nella Valle dei Re, in Egitto, la tomba di Tutankhamon (KV62), su invito dello stesso Lord Carnarvon per lo studio della parte storica connessa al ritrovamento e per la conseguente pubblicazione.\nLa scarsit\u00e0 di notizie ricavabili dalla KV62 limit\u00f2 i suoi studi e la sua opera, comunque preziosa, si indirizz\u00f2 principalmente sui molteplici cartigli impressi, all'epoca del funerale del faraone, sulla malta fresca delle porte sigillate della tomba di cui individu\u00f2 sette differenti \"modelli\".\nNel 1923 venne eletto membro dell'accademia nazionale delle scienze. Mor\u00ec nel 1935 di polmonite, mentre ritornava da un viaggio in Egitto. \u00c8 stato sepolto nel cimitero di Greenwood, Rockford, nell'Illinois. Breasted \u00e8 maggiormente conosciuto per aver coniato l'espressione \"mezzaluna fertile\" per descrivere l'area tra l'Egitto e la Mesopotamia."}
{"id": "95606", "revid": "599013", "url": "https://it.wikipedia.org/wiki?curid=95606", "title": "Sistema museale della comunit\u00e0 della Lessinia", "text": "Il sistema museale della Comunit\u00e0 montana della Lessinia (provincia di Verona) \u00e8 strutturato e coordinato su sette musei. Unico al mondo fra i sette \u00e8 quello di Bolca che vede solo un museo simile ad esso, nella cittadina di Eichst\u00e4tt in Germania. Importante \u00e8 il Paleontologico per i suoi pezzi unici."}
{"id": "95610", "revid": "633110", "url": "https://it.wikipedia.org/wiki?curid=95610", "title": "Mauser Karabiner 98k", "text": "Il Karabiner 98 kurz (spesso abbreviato in K98k, K98 o Kar98k) \u00e8 stato un fucile a otturatore girevole-scorrevole, camerato per il proiettile 7,92 \u00d7 57 mm Mauser, sviluppato e impiegato dalla Germania nazista durante il secondo conflitto mondiale. Fu l'ultimo di una lunga serie di fucili militari prodotti dalla Mauser. Sebbene fossero disponibili fucili semiautomatici e automatici, il K98k rimase in servizio per tutta la guerra, e ancora oggi \u00e8 visibile nei vari conflitti grazie alla grande quantit\u00e0 di residuati bellici ancora praticamente intatti.\nStoria.\nIl Karabiner 98k \u00e8 il risultato di anni di studi, culminate con i modelli Karabiner 98b e Mauser Standardmodell, sviluppati a loro volta a partire dal Gewehr 98. Dato che il Kar98k risultava pi\u00f9 corto del precedente Karabiner 98b (che era una carabina solo nominalmente, essendo in realt\u00e0 un Gewehr 98 con organi di mira migliorati), venne denominato Karabiner 98 kurz (ovvero corto). Come il suo predecessore, l'arma si distinse subito per la grande affidabilit\u00e0 e precisione, con una gittata efficace che variava dai 500 m (mire metalliche) fino ai 1000 m (con ottiche 8\u00d7).\nDettagli dell'arma.\nCaratteristiche tecniche.\nIl k98k era un fucile a otturatore girevole-scorrevole ad alimentazione controllata basato sul sistema Gewehr 98. Il caricatore interno poteva essere riempito tramite stripper clip da cinque colpi 7,92 \u00d7 57 mm o un colpo alla volta. La leva dell'otturatore dritta dell'M 98 fu sostituita con una curva verso il basso: tale sostituzione permetteva una pi\u00f9 rapida operazione dell'azione e la possibilit\u00e0, data la minore elevazione verticale del pezzo, di montare ottiche direttamente sopra l'arma. Tutte le armi erano dotate di una corta astina per la pulizia agganciata sotto la canna tramite l'attacco per la baionetta. Solo unendo tre astine da tre fucili era possibile ottenerne una sufficientemente lunga da pulire il fucile.\nLe parti metalliche del fucile venivano bluite, un procedimento che permette di proteggere i pezzi dall'ossidazione con uno strato di magnetite (Fe3O4, in un processo definito reazione di Schikorr). La protezione era per\u00f2 insufficiente, e solo dal 1944 fu introdotta la fosfatazione (o, in alternativa, la parkerizzazione) per avere una protezione efficace.\nVarianti tedesche.\n98AZ.\nModello sviluppato per i reparti d'artiglieria come arma di difesa in caso di contatto ravvicinato con il nemico.\nK98k \"Kriegsmodell\".\nVerso il 1944, la produzione del K98k si spost\u00f2 prevalentemente sul \"Kriegsmodell \"(ovvero \"modello da guerra\"). L'arma era semplificata, rimuovendo tutto ci\u00f2 che era ritenuto inutile tra cui attacchi per la baionetta e kit di pulizia. Esistono anche varianti che presentano solo parte degli elementi del \"Kriegsmodell \"dato che molte fabbriche non passarono mai alla produzione della nuova arma.\nVariante di precisione.\nPer i tiratori scelti venivano scelti in fabbrica esemplari particolarmente precisi, su cui veniva poi montata un'ottica. Un buon cecchino poteva colpire con un K98k un bersaglio distante fino a 1.000 m. L'ottica tedesca \"Zeiss Zielver 4\"\u00d7 (ZF 39) presentava un reticolo di compensazione per la caduta dei proiettili ad intervalli di 50 m (l'ottica spaziava dai 100 agli 800 m, altre varianti fino ai 1.000 m). Per il fucile erano disponibili anche altre ottiche di ottima fattura tra cui meritano menzione le \"Zeiss Zielsech 6\"\u00d7\" \"(ZF 42), le \"Ajack 4\u00d7\" e \"Ajack\" \"6\u00d7\", la \"Hensoldt Dialytan 4x\" e la \"Kahles Heliavier 4\u00d7\". Dato che il K98k di fabbrica non era progettato per il montaggio di ottiche, la lavorazione del castello per l'adattamento doveva essere eseguita da un artigiano molto preparato. Un'ottica che fosse stata montata troppo in basso sopra il castello non avrebbe permesso di operare n\u00e9 l'otturatore, n\u00e9 il meccanismo della sicura. Il problema veniva aggirato montando il mirino pi\u00f9 in alto o, meno frequentemente, leggermente disassato verso sinistra in modo da garantire l'operabilit\u00e0 dell'arma. Gli esemplari di precisione prodotti sono stimati in 132.000 unit\u00e0.\nK98k \"Klappschaft\" e \"Abnehmbarer Lauf\".\nVarianti sperimentali del K98k furono pensate per fornire una variante accorciata dell'arma ai paracadutisti. Infatti, bench\u00e9 gi\u00e0 carabina, il K98k era comunque troppo lungo per essere trasportato agevolmente dai paracadutisti. Tuttavia, le forze aviotrasportate tedesche non compirono altri aviosbarchi dopo l'attacco a Creta nel 1941, pertanto non vi sarebbe stata alcuna richiesta per il nuovo fucile. La Mauser di Obendorf ha sicuramente prodotto due varianti sperimentali, una con calcio pieghevole (denominata \"Klappschaft\") e una con canna smontabile (denominata \"Abnehmbarer Lauf\").\nGewehr 40k.\nIl G 40k, con la sua lunghezza totale di 1000\u00a0mm, una canna da 490\u00a0mm e un peso di 3,2\u00a0kg fu una versione sperimentale per un K98k di lunghezza ancora inferiore. La tacca di mira \u00e8 la stessa presente nella versione originale dell'arma. 82 esemplari vennero prodotti nel 1941 dalla Mauser di Oberndorf, ma la produzione non continu\u00f2 anche per il capovolgersi delle sorti della guerra.\nPunzonatura sul castello.\nI castelli dei K98k erano punzonati con un codice che indicava data e luogo di produzione. I codici generalmente erano del tipo: S/(n\u00b0)K (produzione nel 1934) oppure S/(n\u00b0)G (produzione nel 1935). Per i modelli prodotti negli anni seguenti il codice si riduceva a S/n con la data interamente stampigliata sotto. I codici numerici erano:\nQuindi, un K98k costruito dalla Mauser di Borsigwalde nel 1934 aveva stampigliato il codice \"S/243K\", mentre uno prodotto dalla Steyr-Daimler-Puch di Steyr nel 1935 aveva \"S/945G\".\nDal 1937 il prefisso \"S/ \"venne abbandonato e ai numeri vennero sostituite sigle alfabetiche che indicavano il luogo di produzione. Solo alcune fabbriche mantennero formati alfanumerici. I nuovi codici erano:\nGli esemplari con parti prodotte in fabbriche diverse sono riconoscibili per la presenza di due codici separati da una barra: ad esempio, un Mauser con parti provenienti da Steyr e Weimar avr\u00e0 il punzone \"bnz/bcd\", uno con parti provenienti da Borsigwalde e Erfurt il punzone \"ar/ax\".\nLa \"dottrina delle armi\" tedesca.\nIl K98k soffre dello stesso difetto che penalizz\u00f2 tutti i fucili prodotti attorno al 1900, ovvero la relativa complessit\u00e0 e pesantezza, dovute al fatto che simili armi erano state create in un periodo in cui la strategia militare si basava su individui specializzati nel colpire con precisione i propri bersagli a distanze relativamente elevate. Il rateo di fuoco era infatti limitato dalla (generalmente) scarsa velocit\u00e0 di azionamento dell'otturatore. Il caricatore, inoltre, aveva una capacit\u00e0 nettamente inferiore a quella del coevo inglese Lee-Enfield. Durante il Secondo conflitto mondiale si cerc\u00f2 di porre rimedio a tale svantaggio mediante la progettazione di un particolare caricatore esterno che poteva essere agganciato all'arma eliminando lo sportellino inferiore del caricatore interno, portando cos\u00ec la capacit\u00e0 dell'arma a 20 colpi (nonostante dovesse essere comunque caricato mediante le stripper clip da 5 colpi). Mentre gli americani adottarono come standard nel 1936 il fucile semiautomatico M1 Garand, i tedeschi rimasero fedeli ai loro fucili bolt-action in virt\u00f9 di quella dottrina secondo cui il potere di fuoco di una squadra dovesse risiedere nelle mitragliatrici leggere, relegando in questo modo la fanteria armata di fucile al ruolo di porta munizioni oppure al fuoco di copertura. Vi furono tentativi di introdurre fucili semiautomatici durante la guerra (esempi sono il Gewehr 41 e la sua evoluzione Gewehr 43), ma queste armi non riuscirono mai a soppiantare il K98k nel suo ruolo, come non vi riuscirono le ben pi\u00f9 evolute armi della famiglia di fucili d'assalto StG 43. Il K98k venne quindi prodotto per tutta la guerra fino alla resa del maggio 1945.\nSolo nei combattimenti ravvicinati venivano preferite le pistole mitragliatrici, soprattutto in ambienti urbani dove la portata e la potenza del proiettile giocavano ruoli marginali. Alla fine della guerra si rese evidente la necessit\u00e0 di un'arma che coniugasse le potenzialit\u00e0 dei fucili con quelle delle pistole mitragliatrici, e il nuovo fucile d'assalto StG 44 avrebbe potuto benissimo farsi strada nell'esercito tedesco, ma la sua disponibilit\u00e0 non fu mai tanto elevata da permettere una sostituzione totale dei K98k e degli MP 40 allora in servizio nella Wehrmacht.\nImpiego.\nEsportazione nel periodo inter-bellico.\nSebbene la stragrande maggioranza dei K98k fossero destinati alle forze armate tedesche, l'arma fu venduta all'estero negli anni che precedettero la Seconda guerra mondiale. In Portogallo, dove l'arma fu accolta molto positivamente, il K98k fu adottato ufficialmente con il nome di Espingarda 7,92\u00a0mm m/937 Mauser. Altri paesi di esportazione furono la Cina (il numero di esemplari spediti tra il 1935 e il 1939 \u00e8 sconosciuto) e successivamente (dopo l'occupazione del territorio cinese) l'Impero Nipponico (solo nel 1937 furono spediti oltre 20.000 esemplari). Il numero di armi esportate cal\u00f2 drasticamente con l'avvicinarsi della guerra, dato che l'intera produzione delle fabbriche tedesche era ora volta a rifornire la macchina bellica nazista.\nSeconda guerra mondiale.\nNella Seconda guerra mondiale praticamente tutti i reparti dell'esercito tedesco impiegarono il K98k. Il fucile ha quindi prestato servizio nella stragrande maggioranza dei teatri di guerra: Europa, Nord Africa, Unione Sovietica, Finlandia e Norvegia. Nonostante all'inizio del conflitto l'arma fosse alla pari con quelle schierate dagli avversari della Germania, le sue debolezze si fecero evidenti quando Stati Uniti e Russia scesero in campo con i loro nuovi fucili semiautomatici (Garand M1 e SVT-40). Eppure, il K98k rimase l'arma d'ordinanza della Wehrmacht per tutta la durata della guerra. Le forze della resistenza dell'Europa occupata facevano ovviamente frequente uso di K98k catturati. Persino l'Unione Sovietica, a causa di una cronica scarsit\u00e0 di equipaggiamento, impieg\u00f2 ingenti quantitativi di K98k abbandonati dai tedeschi in ritirata. Il fucile era sovente chiamato \"Kars\" dai tedeschi.\nLa Svezia ordin\u00f2 5.000 fucili K98k per uso anticarro, adottati con la denominazione Gev\u00e4r m/39. Tuttavia gli svedesi dovettero arrendersi all'evidenza: il potere penetrante del proiettile 7,92\u00a0mm Mauser non era sufficiente allo scopo. I fucili ordinati furono riconvertiti e ricamerati per la munizione 8 \u00d7 63\u00a0mm m/32, sviluppata appositamente per il tiro a lungo raggio con mitragliatrici leggere. Il fucile sub\u00ec modifiche estese e il caricatore interno fu riadattato per ospitare il nuovo proiettile, ben pi\u00f9 grande del 7,92\u00a0mm Mauser, ma la capacit\u00e0 pass\u00f2 da 5 colpi a 4. La denominazione pass\u00f2 a pansarv\u00e4rnsgev\u00e4r m/40. Un soppressore di fiamma fu installato per ridurre la forza del rinculo, con conseguente designazione definitiva in Gev\u00e4r m/40. L'arma si rivel\u00f2 tuttavia ben al di sotto delle aspettative e non fu mai usata in combattimento, e gli esemplari furono venduti dopo la fine della guerra.\nUso post-bellico.\nGli esemplari catturati dai sovietici.\nDurante la Seconda guerra mondiale, l'Unione Sovietica si trov\u00f2 a catturare milioni di fucili K98k. Si inizi\u00f2 cos\u00ec a rimettere in funzione le armi a cavallo tra gli anni '40 e '50, mettendo da parte i fucili per un eventuale futuro conflitto con i paesi del blocco occidentale. Questi fucili, definiti dai collezionisti Mauser RC (\"Russian capture\"), sono facilmente identificabili dalla grezza stampigliatura di una \"X\" sul lato sinistro del castello, una bluitura poco curata e parti non sempre recanti la stessa matricola. In effetti, gli arsenali sovietici non si curarono di riassemblare i vari fucili con i pezzi originali e alcune parti, come le astine per la pulizia e i coprimirino, vennero fusi per ricavare metallo da lavoro.\nMolti di questi fucili (assieme con svariati modelli di Mosin Nagant) furono in seguito spediti ai movimenti rivoluzionari comunisti delle nazioni dell'Europa Centrale e del Sudest Asiatico nella prima fase della Guerra Fredda. L'invio di armi provenienti da eccedenze militari era il metodo con cui Mosca poteva segretamente armare migliaia di combattenti senza per\u00f2 compromettere la sua posizione, e soprattutto fornendo a tali paesi armi pi\u00f9 vecchie rispetto alle nuove dotazioni (solo pi\u00f9 tardi si comincer\u00e0 a spedire carabine SKS e fucili d'assalto AK-47). Ad esempio, durante la Guerra del Vietnam, la Russia invi\u00f2 decine di stock di armi tedesche della guerra ai combattenti Vietcong e all'NVA.\nServizio nei paesi occupati dal Terzo Reich.\nNegli anni subito successivi alla Seconda guerra mondiale, diverse nazioni (da entrambe le parti della Cortina di Ferro) che erano state sotto la dominazione tedesca adottarono il K98k come arma d'ordinanza per la fanteria, anche in virt\u00f9 dell'elevato numero di armi che i tedeschi si erano lasciati dietro.\nNazioni come la Francia e la Norvegia usarono il K98k e svariate altre armi tedesche nell'immediato dopoguerra. La Francia arriv\u00f2 addirittura a produrre una propria variante del K98k, che fu impiegata per armare la Legione Straniera che combatteva nell'Indocina. La stessa arma venne impiegata, anche se per breve tempo, dalle guardie di confine della Germania Ovest.Nella Germania Ovest i K98k vennero adottati nel 1950 anche dal \"Bundesgrenzschutz\".\nI K98k in Norvegia furono ben presto soppiantati dall'americano M1, ma rimasero i servizio alla Guardia Nazionale fino agli anni '70, e per questo ruolo vennero ricamerati per sparare il proiettile .30-06 usato dal Garand. Successivamente si decise di ricamerare nuovamente l'arma in 7,62\u00a0mm NATO ma il progetto fu interrotto dopo la conversione di un migliaio di esemplari, quando la Norvegia introdusse in servizio l'AG-3 (una variante del tedesco H&amp;K G3) come rimpiazzo per M1 e K98k. Le azioni di svariati K98k vennero reimpiegate nel 1945 dalla Kongsberg V\u00e5penfabrikk per costruire fucili di precisione ad uso sia civile e militare con le denominazioni Kongsberg V\u00e5penfabrikk Skarpskyttergev\u00e6r M59 (ovvero \"fucile di precisione Kongsberg M59\") e Kongsberg V\u00e5penfabrikk Skarpskyttergev\u00e6r M67, armi che vennero usate dall'esercito norvegese fino agli anni duemila.\nIl K98k in Jugoslavia dopo la Guerra.\nA causa della mancanza di armi dopo la Seconda guerra mondiale, la casa d'armi jugoslava Zastava Arms si risolse a rimettere in funzione i K98k abbandonati dai tedeschi. I modelli che hanno subito modifiche in Jugoslavia sono facilmente identificabili, in quanto \u00e8 ben visibile la cancellatura dei punzoni nazisti, sostituiti invece dalle marche jugoslave e dalla scritta \"Preduzece 44\". Inoltre, se la rimessa in funzione dell'arma \u00e8 avvenuta dopo il 1950, la marcatura /48 fu aggiunta a fianco della designazione tedesca Mod. 98 presente sul castello. Le armi di questa categoria sono conosciute come Zastava M 98/48. Le armi della Zastava erano ancora usate durante le guerre balcaniche degli anni '90.\nDerivati post-bellici.\nMolti paesi dell'Europa continuarono la produzione di fucile basati sul K98k anche dopo la guerra. Ad esempio, la \"Fabrique Nationale de Herstal\" (FN, Belgio) e la \"\u010cesk\u00e1 Zbrojovka\" (CZ, Cecoslovacchia) produssero le proprie versioni del K98k, o addirittura assemblarono K98k grazie alle parti che i tedeschi in ritirata si erano lasciati alle spalle.\nSia la FN che la CZ usarono la variante \"Kriegsmodell\" come base per le loro repliche, con l'unica differenza l'aver reinserito l'attacco per la baionetta facendo a meno dell'astina pulisci-canna. In Cecoslovacchia, l'arma divenne nota con le denominazioni equivalenti P-18 e Pu\u0161ka vz.98N (dove \"N \"sta per \"N\u011bmeck\u00e1\", ovvero \"tedesco\"). In Romania la variante ceca divenne nota come ZB (\"Zbrojovka Brno\") e fu adottata dalla Guardia Patriottica Romena.\nDal 1950 al 1965 la jugoslava Zastava Arms produsse una copia del K98k che divenne nota come Model 1948 e presentava come caratteristiche peculiari l'adozione del sistema ad otturatore corto tipico del fucile jugoslavo M1924 e un spessore maggiore della canna dovuto al fatto che la jugoslavia non possedeva giacimenti di cromo, e dunque non poteva produrre un acciaio resistente quanto quello prodotto dalle acciaierie Krupp.\nFino al 1957, a La Coru\u00f1a, in Spagna, si \u00e8 continuato a produrre una variante del K98k, denominata M43: l'arma presentava una leva dell'otturatore dritta e una sagomatura per migliorare la presa sul legno (simile a quanto visto nei \"Reichspostgewehr\". L'arma, camerata per il proiettile 7,92 x 57\u00a0mm Mauser, rimase in servizio attivo fino alla sua sostituzione con il pi\u00f9 recente CETME, momento in cui fu denominata FR8 e venne relegata al ruolo di arma da addestramento.\nAnche diversi stati extra-europei hanno fatto uso di K98k, tra cui diversi gruppi di guerriglia, per la creazione di nuovi stati o l'instaurazione di regimi e governi. Un esempio \u00e8 Israele che ha continuato ad usare i K98k fino agli anni '70.\nProprio l'uso di K98k per la creazione (ma soprattutto l'affermazione) dello stato di Israele ha suscitato un notevole interesse nei collezionisti. Diversi gruppi ebraici in Palestina acquistarono i fucili come residuati bellici per difendere i propri insediamenti dagli attacchi arabi cos\u00ec come per portare avanti operazioni di guerriglia contro l'esercito inglese in Palestina.\nLo Haganah, che poi divenne il moderno IDF (Israel Defense Forces), fu il gruppo che acquist\u00f2 il maggior numero di K98k e altri fucili residuati del perioso bellico (da ricordare il Lee-Enfield inglese e il Mosin sovietico). Tutte le armi tedesche subirono un processo di sostituzione della punzonatura: alle marche naziste furono sostituite quelle israeliane.\nAll'avvicinarsi del conflitto arabo-israeliano, le forze ebree in Palestine cercarono di procurarsi quanti pi\u00f9 fucili possibile aggirando l'embrago imposto dalle autorit\u00e0 coloniali britanniche. Uno degli acquisti pi\u00f9 massicci fu quello concluso il 14 gennaio 1948, con un passaggio di merce per un valore di 12.280.000 $. Il governo cecoslovacco vendette 4.500 fucili P-18 a Israele, assieme ad uno stock di 50.400.000 munizioni. Pi\u00f9 tardi (dopo la fondazione di Israele nel 1948), il nuovo IDF ordin\u00f2 altri K98k, stavolta prodotti dalla FN. Tali armi presentavano il marchio della FN unito a quello della IDF.\nAlla fine degli anni '50, lo IDF convert\u00ec il calibro dei K98k tedeschi dall'originale 7,92\u00a0mm al pi\u00f9 recente 7,62\u00a0mm NATO a seguito dell'adozione del nuovo FN FAL nel 1958. I fucili convertiti presentano la stampigliatura (peraltro molto grezza) \"7,62\" sul castello. La nuova stampigliatura permetteva di distinguere facilmente i modelli convertiti da quelli che invece furono lasciati nel loro calibro originale. Alcuni esemplari furono inoltre trasformati in configurazione da cecchino dotandoli di un'apposita calciatura con poggiaguancia rialzato, accuratizzazione dello scatto e vari tipi di sistemi ottici.\nIl fucile tedesco continu\u00f2 ad essere usato da diversi reparti dello IDF fino agli anni '70 e fu molto impiegato durante la Guerra dei Sei Giorni e il conflitto arabo-israeliano del 1973. Quando il fucile fu ritirato dal servizio, i fucili ancora nei depositi israeliani furono venduti come aiuti ai paesi del Terzo Mondo negli anni '80. Gli esemplari spediti nel Terzo Mondo cominciarono lentamente a spostarsi in America, ma le loro condizioni erano decisamente meno apprezzabili di quelli venduti direttamente da Israele.\nIl Kar98k oggi.\nIl Bundeswehr utilizza ancora dei K98k per parate e spettacoli che coinvolgono l'esercito. Nel 1995, le svastiche ancora presenti sulle armi furono definitivamente rimosse, anche a seguito di proteste del partito democratico tedesco per la presenza di tale stampigliatura.\nNegli anni '90, le varianti jugoslave del K98k e i fucili M48 e M48A vennero usati al fianco di pi\u00f9 moderne armi automatiche e semiautomatiche da tutte le fazioni combattenti nelle guerre di Jugoslavia. Ci sono numerose foto scattate durante la guerra in Bosnia che mostrano combattenti e cecchini armati di Mauser jugoslavi.\nL'esercito norvegese usa tuttora i fucili di precisione V\u00e5pensmia NM149 e NM149-F1, basati entrambi sul sistema bolt-action tipico dei K98k. Oltre alle azioni M98, le altre parti delle armi sono prodotte da svariate fabbriche norvegesi.\nDal 2003, diversi K98k (assieme a Mosin Nagant, Lee-Enfield e M48 jugoslavi) sono stati impiegati contro le forze NATO dai ribelli iracheni assieme ad armi di concezioni pi\u00f9 recenti quali AK-47 e SKS. La buona gittata del proiettile 7,92 \u00d7 57\u00a0mm IS rende l'arma un'ideale variante low-cost ai pi\u00f9 moderni fucili di precisione.\nDiverse nazioni del Terzo Mondo possiedono lotti di K98k nei loro arsenali e non \u00e8 raro vedere alcune di queste armi in azione durante le operazioni di guerriglia attuali.\nUso civile.\nI K98k usati durante la guerra sono oggi molto ambiti dai collezionisti. Il fucile rimane popolare anche in virt\u00f9 del suo background storico, come anche grazie alla grande disponibilit\u00e0 di munizionamento (sia originale che di nuova fabbricazione). In particolare, sul mercato sono frequenti le armi catturate dai sovietici e riassemblate, e questi modelli sono molto ambiti a causa della loro storia piuttosto travagliata.\nLa relativa disponibilit\u00e0 di tale fucile e la possibilit\u00e0 di adattarsi a fucile da caccia ha reso il K98k un'arma molto popolare tra i tiratori civili. Quando ai cacciatori della Germania del dopoguerra fu permesso di detenere armi in piena regola, la prima fonte fu proprio il surplus bellico. Le armi civili hanno spesso subito drastiche modifiche, dall'installazione di ottiche al montaggio di calciature moderne in fibra e ergonomiche, grilletti ad alta sensibilit\u00e0 e modifiche del calibro.\nI calibri in cui \u00e8 facile trovare un K98k al momento sono 6,5 \u00d7 55\u00a0mm Swedish Mauser, 7 \u00d7 57\u00a0mm Mauser, 7 \u00d7 64\u00a0mm, .270 Winchester, .308 Winchester, .30-06 Springfield, 8 \u00d7 60\u00a0mm S, 8 \u00d7 64\u00a0mm S, 6,5 \u00d7 68\u00a0mm, 8 \u00d7 68\u00a0mm S e 9,3 \u00d7 64\u00a0mm Brenneke.\nCollegamenti esterni.\nMauser Karabiner 98k tedeschi\nMauser Karabiner 98k Israeliani\nMauser M48 Jugoslavi\nMauser Karabiner 98k (varianti civili)"}
{"id": "95611", "revid": "275436", "url": "https://it.wikipedia.org/wiki?curid=95611", "title": "Lingua vilamoviana", "text": "Il vilamoviano (in lingua originale \"Wymysi\u00f6ery\u015b\") \u00e8 una lingua appartenente al gruppo delle lingue germaniche occidentali ed \u00e8 parlata nella piccola citt\u00e0 di Wilamowice (Wymysoj in vilamoviano) vicino Bielsko-Bia\u0142a, sul confine tra Slesia e Piccola Polonia nella regione storica della Galizia. il vilamoviano \u00e8 parlato da circa 20 parlanti nativi, quasi tutti anziani; perci\u00f2 il vilamoviano \u00e8 una lingua in pericolo.\nStoria.\nIn origine, il vilamoviano sembra derivare dall'alto tedesco medio del XII secolo, con una forte influenza del basso tedesco, dell'olandese, del polacco e dell'anglosassone. Si pensa che gli abitanti di Wilamowice siano discendenti dei coloni tedeschi, olandesi e scozzesi che arrivarono in Polonia nel XIII secolo. Ad ogni modo, gli abitanti di Wilamowice hanno sempre negato qualsiasi legame con la Germania ed hanno sempre sostenuto di avere origini olandesi.\nIl vilamoviano \u00e8 stata la lingua vernacolare di Wilamowice fino al 1939\u20131945. Dopo la seconda guerra mondiale, le autorit\u00e0 comuniste locali proibirono l'uso di questa lingua. Per quanto il divieto sia caduto dopo il 1956, il vilamoviano \u00e8 stato gradualmente sostituito dal polacco, specialmente tra le generazioni pi\u00f9 giovani.\nSu proposta di Tymoteusz Kr\u00f3l, quattordicenne all'epoca dei fatti, la Biblioteca del Congresso aggiunse la lingua vilamoviana al registro delle lingue il 18 luglio del 2007. Fu anche registrata presso l'Organizzazione internazionale per la normazione, che le assegn\u00f2 il codice ISO \"wym\".\nIl vilamoviano \u00e8 la lingua in cui il poeta Florian Biesik scrisse le sue poesie durante il XIX secolo.\nAlfabeto vilamoviano.\nL'alfabeto vilamoviano, creato da J\u00f3zef Gara, consta di 34 lettere derivate dall'alfabeto latino:\nL'ortografia del vilamoviano include il digrafo \"AO\", che \u00e8 considerato una lettera distinta.\nEsempi e relazioni con altre lingue.\nAlcuni esempi di parole del vilamoviano con traduzione tedesca, olandese e inglese. Si tenga presente che in vilamoviano la lettera \u0142 ha lo stesso suono della w dell'inglese (come in polacco) e che w suona come v (come in polacco e tedesco):\nTesti d'esempio.\nIl Padre Nostro in vilamoviano:\nUna ninna nanna in vilamoviano con traduzione:\nUn breve testo con traduzione:\nL'articolo 1 della Dichiarazione universale dei diritti umani:"}
{"id": "95613", "revid": "547034", "url": "https://it.wikipedia.org/wiki?curid=95613", "title": "Greg Stafford", "text": "\u00c8 stato il creatore dell'ambientazione Glorantha, coprogettista dei giochi di ruolo \"RuneQuest\", \"Pendragon\" e \"HeroQuest\", fondatore della Chaosium e della Issaries, autore dei giochi da tavolo \"White Bear and Red Moon\" e \"Nomad Gods\" e coprogettista del videogioco \"King of Dragon Pass\". Fu sposato con Suzanne Courteau, un'altra giocatrice di giochi di ruolo incontrata ad una partita di \"Stormbringer\", ed ebbe tre figli.\nInteressato fin da giovanissimo alla mitologia (greca, norvegese, germanica), mentre studiava al college nel 1966 cominci\u00f2 a scrivere racconti basati su miti di sua propria creazione, dato che aveva ormai letto tutte le opere sull'argomento disponibili nelle librerie a cui aveva accesso. Questo fu l'inizio di Glorantha.\nIntorno al 1974 cre\u00f2 il wargame \"White Bear and Red Moon\", ambientato nel mondo di Glorantha e che riguardava la lotta di diversi popoli nell'area di Dragon Pass, ma che in essenza era il conflitto tra il Lunar Empire, il regno barbarico di Sartar e i loro alleati. Non riuscendo a trovare un editore decise di fondare una propria casa editrice: la Chaosium nel 1975.\nSuccessivamente alla pubblicazione di \"Dungeons &amp; Dragons\" decise di pubblicare un gioco di ruolo basato sull'ambientazione Glorantha, che fu pubblicato nel 1978, basato sul regolamento scritto da Steve Perrin.\nAlla fine degli anni novanta usc\u00ec dalla Chaosium portando con s\u00e9 i diritti su Glorantha e fond\u00f2 la Issaries. Utilizz\u00f2 il denaro ricavato dalla divisione dalla Chaosium per produrre, con la collaborazione di Robin Laws, un nuovo gioco di ruolo ambientato in Glorantha: Herowars ma basato su regole pi\u00f9 narrative e meno simulative. Ma per motivi economici si vide costretto a pubblicarla nel 2000, senza prima aver potuto correggere tutti gli errori. Infine nel 2003 pubblic\u00f2 \"HeroQuest\", una nuova versione di \"Hero Wars\" riveduta e corretta.\nSi interess\u00f2 anche di archeologia e di sciamanesimo."}
{"id": "95614", "revid": "1272592", "url": "https://it.wikipedia.org/wiki?curid=95614", "title": "Monumenti di Firenze", "text": "Firenze \u00e8 una delle citt\u00e0 mondiali a maggior densit\u00e0 di risorse culturali e monumenti che testimoniano la sua incredibile evoluzione storico artistica. Soltanto i musei sono pi\u00f9 di 60, altrettante le chiese degne di nota. In questa pagina \u00e8 presente una lista delle cose pi\u00f9 significative da visitare in citt\u00e0.\nPalazzi.\n\"Per i palazzi che ospitano un museo, si veda anche la sezione Musei e Gallerie.\""}
{"id": "95615", "revid": "1226", "url": "https://it.wikipedia.org/wiki?curid=95615", "title": "Endl\u00f6sung", "text": ""}
{"id": "95616", "revid": "344646", "url": "https://it.wikipedia.org/wiki?curid=95616", "title": "ClimatePrediction.net", "text": "Climateprediction.net, o CPDN, \u00e8 un progetto di calcolo distribuito partito il 12 settembre 2003 con lo scopo di sviluppare modelli climatologici su larga scala. Viene portato avanti da numerose universit\u00e0 europee tra cui l'Universit\u00e0 di Oxford in Gran Bretagna.\nSoftware.\nLa parte di calcolo \u00e8 svolta da un software che utilizza la struttura del Berkeley Open Infrastructure for Network Computing ed \u00e8 usabile solo su architettura x86 e sui sistemi operativi GNU/Linux e Microsoft Windows."}
{"id": "95617", "revid": "124671413", "url": "https://it.wikipedia.org/wiki?curid=95617", "title": "Carme LXXXV", "text": "Odi et amo (lett. \"Odio ed amo\") \u00e8 l'incipit e il titolo del carme 85 del poeta latino Catullo. \u00c8 l'epigramma pi\u00f9 noto di tutto il suo \"Liber.\"\nTesto.\nIl carme \u00e8 composto da un solo distico elegiaco: \nCome tutte le opere di poesia classica, il carme pu\u00f2 essere letto (nella convenzione scolastica moderna) in base alle regole della metrica classica.\nDi seguito \u00e8 riportata la maniera corretta di scandire ed accentare il distico elegiaco:\nIl contrasto di sentimenti che l'amore provoca (\"Ti odio e, contemporaneamente, ti amo\") \u00e8 uno dei \"t\u00f2poi\" pi\u00f9 comuni nella letteratura mondiale di ogni tempo. Un componimento simile, ma non uguale, poich\u00e9 contrapponeva non amore ed odio ma amore ed assenza d'amore, lo si ritrova in uno scritto di Anacreonte:\nLa traduzione.\nProprio per la sua fama, il carme 85 \u00e8 stato tradotto numerose volte, da autorevoli poeti e non, oltre che da importanti latinisti. La difficolt\u00e0 nella traduzione di questo carme \u00e8 comune alla traduzione anche di altri testi poetici, a causa della forte espressivit\u00e0 nella lingua latina e anche dell'importanza metrica. Proponiamo, dunque, varie traduzioni di questo carme. Rispettando il significato del carme il pi\u00f9 possibile, la traduzione \u00e8 la seguente: \"Odio ed amo. Perch\u00e9 lo faccia, mi chiedi forse./ Non lo so, ma sento che succede e mi struggo\"Traduzione invece rispettosa della metrica catulliana \u00e8 quella del Pascoli:\"L'odio e l'adoro. Perch\u00e9 ci\u00f2 faccia, se forse mi chiedi,/ io, nol so: ben so tutta pena che n'ho\"Quasimodo tenta invece di dare una traduzione pi\u00f9 letterale e moderna rispetto al Pascoli:\n\"Odio e amo. Forse chiederai come sia possibile; / non so, ma \u00e8 proprio cos\u00ec e mi tormento\"Pi\u00f9 recentemente, Francesco Della Corte ha tradotto il distico ripristinando il significato etimologico del verbo \"excrucior:\"\"Odio e amo. Forse mi chiedi come io faccia. / Non so, ma sento che questo mi accade: qui \u00e8 la mia croce\"Infine proponiamo la traduzione del bolognese Stefano Benni, il quale prova ad avvicinare il pi\u00f9 possibile il lettore al testo antico, traducendolo in una mistura tra italiano e napoletano, in rima:\n\"Odio e amo: / fusse che chiedi/ comme faccio? / nunn 'o ssaccio / ma lo faccio / e mme sent' 'nu straccio!\"\nAnalisi.\nPur essendo composto da un unico distico elegiaco, questo carme racchiude in s\u00e9 tutto il mondo interiore di Catullo. Esso esordisce con un ossimoro \"Odi et amo\" che \u00e8 forse la massima espressione del dissidio interiore del poeta: da una parte troviamo l'amore passionale per Lesbia, dall'altra l'odio profondo per i suoi continui tradimenti. Nella domanda \"quare\", domanda retorica la cui risposta \u00e8 \"nescio\", \u00e8 presente l'intero dubbio catulliano: egli non trova risposta razionale alla sua tribolazione interiore di cui non pu\u00f2 che prendere atto.\nIl sentimento amoroso fin dall'antichit\u00e0 \u00e8 considerato come contraddittoria alternanza di esaltazione e disperazione: la poetessa greca Saffo, alla quale Catullo si ispir\u00f2, lo aveva definito ossimoricamente \u03b3\u03bb\u03c5\u03ba\u03cd\u03c0\u03b9\u03ba\u03c1\u03bf\u03bd \u1f00\u03bc\u03ac\u03c7\u03b1\u03bd\u03bf\u03bd \u1f44\u03c1\u03c0\u03b5\u03c4\u03bf\u03bd, \"\"dolceamara\" invincibile fiera\". Un altro termine chiave viene posto alla fine del componimento, \u00e8 il verbo \"excrucior\", che letteralmente significa \"sono messo in croce\", rimanda, con la sua pronuncia, all'idea del dolore lacerante; dal punto di vista semantico il termine implica una componente fortemente drammatica: la condanna alla croce, nel mondo romano, era la condanna a morte pi\u00f9 umiliante, riservata solo a schiavi e rivoltosi e mai applicata a cittadini romani. Questo breve distico \u00e8 passato alla storia come una delle pi\u00f9 famose e pi\u00f9 belle poesie d'amore di tutti i tempi.\nA livello sintattico, il periodare \u00e8 pi\u00f9 lineare che contorto: \"Odi\"; \"fortasse requiris\" e \"Nescio\" sono le tre proposizioni principali indipendenti; \"et amo\" \u00e8 proposizione coordinata alla prima; \"Quare id faciam\" \u00e8 una proposizione subordinata interrogativa indiretta; infine \"sed fieri sentio et excrucior\" sono due proposizioni coordinate alla terza."}
{"id": "95618", "revid": "1305772", "url": "https://it.wikipedia.org/wiki?curid=95618", "title": "Soluzione finale (disambigua)", "text": "L'espressione soluzione finale pu\u00f2 essere riferita a:"}
{"id": "95619", "revid": "1226", "url": "https://it.wikipedia.org/wiki?curid=95619", "title": "Soluzione Finale", "text": ""}
{"id": "95622", "revid": "163662", "url": "https://it.wikipedia.org/wiki?curid=95622", "title": "Epanalessi", "text": "L'epanalessi [dal greco \"epan\u00e1l\u0113psis\" (\u1f10\u03c0\u03b1\u03bd\u03ac\u03bb\u03b7\u03c8\u03b9\u03c2), \u00abulteriore ripresa\u00bb] o anadiplosi o geminatio \u00e8 una figura retorica che consiste nel ripetere all'inizio, al centro o alla fine di una frase una parola o un'espressione per rafforzarne l'idea.\nEsempio:\nQuando le parole vengono ripetute immediatamente, senza alcun intervallo, si preferisce usare l'espressione epizeusi [dal lat. tardo \"epizeuxis\", gr. \u1f10\u03c0\u03af\u03b6\u03b5\u03c5\u03be\u03b9\u03c2 (ep\u00edzeuxis), der. di \u1f10\u03c0\u03b9\u03b6\u03b5\u03cd\u03b3\u03bd\u03c5\u03bc\u03b9 (epiz\u00e9ugn\u00fcmi) \u00abcongiungere, unire\u00bb].\nEsempi:"}
{"id": "95626", "revid": "4507", "url": "https://it.wikipedia.org/wiki?curid=95626", "title": "Epanastrofe", "text": ""}
{"id": "95627", "revid": "4507", "url": "https://it.wikipedia.org/wiki?curid=95627", "title": "Reduplicatio", "text": ""}
{"id": "95628", "revid": "4507", "url": "https://it.wikipedia.org/wiki?curid=95628", "title": "Geminatio", "text": ""}
{"id": "95632", "revid": "18379", "url": "https://it.wikipedia.org/wiki?curid=95632", "title": "Epanadiplosi", "text": "L'epanadiplosi (dal greco \"epanad\u00edpl\u014dsis\", \u00abraddoppiamento\u00bb), detta anche ciclo o inquadramento, \u00e8 una figura retorica che consiste nella ricorrenza di una o pi\u00f9 parole all'inizio e alla fine di una frase o di un verso.\nEsempi:\nLo schema base pu\u00f2 risultare leggermente alterato, con la prima occorrenza non esattamente all'inizio del verso (\"Dolci a voi l'esche [...] / serbi la terra a voi\", Marino) o la seconda non alla fine dell'enunciato (\"le infinite connotazioni d'un infinito catalogo\", Gadda)."}
{"id": "95634", "revid": "767487", "url": "https://it.wikipedia.org/wiki?curid=95634", "title": "Predictor@home", "text": "Predictor@home era un progetto di calcolo distribuito, ora interrotto, avente lo scopo di testare e sviluppare nuovi algoritmi per predire la struttura delle proteine, conosciute e non, portato avanti dallo Scripps Research Institute.\nLa parte di calcolo era svolta da un software che utilizzava la struttura del Berkeley Open Infrastructure for Network Computing ed utilizzabile su GNU/Linux, macOS e Microsoft Windows."}
{"id": "95635", "revid": "104485", "url": "https://it.wikipedia.org/wiki?curid=95635", "title": "Epifora (figura retorica)", "text": "Lepifora (dal greco \"epiph\u00e9r\u014d\", \u00abporto in aggiunta\u00bb), detta anche epistrofe (dal greco \"epistroph\u0113\", \u00abrivolgimento, conversione\u00bb) o anche desitio, conversio e reversio, \u00e8 una figura retorica di ordine che consiste nel ripetere la stessa parola o le stesse parole o di egual significato alla fine di ogni frase o versi successivi, per rinforzare un concetto.\n\u00c8 quindi particolarmente enfatica, data la maggiore enfasi naturalmente associata all'ultima parte del periodo. La figura retorica speculare \u00e8 l'anafora, che consiste nel ripetere la stessa parola all'inizio della frase.\nL'anafora e l'epifora sono figure caratteristiche della deprecazione, della preghiera e dell'invocazione, in cui la domanda viene rafforzata dalla ripetizione.\nLa figura retorica costituita dall'unione di un'anafora e di un'epifora \u00e8 chiamata simploche o \"complexio\".\n\"Epistrophy\" \u00e8 anche il titolo di uno standard composto da Thelonious Monk, che contiene un'epifora musicale."}
{"id": "95636", "revid": "154639", "url": "https://it.wikipedia.org/wiki?curid=95636", "title": "Simploche", "text": "La simploche (dal greco \u03c3\u03c5\u03bc\u03c0\u03bb\u03bf\u03ba\u03ae (\"symplok\u0113\"), \"intreccio\"), indicata anche con vari calchi latini dal greco (complexio, conexio, conexum, communio), \u00e8 una figura retorica che combina anafora ed epifora, ripetendo parole o gruppi di parole sia all'inizio sia alla fine di ogni frase di una serie.\nDi seguito alcuni esempi:\nCos\u00ec riassume Mortara Garavelli: \u201cAnafora, epifora e simploche sono figure del parallelismo, che \u00e8 la collocazione \u2018in parallelo\u2019 di suoni, di parole, di forme grammaticali, di strutture sintattiche, di cadenze ritmiche: dei componenti, insomma, del discorso a tutti i livelli della sua organizzazione\u201d. "}
{"id": "95637", "revid": "4507", "url": "https://it.wikipedia.org/wiki?curid=95637", "title": "Complexio", "text": ""}
{"id": "95638", "revid": "77358", "url": "https://it.wikipedia.org/wiki?curid=95638", "title": "Fucile Springfield 1903", "text": ""}
{"id": "95639", "revid": "9314", "url": "https://it.wikipedia.org/wiki?curid=95639", "title": "Karabiner 98k", "text": ""}
{"id": "95640", "revid": "219110", "url": "https://it.wikipedia.org/wiki?curid=95640", "title": "Einstein@home", "text": "Einstein@Home \u00e8 un progetto di calcolo distribuito della Universit\u00e0 del Wisconsin-Milwaukee che sfrutta la piattaforma software BOINC (Berkeley Open Infrastructure for Network Computing). Lo scopo \u00e8 quello di analizzare i dati provenienti dagli interferometri degli osservatori astronomici LIGO (Stati Uniti d'America) e GEO 600 (Germania) in cerca di segnali che evidenzino la presenza di onde gravitazionali da fonti quali buchi neri, pulsar e altri particolari tipi di stelle.\nIntroduzione.\nEinstein@Home \u00e8 progettato per analizzare i dati raccolti dagli osservatori LIGO e GEO 600 alla ricerca di onde gravitazionali. Il progetto \u00e8 stato ufficialmente lanciato il 19 febbraio 2005 come parte del contributo della American Physical Society all'Anno internazionale della fisica (2005). Esso sfrutta le risorse di un sistema di calcolo distribuito volontario per risolvere il problema, molto pesante dal punto di vista computazionale, di analizzare la grossa mole di dati a disposizione. Tale approccio fu introdotto dal progetto SETI@home, creato per cercare segnali di vita extraterrestre analizzando i segnali radio provenienti dallo spazio. Einstein@Home gira sulla stessa piattaforma software di SETI@home, cio\u00e8 BOINC.\nA tutto dicembre 2015, pi\u00f9 di 846.000 volontari di 214 nazioni hanno partecipato al progetto, facendolo diventare il terzo progetto BOINC pi\u00f9 popolare. Circa 44.000 utenti attivi contribuiscono a fornire una potenza computazionale di 2.200 teraFLOPS, il che pone Einstein@Home tra le prime 20 posizioni nella lista dei TOP500 supercomputer.\nObiettivi scientifici.\nIl progetto Einstein@Home ricerca le sorgenti continue di radiazioni gravitazionali utilizzando un metodo di tipo \"all-sky search\".\nSi conoscono molte possibili sorgenti di onde gravitazionali, tra le quali sistemi binari di stelle, pulsar, esplosioni di supernovae, buchi neri in vibrazione e galassie in formazione.\nEinstein@Home potrebbe ottenere la prima rilevazione confermata di un'onda gravitazionale.\nUna tale rilevazione costituirebbe una significativa pietra miliare per lo studio della Fisica.\nAnalisi dei dati.\nIl programma Einstein@Home elabora i dati utilizzando le Trasformate di Fourier veloci. I segnali risultanti sono poi analizzati con un metodo chiamato \"matched filtering\". Questo metodo confronta il segnale effettivamente misurato con un ipotetico segnale (calcolato dal software) che si avrebbe se nella zona di spazio analizzato ci fosse una fonte plausibile di onde gravitazionali. Se i due dovessero combaciare allora il segnale misurato diventerebbe un buon candidato per ulteriori studi con analisi pi\u00f9 sofisticate.\nEinstein@Home analizza i dati dei programmi LIGO S3, S4 e S5, ognuno dei quali rappresenta un miglioramento in termini di accuratezza rispetto al precedente. L'analisi dei dati S3 fu condotta tra il 22 febbraio 2005 e il 2 agosto 2005. Il lavoro sui dati S4 inizi\u00f2 in parziale sovrapposizione rispetto a quello sui dati S3, e si concluse nel luglio del 2006. L'analisi dei dati S5, che dovrebbe raggiungere per la prima volta l'accuratezza voluta dal progetto, \u00e8 iniziato il 15 giugno 2006.\nIl 24 marzo 2009 fu annunciato che il progetto Einstein@Home aveva iniziato ad analizzare anche i dati forniti dal Consorzio PALFA del Radiotelescopio di Arecibo a Porto Rico.\nIl 26 novembre 2009 fu annunciata sul sito ufficiale di Einstein@Home una versione ottimizzata CUDA per l'applicazione Arecibo Binary Pulsar Search. Questa applicazione utilizza sia la CPU sia le GPU NVIDIA per eseguire l'analisi dei dati in modo pi\u00f9 veloce (in alcuni casi fino al 50% in pi\u00f9).\nAnalisi ottimizzata.\nEinstein@home godette di una considerevole attenzione da parte della comunit\u00e0 del calcolo distribuito quando un volontario del progetto, il programmatore Ungherese Akos Fekete, svilupp\u00f2 una applicazione ottimizzata per l'analisi dei dati S4, nel marzo del 2006. Fekete miglior\u00f2 l'applicazione ufficiale sfruttando le estensioni SSE, 3DNow! e SSE3 all'interno del codice, migliorando le sue prestazioni anche dell'800%. Fekete ottenne un riconoscimento per i suoi sforzi e, pi\u00f9 tardi, ufficialmente inserito nel team di Einstein@home nato per lo sviluppo dell'applicazione S5. Alla fine di luglio 2006 questa nuova applicazione ufficiale era stata ormai distribuita alla maggior parte degli utenti di Einstein@home; questo port\u00f2 ad una impennata delle prestazioni e della produttivit\u00e0 complessive del progetto, misurata in FLOPS, pari al 50% in pi\u00f9 rispetto al periodo in cui c'era solamente l'applicazione S4 non ottimizzata."}
{"id": "95644", "revid": "1543377", "url": "https://it.wikipedia.org/wiki?curid=95644", "title": "LHC@home", "text": "LHC@home \u00e8 un progetto di calcolo distribuito iniziato il 1\u00ba settembre 2004 con lo scopo di raccogliere dati attraverso simulazioni per migliorare il funzionamento del Large Hadron Collider, un progetto del CERN, con sede a Ginevra in Svizzera, per la costruzione di un acceleratore di particelle, divenuto operativo nel settembre 2008.\nLa parte di calcolo \u00e8 svolta da un software chiamato \"SixTrack\" creato da Frank Schmidt, che utilizza la struttura del Berkeley Open Infrastructure for Network Computing ed \u00e8 utilizzabile solamente su Microsoft Windows e GNU/Linux. SixTrack simula il percorso delle particelle attraverso la macchina lunga 27\u00a0km per evidenziare le traiettorie che queste seguirebbero all'interno dell'acceleratore. Ogni unit\u00e0 di lavoro calcola 100000 o 1000000 di orbite per un gruppo di 60 particelle, che nella realt\u00e0 durerebbe circa 10 secondi. I dati prodotti vengono poi utilizzati per migliorare i parametri di funzionamento dei magneti, facendo collimare maggiormente i fasci, rendendone le traiettorie pi\u00f9 stabili e aumentando cos\u00ec la probabilit\u00e0 degli scontri di particelle."}
{"id": "95646", "revid": "599013", "url": "https://it.wikipedia.org/wiki?curid=95646", "title": "Eddie Shannon", "text": "Carriera.\nAll'et\u00e0 di 14 anni rimane cieco dall'occhio destro dopo che \u00e8 stato colpito da una sassata. Nonostante questo non si perde d'animo e riesce comunque a coronare il sogno della sua vita: diventare un giocatore professionista. Secondo i medici riesce ad essere comunque competitivo grazie agli eccezionali tempi di reazione dell'occhio sano.\nLasciata la Florida, Shannon intraprende la sua carriera in Europa: gioca in Svezia, in Russia e quindi approda in Italia, dove milita nella Snaidero Udine in Lega A e nella Dinamo Sassari in Legadue. Dopo un anno in Lettonia nel BK Ventspils, fa parte del roster 2007-08 dello Strasburgo, nella massima serie francese."}
{"id": "95648", "revid": "474175", "url": "https://it.wikipedia.org/wiki?curid=95648", "title": "Crostolo (torrente)", "text": "Il Crostolo (\"Cr\u00f2stel\" in dialetto reggiano, \"Cr\u00f3stul\" in guastallese) \u00e8 un torrente che scorre interamente nel territorio della provincia di Reggio Emilia, ed \u00e8 un affluente di destra del fiume Po.\nCorso del torrente.\nNasce sull'Appennino reggiano presso l'abitato di Casina a 550 metri s.l.m. Nel suo primo tratto scorre parallelo alla strada del Cerreto, lambisce la localit\u00e0 de \"Il Bocco\" in una valle stretta e incassata tra ripidi versanti argillosi. Presso la localit\u00e0 di \"La Bettola\" il corso prosegue in una valle ampia dove bagna l'abitato di \"La Vecchia\" e riceve il rio Fiumicello a sinistra e il torrente Cesolla in destra; passata la gola della \"Pinetina di Vezzano\" raggiunge, appunto, il centro di Vezzano sul Crostolo. A nord del paese riceve il torrente Campola da sinistra e il rio Vendina da destra e a seguire, presso Puianello, s'incontra con la pianura Padana.\nSuccessivamente marca i confini tra i comuni di Quattro Castella ed Albinea, entrando poi nel territorio di Reggio nell'Emilia. Qui separa i territori delle frazioni di Rivalta e Canali. Superata la localit\u00e0 di \"Casale di Rivalta\" bagna la periferia occidentale di Reggio Emilia scorrendo a un paio di chilometri dal centro storico. Nel tratto urbano tra il ponte di San Pellegrino e il cimitero monumentale l'alveo \u00e8 stato cementificato in seguito all'evento alluvionale del 1973. \nLasciata alle spalle la citt\u00e0, interseca la ferrovia Milano-Bologna e successivamente lambisce la frazione di Cavazzoli. Poco pi\u00f9 a valle, tra le frazioni reggiane di Sesso e Roncocesi, interseca l'Autostrada del Sole e la la ferrovia ad alta velocit\u00e0 Milano-Bologna. Presso Sesso riceve da sinistra il Cavo Guazzatore, un canale di scolo della zona occidentale della citt\u00e0. Con un'ampia ansa supera l'abitato di Cadelbosco di Sopra dove, in localit\u00e0 Begarola, riceve da sinistra il torrente Modolena. Quest'ultimo nasce nei pressi del castello di Canossa, riceve le acque del torrente Quaresimo (che a sua volta riceve quelle del rio Moreno) e del torrente San Silvestro (che attraversa Cavriago). Quando si getta nel Crostolo lo uguaglia in portata idrica.\nDopo aver ricevuto il Modolena il Crostolo scorre pensile, ad un'altezza che non consente quindi di ricevere alcuna immissione naturale.\nPassando a est di Castelnovo di Sotto, in localit\u00e0 Bastiglia, riceve da sinistra le acque del Cavo Cava: costruito nel 1579 per bonificare una vasta area, riunisce le acque di vari canali (Canale di San Giacomo, Scolo Bandirola, Diversivo Monsignore, Cavo Macera). Presso \"Santa Vittoria\" riceve da destra le acque del Canalazzo Tassone che fu costruito dai reggiani nel 1565 per convogliare nel Crostolo le acque di scolo della citt\u00e0, del Canale di Secchia e del Torrente Rodano. Quest'ultimo nasce nei pressi di Borzano (frazione di Albinea e riceve le acque del Rio Lavacchiello, Torrente Lodola, Torrente Lavezza, rio Acqua Chiara e Cavo Ariolo).\nSuccessivamente il Crostolo funge da linea di demarcazione tra i territori di Gualtieri e di Guastalla. In quest'ultimo comune, presso la localit\u00e0 il Torrione 5\u00a0km prima dell'immissione in Po, riceve da sinistra i collettori Rinascita e Alfiere le cui acque vengono sollevate ed immesse nel torrente. Nello stesso tratto venne costruita nel 1576 la \"Gran botte\" che permette al Cavo Parmigiana-Moglia di sottopassare il Crostolo portando acqua di irrigazione ai territori del reggiano orientale e modenese.\nSfocia infine nel Po nei pressi di Guastalla, ma il suo alveo antico, detto \"Crostolina\", tuttora visibile nella golena del Po, sfociava nel grande fiume a Luzzara, in confine con il mantovano.\nRitrovamenti fossili.\nIn sedimenti del Quaternario continentale (Villafranchiano superiore) nei pressi dell'alveo, tra Puianello e Rivalta, sono stati rinvenuti fossili di ippopotamo (\"Hippopotamus amphibius\"), di \"Libralces gallicus\", di Mammuthus meridionalis e di \"Rhinoceros etruscus\". Attualmente sono esposti ai Musei Civici di Reggio Emilia.\nStoria.\nIn epoca romana, dopo aver attraversato l'antica Reggio Emilia, sfociava nel Fiume Secchia, il suo corso si modific\u00f2 alla fine del decimo secolo. Nell'alto medioevo scorreva all'interno delle mura della citt\u00e0 di Reggio Emilia, lungo l'attuale Corso Garibaldi - localmente detto \"della Ghiara\", appunto dal termine \"ghiaia\" in dialetto, nome preso anche dalla basilica mariana che affaccia sulla medesima strada - ma nel corso dei secoli sub\u00ec diverse deviazioni. Una prima volta, nel 1226, il torrente venne deviato fuori le mura, lungo l'attuale viale Timavo, dopo il 1570 venne ulteriormente deviato, per opera della famiglia Bentivoglio, nella posizione attuale, a due chilometri dalle mura. Il suo corso terminale odierno venne scavato durante il rinascimento. Diede il nome al Dipartimento del Crostolo in et\u00e0 napoleonica.\nL'alluvione del 1973.\nNel giugno del 1973, Reggio Emilia venne sconvolta da un tragico evento. Nella notte tra l'8 ed il 9 di quel mese infatti, a causa di piogge eccezionali, le acque del torrente Crostolo si riversarono lungo via Monte Cisa, che all'epoca non era ancora protetta dall'argine sul quale sorge il Parco delle Caprette. La violenza dell'acqua fu devastante, due persone perirono, le automobili vennero spazzate via, molte case vennero distrutte. \nLa causa principale di tutto ci\u00f2 fu attribuita alla noncuranza dell'alveo del Crostolo. Infatti il corretto defluire dell'acqua in quei giorni venne non poco ostacolato dai detriti e dai tronchi che si erano incastrati sotto le arcate dei ponti. Inoltre, fino a quel tragico giugno, le casette di via Monte Cisa si affacciavano direttamente sul torrente senza nessuna protezione in caso di alluvione.\nPurtroppo ci\u00f2 ha determinato un intervento radicale di cementificazione dell'alveo del Crostolo nel suo tratto cittadino, ormai ridotto ad una chilometrica roggia di calcestruzzo, contro ogni dettato scientifico che imporrebbe la conservazione di sponde terrose ricche di vegetazione - in grado di rallentare il flusso rapido dei periodi di piena - nonch\u00e9 di almeno minime aree golenali deputate ad allargare l'impronta dell'alveo al raggiungimento di livelli alti, cos\u00ec da rallentare il deflusso.\nRegime idrologico.\nIl regime idrologico del Crostolo \u00e8 cambiato nel corso dei millenni. In epoca romana era infatti un fiume perenne, mentre oggigiorno ha un regime di tipo torrentizio. Il suo andamento infatti \u00e8 molto irregolare, presentando forti secche in estate, mentre in primavera e in autunno le portate sono ai massimi livelli. Il bacino imbrifero di raccolta acque del Crostolo \u00e8 di 454 km2 mentre la portata media si attesta intorno a 3,16 m3/s."}
{"id": "95654", "revid": "9314", "url": "https://it.wikipedia.org/wiki?curid=95654", "title": "Springfield 1903", "text": ""}
{"id": "95656", "revid": "72396", "url": "https://it.wikipedia.org/wiki?curid=95656", "title": "Camillo Medeot", "text": "Biografia.\nProvenne da una famiglia - come la descrisse lui stesso a Quirino Principe nel 1975 - \"contadina povera ma non poverissima\". I genitori, vedendolo un bambino gracile non adatto al lavoro nei campi, decisero di farlo studiare, prima alla scuola popolare al paese, poi a Gradisca d'Isonzo all'istituto magistrale. Studi che la prima guerra mondiale interruppe nel 1915.\nFu profugo a Landegg-Pottendorf, in una delle \"citt\u00e0 di legno\" (\"Barackenlager\") costruite dall'Impero austro-ungarico per gli sfollati dalle zone di guerra, e venne assunto ad appena 16 anni, in quanto \"studente\", nell'amministrazione del campo.\nDopo due anni riprese gli studi magistrali a Kremsier (attuale Krom\u011b\u0159\u00ed\u017e), in Moravia. Li complet\u00f2 a guerra finita, nel 1919, presso il regio istituto magistrale maschile di Gradisca d'Isonzo, e prese subito servizio.\nPer l'insegnamento coltiv\u00f2 una vera e propria passione, tanto da amare il titolo di maestro. Fu cos\u00ec che insegn\u00f2 a Monticchio (Pola), Lucinico, Cormons, Dolegna, Brazzano, e infine presso il seminario minore di Gorizia, dal 1925 al 1965. Il 23 maggio 1931 spos\u00f2 una collega, Ofelia Marega, che gli diede cinque figli.\nMatur\u00f2 nel 1920 la vocazione a \"cattolico integrale\" che esprimer\u00e0 nella collaborazione a \"L'Idea del Popolo\", ove firm\u00f2 coraggiosi articoli di critica del fascismo; nella partecipazione alla politica, quale iscritto al Partito Popolare Italiano dal 1920 al 1926, anno in cui il partito ufficialmente si sciolsee, e poi dal 1945 alla Democrazia Cristiana. In questa militanza ricopr\u00ec le cariche di consigliere comunale, dal 1952 al 1956, e assessore in giunta (alla Pubblica Istruzione: 1945-48, 1952-56); nell'attivit\u00e0 interna a tante associazioni del laicato cattolico, come presidente della sezione isontina della associazione magistrale \"Niccol\u00f2 Tommaseo\" dal 1923 al 1927 e dell'AIMC (Associazione italiana maestri cattolici), come promotore del sindacato magistrale provinciale.\nLa sua azione in ambito ecclesiale lo port\u00f2 ad essere presidente dell'Azione Cattolica (1947-48 e 1958-64) e dei comitati civici (1952-60); nella gestione di istituzioni cittadine: il collegio \"Dante Alighieri\", l'Istituto comunale di musica, il Comitato comunale aiuti internazionali, l'istituto \"Oddone Lenassi\". Nel 1960 fond\u00f2 il Centro Cattolico Isontino di Cultura.\nInizi\u00f2 nel 1965 una produzione storiografica dedicata ai caratteri originali della cultura isontina e al ruolo locale di Chiesa e movimento cattolico, animata dal desiderio di dar voce ai vinti e \"far amare la nostra storia alle categorie pi\u00f9 umili della nostra gente\".\nDopo aver collaborato con giornali e riviste, nel 1968 pubblic\u00f2 la sua prima opera, \"Storia di preti isontini internati nel 1915\", che lo rivel\u00f2 accurato ricercatore delle fonti e coraggioso lettore della storia della sua terra e della sua gente. Di profondo rinnovamento nella storiografia regionale \u00e8 il suo fondamentale \"I cattolici del Friuli orientale nel primo dopoguerra\" (Gorizia 1972).\nLuigi Tavano ha affermato di lui:\nPer modestia rifiut\u00f2, nel 1982, la presidenza dell'Istituto di storia sociale e religiosa, che contribu\u00ec a fondare.\nMor\u00ec il 6 agosto 1983 a Gorizia. Nello stesso anno era uscita la sua ultima fatica, la storia di San Lorenzo Isontino."}
{"id": "95658", "revid": "104485", "url": "https://it.wikipedia.org/wiki?curid=95658", "title": "Cittadella (fortezza)", "text": "Una cittadella \u00e8 una fortezza fatta a proteggere una citt\u00e0, talvolta con un castello nel mezzo.\nFunzione.\nLe cittadelle sono spesso impiegate per proteggere una guarnigione o i governanti, dagli abitanti della citt\u00e0 che nominalmente dovrebbe difendere. Erano progettate per assicurarsi la lealt\u00e0 della citt\u00e0 che difendevano.\nCollocamento.\nIn una fortificazione alla moderna, la \"cittadella\" \u00e8 la parte pi\u00f9 forte del sistema, talvolta collocata ben all'interno dei muri esterni e dei bastioni, ma spesso costituisce parte delle mura esterne per questioni di risparmio. \u00c8 posizionata per essere l'ultima linea di difesa nel caso il nemico faccia breccia nelle altre componenti del sistema difensivo. Spesso, nonostante la citt\u00e0 si arrendesse, la cittadella era in grado di resistere anche molto a lungo, non di rado venendo infine soccorsa durante un ritorno offensivo del proprio esercito.\nNautica.\nLa cittadella nelle navi militari del XIX e della prima met\u00e0 del XX secolo, quali le corazzate o i grandi incrociatori, era un\u2019area blindata, protetta da una corazzatura, all\u2019interno della nave, usata anche su navi non da guerra. Nelle navi da guerra tale area veniva anche chiamata ridotto."}
{"id": "95663", "revid": "1725819", "url": "https://it.wikipedia.org/wiki?curid=95663", "title": "Telepace", "text": "Telepace \u00e8 un'emittente televisiva italiana privata, gestita dalla Fondazione Artigiani per la Pace. La sua sede principale e legale si trova in provincia di Verona, precisamente a \"Cerna\", una frazione del comune di Sant'Anna d'Alfaedo. Ha iniziato le trasmissioni nel 1977.\nTrasmette sul DTT in Italia e sul web in streaming in tutto il mondo. \u00c8 specializzata nella trasmissione in diretta di importanti eventi di carattere religioso riguardanti il cattolicesimo e in particolare segue da vicino l'attivit\u00e0 del Papa sia in Vaticano che durante i viaggi apostolici in Italia e all'estero. Si presenta con un palinsesto classico e non trasmette, fin dal suo lancio, spot pubblicitari.\nIl ruolo di questa emittente \u00e8 di annunciare Cristo e diffondere la \"voce\" del Papa all'umanit\u00e0. Inoltre \u00e8 una sempre presente \"compagna\" di viaggio nei cammini istituzionali del Papa.\nStoria.\nIl 27 novembre 1977 alcuni ragazzi di Cerna decisero di creare una radio locale per trasmettere agli altri cosa stavano scoprendo. Fondarono una piccola radiolina chiamata Radiopace che in seguito divenne un'emittente seguita in tutta la Diocesi veronese.\nIl 27 novembre 1979 nasce Telepace. I ragazzi diedero vita a questa realt\u00e0 per raccontare quella che \u00e8 la loro esperienza di fede legata ad un campo scuola. Un momento critico nella crescita di Telepace (con conseguenti difficolt\u00e0 finanziarie) si ebbe quando si decise di trasmettere, invece che localmente, ad una dimensione interregionale. Don Guido Todeschini descrisse questa situazione critica in un libro di Ambrogio Stirelli intitolato \"Storia di Telepace\". Con la crescita di Telepace migliorarono anche le tecnologie utilizzate e i programmi principali in esterni erano ripresi con telecamera fissa: in meno di venti anni l'emittente era arrivata ad essere una televisione all'avanguardia nell'uso delle migliori tecnologie. Nel 1985, Telepace venne autorizzata ad accedere al seguito papale nei viaggi internazionali di Giovanni Paolo II. Fu la consacrazione che la fece diventare un'emittente a livello internazionale.\n. In una visita pastorale a Verona benedisse l'opera di Telepace con queste parole: \"Vi incoraggio a proseguire sulla strada di questo prezioso servizio all'uomo, fedeli a Dio e alla Chiesa\".\nNel 1990, per espresso desiderio di Giovanni Paolo II, fu aperta la sede di Telepace a Roma. Gli operatori ed i giornalisti seguono i principali eventi del pontefice.\nTelepace, da Roma trasmette in diretta: l'Udienza generale il mercoled\u00ec, l\"'Angelus\" la domenica e tutte le celebrazioni papali, che in tal modo arrivano integralmente e direttamente in ogni casa. Le trasmissioni da Roma ebbero inizio il 22 agosto 1990.\nIl 21 ottobre 1992 Papa Giovanni Paolo II bened\u00ec l'immagine di Maria Stella dell'Evangelizzazione. L'immagine \u00e8 oggi custodita all'interno dell'omonimo santuario ubicato a Cerna di Sant'Anna d'Alfaedo sulla Collina della Pace.\nDal 1996 Telepace trasmette il suo segnale anche via satellite in tecnica digitale mediante Eutelsat Hot Bird 13\u00b0 est raggiungendo l'Europa, il Nordafrica e il Medio Oriente. In tutta la sua storia, Telepace non si \u00e8 mai finanziata tramite messaggi pubblicitari ma \u00e8 vissuta esclusivamente grazie donazioni o usando le parole di uno slogan\".\"\nNel 2004 a seguito dell'esortazione di Giovanni Paolo II, Telepace ha aperto studi fissi in Italia a Trento, Agrigento, Lodi e all'estero a Fatima e Gerusalemme.\nNel 2006, il 2 novembre, il giornalista Marco Damilano rivel\u00f2 in un articolo sul settimanale \"L'Espresso\" dal titolo \"Va in onda TeleBugia\" l'esistenza di una battaglia sindacale portata avanti allora, gi\u00e0 da un anno e mezzo, da quattro giornalisti della redazione romana contro l'amministratore delegato di Telepace, il capotecnico e il direttore della rete, con accuse reciproche, cause legali e scioperi, dopo la decisione di chiudere la sede romana con conseguente licenziamento dei quattro tra i quali il noto Piero Schiavazzi, anchorman con 500 telecronache papali e numerose interviste a personaggi politici illustri. Il \"Corriere della Sera\" nell'aprile del 2007 riport\u00f2 poi la notizia di una sospensione dall'ordine dei giornalisti dello stesso direttore Todeschini dopo che un'ispezione del ministero del lavoro e dell'Istituto di previdenza dei giornalisti avevano accertato un'evasione fiscale di contributi, calcolati su un presunto orario di 36 ore settimanali, infliggendo una sanzione pecuniaria. La redazione giornalistica romana alla fine venne comunque chiusa.\nDal 2008 al 2012 il segnale di Telepace trasmesso in Italia passa dall'analogico al digitale come tutte le altre emittenti in Italia.\nDall'8 gennaio 2014 l'emittente trasmette esclusivamente in HD (alta definizione) in tutta Europa attraverso il satellite Eutelsat Hot Bird 13\u00b0 all'interno della piattaforma Sky Italia al canale 515 in standard DVB-S2. Sul digitale terrestre continua a essere trasmessa in SD nei mux locali.\nIl 22 agosto 2015 in occasione del 25\u00ba anno della fondazione della sede di Telepace a Roma, il direttore don Guido Todeschini ha celebrato una speciale messa per l'importante servizio reso dall'emittente nella diocesi del Papa.\nLogo.\nIl logo di Telepace, fin dal suo lancio nell'etere, \u00e8 una colomba che porta nel becco un ramoscello d'ulivo, richiamo emblematico alla pace e la colomba che per volare ha bisogno di due ali: quella della preghiera e quella della solidariet\u00e0.\nStudi televisivi.\nI principali sono a Cerna di Sant'Anna d'Alfaedo (Verona) sulla \"Collina della Pace\" dove sorge il Santuario Maria Stella dell'Evangelizzazione e a Roma, in via del Mascherino, a due passi dal colonnato di piazza San Pietro."}
{"id": "95664", "revid": "122246", "url": "https://it.wikipedia.org/wiki?curid=95664", "title": "Paolo Tofoli", "text": "\u00c8 uno dei giocatori pi\u00f9 vincenti nella storia della pallavolo italiana, avendo fatto parte della cosiddetta generazione di fenomeni che ha dato il via al ciclo vincente della Nazionale.\nCarriera.\nGiocatore.\nClub.\nEsordisce in Serie A1 nella stagione 1984-85 con la maglia del , dopo aver iniziato con la in Serie B. Negli anni novanta ottiene le sue maggiori vittorie con il (scudetti 1993-94 e 1995-96) e la (scudetto 1999-00).\nIl 21 luglio 2009, dopo ventiquattro anni di attivit\u00e0, annuncia il suo ritiro dall'attivit\u00e0 agonistica.\nNazionale.\nNel 1985, con la maglia della nazionale juniores, raggiunge il secondo posto al mondiale di categoria. Esordisce con la maglia della Nazionale maggiore il 22 maggio 1987 a Montichiari, nell'amichevole vinta dagli azzurri per 3-0 contro la Polonia.\nCon la maglia azzurra ha disputato 342 partite, ottenendo 27 medaglie in competizioni internazionali (17 d'oro) e tre ai Giochi olimpici (due argenti e un bronzo).\nAllenatore.\nIntraprende la carriera di allenatore nella stagione 2010-11, ingaggiato dalla in A1 femminile con cui conquista la Supercoppa italiana 2010, ma viene poi esonerato nel corso dell'annata successiva.\nNel campionato 2012-13 passa ad allenare il , societ\u00e0 siciliana partecipante al campionato nazionale maschile di Serie A2. Al termine della stagione, dopo aver raggiunto la salvezza con la formazione isolana, lascia l'incarico per assumere quello di viceallenatore della nazionale femminile, dove rimane per la sola estate 2013.\nNell'estate 2013 accetta l'offerta della formazione di Serie B1 della , raggiungendo nella prima stagione la promozione Serie A2 e guidando nei due anni successivi la squadra laziale nel secondo campionato nazionale.\nNell'annata 2016-17 siede sulla panchina della formazione senese dell' con cui si aggiudica la Coppa Italia di Serie A2, mentre in quella successiva \u00e8 allenatore dell', sempre nel campionato cadetto.\nSi accorda quindi per la stagione 2018-19 con la di Castellana Grotte, con cui fa il proprio esordio da tecnico in Serie A1, venendo sollevato dall'incarico nel dicembre 2018.\nNel gennaio successivo torna alla guida dell', ancora in Serie A2. Nella stagione 2019-2020 torna ad allenare la in Serie A3.\nFuori dal campo.\nSu Tofoli il giornalista sportivo Silio Rossi ha pubblicato il libro \"Paolo Tofoli, il fuoco e la poesia\" (2008)."}
{"id": "95665", "revid": "33689", "url": "https://it.wikipedia.org/wiki?curid=95665", "title": "Opteron", "text": "Opteron \u00e8 un microprocessore x86 per server e workstation prodotto da AMD. \u00c8 stato il primo processore della serie K8 ed il primo ad implementare un set di istruzioni a 64 bit grazie all'estensione AMD64. La prima versione di Opteron (nome in codice \"SledgeHammer\") fu pubblicata il 22 aprile 2003 e destinata a competere sul mercato server e workstation, in particolare contro i processori Intel Xeon ed Itanium. Una nuova generazione di processori basata sulla microarchitettura K10 (nome in codice \"Barcelona\") e in configurazione a 4 core fu annunciata il 10 settembre 2007. A febbraio 2011, le CPU Opteron pi\u00f9 recenti (nome in codice \"Magny-Cours\") adottano configurazioni a 8 e 12 core su socket G34.\nDescrizione tecnica.\nCaratteristiche chiave.\nUna delle principali caratteristiche di questa CPU \u00e8 quella di poter eseguire programmi a 32 bit senza decrementi di velocit\u00e0, offrendo allo stesso tempo la compatibilit\u00e0 con il software a 64 bit e la possibilit\u00e0 di accedere a pi\u00f9 di 4 GB di memoria RAM (uno dei limiti fisici dei processori x86 a 32 bit). All'epoca della sua introduzione, questa combinazione di fattori conferiva all'Opteron un sensibile vantaggio prestazionale rispetto ai processori Itanium e agli Xeon a 64 bit di prima generazione (nome in codice \"Nocoma\") che erano nettamente pi\u00f9 lenti nell'esecuzione di software nativo a 32 bit. Inoltre, nonostante fossero disponibili da anni - sul mercato server/workstation - microprocessori basati su architettura RISC a 64 bit (SPARC, Alpha, PA-RISC, PowerPC, MIPS) l'adozione del set di istruzioni x86 garantiva - a costi contenuti - la compatibilit\u00e0 con la vasta base di software x86 installata permettendo, in questo modo, alla CPU di AMD di ottenere un positivo riconoscimento sul mercato.\nUn'altra caratteristica dell'Opteron \u00e8 il controller di memoria integrato. Questo componente, di solito incluso nel northbridge, mette in comunicazione la CPU con la memoria. L'implementazione nel die del processore, oltre a ridurre i costi dei chipset, fa in modo che i segnali elettrici non debbano pi\u00f9 percorrere il Front Side Bus verso il northbridge e, da l\u00ec, verso la memoria (e viceversa), ma permette una comunicazione diretta con la RAM riducendone la latenza e migliorando le prestazioni complessive del sistema.\nCaratteristiche dei sistemi multiprocessore.\nIn sistemi multiprocessore (due o pi\u00f9 processori su singola scheda madre), le CPU utilizzano l'architettura Direct Connect Architecture per comunicare con il sottosistema di input/output attraverso i link ad alta velocit\u00e0 del bus HyperTransport. In questo modo, ogni microprocessore pu\u00f2 accedere alla memoria principale dell'altro in modo del tutto trasparente al programmatore. L'approccio degli Opteron ai sistemi multiprocessore \u00e8 di tipo Non-Uniform Memory Access (NUMA) e differisce dalla pi\u00f9 comune architettura a multiprocessore simmetrico; la RAM del sistema, infatti, non \u00e8 equalmente accessibile a tutti i processori, ma ogni CPU possiede i propri banchi di memoria.\nLa CPU Opteron supporta nativamente sistemi multiprocessore a 8 vie (8 CPU su singola scheda), ma i server di fascia enterprise utilizzano sistemi di routing che possono estendere il supporto ad un numero maggiore di CPU per modulo.\nDiversi benchmark evidenziano una migliore scalabilit\u00e0 dei sistemi multiprocessore Opteron rispetto alle controparti Intel Xeon delle generazioni precedenti alla serie Bloomfield. Poich\u00e9 ogni Opteron dispone di un proprio controller e di propri banchi RAM, l'aggiunta di nuove CPU aumenta, infatti, progressivamente la larghezza di banda della memoria; le CPU Opteron, inoltre, utilizzano uno switch interno per suddividersi i processi piuttosto che un bus comune condiviso e l'integrazione del controller della memoria garantisce un pi\u00f9 rapido accesso alla RAM. Al contrario, gli Xeon condividono solo due bus per la comunicazione processore-processore e processore-memoria; di conseguenza, alla crescita del numero di CPU, la concorrenza tra i microprocessori per l'accesso alle risorse comuni produce una diminuzione dell'efficienza globale del sistema. Per ovviare al problema, nel novembre 2008, Intel \u00e8 migrata ad una architettura di memoria simile a quella degli Opteron a partire dalla famiglia di processori Xeon (serie 35xx e successive) che si basano sulla microarchitettura Nehalem.\nOpteron multi core.\nIl 21 aprile 2005, la compagnia di Sunnyvale present\u00f2 la prima versione multi core (serie 8yy \"Egypt\" su socket 940) del suo processore di classe server. Questa generazione di Opteron era costituita da processori dual core a 90 nm che integravano al proprio interno due cache L1 e L2 separate ed un controller di memoria comune; nonostante la presenza di due core, la dissipazione di calore si manteneva sugli stessi livelli (TDP di 85-95 W) delle serie pi\u00f9 veloci a singolo core (serie 2yy \"Troy\", serie 8yy \"Athens\") che utilizzavano il medesimo processo produttivo. L'adozione di un'architettura dual core (e successivamente multicore) raddoppiava le prestazioni per singolo socket diminuendo, di conseguenza, il costo di allestimento di un sistema multiprocessore; il costo della scheda madre per questo tipo di sistemi, infatti, cresce notevolmente con l'aumento del numero di socket.\nAll'epoca della sua introduzione, il modello multi core pi\u00f9 veloce era l'\"Opteron 875\" (dual core a 2,2 GHz); il modello a singolo core pi\u00f9 veloce dello stesso periodo era, invece, l'\"Opteron 252\" a 2,6\u00a0GHz. Nonostante la minore velocit\u00e0 del modello 875, l'architettura dual core gli garantiva prestazioni superiori rispetto al 252 sia nelle applicazioni multithreaded che nell'esecuzione di molte applicazioni a thread singolo.\nLa seconda generazione di Opteron dual core a 90\u00a0nm (serie 12yy \"Santa Ana\", serie 22yy e 82yy \"Santa Rosa\") implementava il supporto alle memorie DDR2 e adottava due nuovi modelli di socket: il socket AM2 per la serie 12xx che supportava configurazioni a singolo processore e il socket F per i modelli \"Santa Rosa\" che supportavano configurazioni sia a doppio processore (serie 22yy) che a quattro o otto processori (serie 82yy).\nAMD lanci\u00f2 la terza generazione di Opteron multi core (quad core a 65 nm) nel settembre 2007. Basata sul core design dal nome in codice \"Barcelona\", la nuova serie supportava configurazioni quad core a doppio processore su socket F con un TDP vicino (95-119 W) alle precedenti soluzioni dual core. Un ulteriore step produttivo (45 nm) fu raggiunto nell'aprile/giugno 2009 con il rilascio di nuovi modelli a quattro e sei core appartenenti, rispettivamente, alle serie 23yy e 83yy \"Shanghai\" e alla serie 24yy \"Istanbul\".\nA febbraio 2011, la serie Opteron pi\u00f9 performante \u00e8 la 61yy \"Magny-Cours\" a 45\u00a0nm su socket G34. Queste CPU a 8 e 12 core su modulo multi-chip sono costituite da due die a 4 e 6 core interconnessi tra loro attraverso un link HyperTransport (versione 3.1); supportano le memorie DDR3 e una maggiore velocit\u00e0 del link HyperTransport che raggiunge i 3,20\u00a0GHz (6,40\u00a0GT/s) contro i 2,40\u00a0GHz (4,80\u00a0GT/s) della serie \"Istanbul\".\nSocket.\nLa prima versione di Opteron adottava il socket 940 che rimase il connettore di riferimento per tutti i modelli a singolo core. Nell'agosto 2005, vennero rilasciate, tuttavia, anche due serie (1yy \"Venus\" a singolo core e 1yy \"Denmark\" dual core) su socket 939 - lo stesso connettore delle CPU Athlon 64 dell'epoca - destinate al mercato dei server e delle workstation a basso costo. Fatta eccezione per la cache L2 di 1 MB (contro i 512 KB degli Athlon 64), queste CPU erano identiche agli Athlon con core design \"San Diego\" e \"Toledo\", ma presentavano una velocit\u00e0 di clock inferiore a quella supportata dai core al fine di aumentare la stabilit\u00e0 di esercizio.\nIl socket AM2 venne introdotto nella linea Opteron nel corso del 2006 attraverso la serie 12yy \"Santa Ana\". Questi processori dual core a 90\u00a0nm supportavano esclusivamente configurazioni a singolo processore e presentavano una cache L2 di dimensioni doppie (2x1\u00a0Mb) rispetto a quella dei corrispettivi Athlon 64 X2 del settore home.\nSempre nel 2006, vennero introdotti gli Opteron su socket F che rimase il connettore di riferimento per tutte le serie multi core da 2 fino a 6 core (nomi in codice \"Santa Rosa\", \"Barcelona\", \"Shanghai\" e \"Istanbul\") e con processi costruttivi a 90, 65 e 45\u00a0nm che furono rilasciate tra il 2006 e il 2009. Il nuovo connettore presentava un'interfaccia Land Grid Array con 1207 contatti (meccanicamente identica, ma generalmente non compatibile con la variante 1207 FX dello stesso socket) che, a differenza della pi\u00f9 classica PGA, prevedeva che i pin di interconnessione fossero saldati direttamente sul connettore (e quindi sulla scheda madre) invece che sul processore. Il nuovo socket introdusse, nella linea Opteron, il supporto alla memoria DDR2 e alla versione 3.x del bus HyperTransport.\nNell'aprile 2008, AMD introdusse tre modelli Opteron quad core su socket AM2+ (nome in codice \"Budapest\") per server a singolo processore. Si trattava di CPU a 65\u00a0nm con velocit\u00e0 comprese tra 2,1 e 2,3\u00a0GHz e simili alla serie \"Agena\" dei Phenom quad core. Il modello con stepping B2 era affetto dallo stesso bug al Translation Lookaside Buffer che affliggeva tutte le revisioni B2 della famiglia Phenom.\nNel giugno 2009, AMD present\u00f2 tre modelli Opteron quad core a 45\u00a0nm su socket AM3 (nome in codice \"Suzuka\") sempre destinati al mercato dei server a singolo processore. Questi processori, simili alla serie \"Deneb\" della famiglia Phenom II, presentavano velocit\u00e0 di clock comprese tra 2,5 e 2,9\u00a0GHz.\nTra il 2010 e il 2011, AMD introduce due nuove serie di processori multicore a 45\u00a0nm su socket C32 (LGA con 1207 contatti) e socket G34 (LGA con 1944 contatti). Il socket C32 (serie 41yy \"Lisbon\" a 4 e 6 core in configurazione a doppio processore) supporta la memoria DDR3; pur essendo fisicamente simile al socket F, \u00e8 mappato in modo tale da prevenire l'inserzione accidentale delle CPU per socket F (che supportano solo memoria DDR2). Il socket G34 (serie 61yy \"Magny-Cours\" a 8 e 12 core in configurazione a 2 e 4 processori) supporta quattro canali di memoria DDR3 (due canali per die) e ne \u00e8 previsto l'utilizzo anche da parte delle future versioni di Opteron come la serie \"Interlagos\" della famiglia \"Bulldozer\". A differenza dei socket precedenti, al tradizionale supporto alla RAM ECC registrata viene aggiunto anche quello alle memorie ECC non registrate (\"unbuffered\") e non-ECC.\nAggiornamento della microarchitettura.\nLa linea Opteron ha assistito, a partire dal 2007 con la serie \"Barcelona\", anche all'implementazione della microarchitettura AMD K10. I nuovi processori incorporano una serie di migliorie rispetto alla precedente architettura K8 in particolare nel prefetch della memoria, e nelle capacit\u00e0 di esecuzione speculativa, SIMD e predizione delle diramazioni che ne aumentano le prestazioni nel calcolo parallelo pur mantenendo il medesimo profilo della generazione precedente in termini di consumi.\nCon l'architettura K10, AMD ha introdotto anche un nuovo schema per la valutazione del consumo elettrico medio giornaliero dei processori denominato Average CPU Power (ACP).\nVersioni.\nTutti gli Opteron per socket 940 e 939 sono marchiati con un numero di modello (\"model number\") a tre cifre espresso nella forma \"Opteron XYY. Gli Opteron per i socket successivi adottano, invece, un numero di modello a quattro cifre nella forma \"Opteron XZYY. Per gli Opteron di prima, seconda e terza generazione, la prima cifra (X) indica il numero di CPU supportate dal sistema di riferimento:\nPer gli Opteron su socket F, AM2, AM2+ e AM3 la seconda cifra (Z) rappresenta la generazione del processore:\nGli Opteron su socket C32 e G34 adottano, invece, un nuovo schema a quattro cifre. La prima cifra (X) indica sempre il numero di CPU supportate dal sistema di riferimento, ma con una differente nomenclatura:\nLa seconda cifra (Z) indica la generazione del processore: 1 si riferisce ai modelli basati sull'architettura K10 (\"Magny-Cours\" and \"Lisbon\") mentre il numero 2 \u00e8 riservato ai modelli basati sull'architettura \"Bulldozer\".\nPer tutti i modelli, le cifre YY indicano la frequenza di clock relativa tra i processori di una data serie per cui a valori pi\u00f9 alti corrispondono frequenze di funzionamento pi\u00f9 elevate. L'indicazione numerica \u00e8 comparabile esclusivamente tra CPU della medesima generazione e con il medesimo numero di core.\nIl suffisso HE o EE indica, rispettivamente, i modelli ad \"alta efficienza\" ed \"efficienza energetica\" (\"high-efficiency\" e \"energy-efficiency\") con un profilo TDP pi\u00f9 basso rispetto agli Opteron standard. Il suffisso SE indica invece i modelli top di gamma con un TDP superiore agli Opteron standard.\nCon il passaggio al sistema produttivo a 65\u00a0nm, il nome in codice degli Opteron riprende il nome delle citt\u00e0 che ospitano i gran premi di Formula 1 (AMD sponsorizza da lungo tempo il team Ferrari).\nSupercomputer.\nI seguenti supercomputer basati su Opteron sono menzionati tra i 10 supercomputer pi\u00f9 veloci al mondo nella classifica TOP 500 del novembre 2010 (il numero in grassetto indica la posizione in classifica):\nProblemi.\nOpteron privi di OPM.\nAMD ha rilasciato alcuni Opteron (indicati in tabella) che non supportano la tecnologia \"Optimized Power Management\" (OPM). I processori dotati di OPM riducono il consumo energetico e la produzione di calore regolando automaticamente la tensione dei core e la frequenza di clock.\nRichiamo di alcuni modelli.\nAMD ha richiamato alcuni processori Opteron single core con stepping E4, compresi i modelli x52 (2,6\u00a0GHz) e x54 (2,8\u00a0GHz) che utilizzano memoria DDR. La tabella seguente indica i processori richiamati, come indicato nelle note di produzione di AMD Opteron x52 e x54.\nI processori indicati possono produrre risultati inconsistenti quando occorrono simultaneamente le seguenti condizioni:"}
{"id": "95669", "revid": "228587", "url": "https://it.wikipedia.org/wiki?curid=95669", "title": "Crostolo", "text": ""}
{"id": "95671", "revid": "92920", "url": "https://it.wikipedia.org/wiki?curid=95671", "title": "Spedizioniere", "text": "Lo spedizioniere \u00e8 una figura professionale nel campo dei trasporti, specificatamente in quello delle merci.\nSi tratta principalmente di un lavoro di organizzazione, infatti una delle sue definizioni \u00e8 di \"architetto del trasporto\".\nIl suo compito principale \u00e8 evadere la necessit\u00e0 di un cliente di trasferire i materiali acquistati o venduti, spesso da e verso l'estero, aiutandolo nell'evasione di tutte le pratiche doganali e fiscali necessarie, nonch\u00e9 nel reperimento dei mezzi di trasporto pi\u00f9 idonei.\nNel campo del trasporto internazionale su gomma si pu\u00f2 avvertire una prima divisione degli spedizionieri in due tipi; il primo \u00e8 quello che si \u00e8 specializzato nel servire un tipo di clientela omogeneo, imparando le caratteristiche dei materiali prodotti e organizzando i trasporti per ogni parte del mondo in stretto contatto con la catena della logistica aziendale; il secondo \u00e8 quello che si \u00e8 specializzato invece in una (o pi\u00f9) determinata linea di traffico tra due nazioni diverse, offrendo il servizio ad ogni tipologia di cliente.\nAllo spedizioniere viene oggi chiesta una sempre maggiore attenzione a tutti i dettagli del trasferimento dei materiali, dall'aiuto nel conoscere i regolamenti e le leggi in vigore nella varie nazioni, all'aiuto nell'ottenere o nel garantire il pagamento delle merci, usualmente tramite \"CAD (Cash Against Documents)\", \"COD (Cash on Delivery)\" e \"lettera di credito bancaria\", oltre naturalmente al seguire e garantire tutte le fasi del processo. Nella maggior parte dei casi, soprattutto per la manipolazione delle piccole partite di merce, lo spedizioniere ha provveduto ad attrezzarsi di magazzini propri dove svolge il \"consolidamento\" delle spedizioni. Non appena raggiunta una mole sufficiente di merci o nel giorno designato provvede poi al carico delle merci sul mezzo di trasporto pi\u00f9 adatto.\n\u00c8 compito dello spedizioniere la scelta del trasportatore pi\u00f9 idoneo, a cui affidare il singolo trasporto a carico completo o il gruppo di materiali consolidati a \"groupage\". Altrettanta sua responsabilit\u00e0 \u00e8 allacciare rapporti con uno spedizioniere estero (il \"corrispondente\"), sua controparte nell'effettuazione delle stesse operazioni a destino.\nUna branca specialistica di questo comparto \u00e8 il \"doganalista\", figura professionale iscritta ad albo, fornita di regolare abilitazione professionale (patente), ottenuta con esame ministeriale, a cui \u00e8 delegata la rappresentanza ufficiale del cliente in dogana.\n\u00c8 il soggetto che aiuta a classificare la merce in base alla tipologia, a verificare e suggerire quali operazioni doganali effettuare in dogana, controllare la correttezza dei documenti commerciale emessi dagli importatori ed esportatori di merce. Firma in nome e per conto del cliente bolle doganali ed eventualmente certificati doganali accessori (EUR1, ATR...)\nNaturalmente anche nel campo del trasporto ferroviario, in quello aereo o navale, come nel campo dei trasporti intermodali sono presenti spedizionieri che conoscono a fondo tutte le problematiche correlate alla tipologia del proprio tipo di trasporto."}
{"id": "95677", "revid": "119382734", "url": "https://it.wikipedia.org/wiki?curid=95677", "title": "Glorantha", "text": "Glorantha \u00e8 l'ambientazione fantasy sviluppata originariamente da Greg Stafford. Fu inizialmente usata come sfondo per il wargame \"White Bear and Red Moon\" (1975) della Chaosium e successivamente come ambientazione per diversi giochi di ruolo, wargame, videogiochi e racconti. Questi includono i giochi di ruolo \"RuneQuest\" (1978), \"Hero Wars\" (2000) e \"HeroQuest\" (1989) e il videogioco strategico \"King of Dragon Pass\". L'ambientazione \u00e8 caratterizzata dal suo complesso approccio alla mitologia, pesantemente influenzato dal lavoro di Joseph Campbell e Mircea Eliade, il suo codice etico howardiano e la sua lunga e distintiva storia come ambientazione per i giochi di ruolo e la sua relativa mancanza di influenze dai lavori tolkeniani.\nStoria editoriale.\nDiversamente dall'approccio di \"Dungeons &amp; Dragons\" che traccia le sue radici fino agli anni sessanta e che deriva dal mondo dei wargame, le radici di Glorantha nascono da esperimenti in mitologia, narrativa e nelle ricostruzioni storica e miscelazione di societ\u00e0 antiche.\nStafford immagin\u00f2 per la prima volta Glorantha nel 1966 quando stava iniziando i suoi studi al Beloit College, come metodo per approfondire la sua comprensione della mitologia creandone una sua propria. Stafford fu grandemente influenzato dalle idee sulla mitologia di Joseph Campbell, ed echi del lavoro di Campbell si possono trovare in molti aspetti di Glorantha; per esempio la storia dei \"God Learners\" (\"Dei Apprendisti\") pu\u00f2 essere considerata come un esercizio delle implicazioni dell'idea di Campbell di un monomito unificante, e la storia del Principe Argrath come un'esplorazione dell'opera di \"L'eroe dai mille volti\" (\"The Hero with a Thousand Faces\" ). Pi\u00f9 astrattamente, l'idea di Campbell che i miti sono il modo con cui diamo forma alle nostre vite, \u00e8 profondamente radicata nell'immagine di Glorantha lungo tutta la sua storia editoriale.\nIl primo sistema di gioco ambientato in Glorantha fu il wargame \"White Bear and Red Moon\" (1975). Stafford tent\u00f2 di vendere il gioco ad editori esistenti, ma nonostante fosse inizialmente accettato per la pubblicazione in successione da tre editori, i primi due fallirono prima di darlo alle stampe ed il terzo editore cambi\u00f2 idea. Infine Stafford fond\u00f2 nel 1974 una sua propria casa editrice, la Chaosium, per pubblicarlo. Il gioco dettaglia la rivolta del principe barbaro Argrath per difendere la sua patria, Sartar, dall'invasione del civilizzato Impero Lunare ed \u00e8 situato nell'area di Dragon Pass. Il gioco \u00e8 stato rieditato pi\u00f9 volte dalla prima edizione.\nLa pubblicazione successiva fu anch'essa un wargame, \"Nomad Gods\" (1978), pubblicato anch'esso dalla Chaosium, che racconta i raid e le guerre fra le trib\u00f9 cavalca-bestie ed adoratrici di spiriti di Prax, una terra maledetta ad est del Dragon Pass. Un'edizione francese del gioco \u00e8 stata pubblicata dalla Oriflam su licenza della Chaosium con il titolo \"Les Dieux Nomades\" (1994).\nNel 1978 venne pubblicata la prima edizione del gioco di ruolo \"RuneQuest\" (sul retro di copertina di questa edizione l'ambientazione viene erroneamente chiamata \"Glorontha\"). Nel 1979 segu\u00ec una seconda edizione, \"RuneQuest II\". Molti dei supplementi pubblicati a supporto erano semplici dungeon crawl, ma furono anche pubblicati gli innovativi \"Cults of Prax\" (1979) e \"Cults of Terror\" (1979), che dettagliavano i culti delle divinit\u00e0 di Glorantha permettendo ai giocatori di allineare i loro personaggi con una religione, immergendoli nei conflitti culturali, politici e metafisici di Glorantha. Ogni religione offre una diversa visione del mondo e approccio ad esso, nessuna delle quali obiettivamente corretta. Questo approccio di offrire storie mitiche e valori in competizione \u00e8 una caratteristica comune nel materiale per Glorantha. \"Cults of Terror\" \u00e8 incentrato sull'adorazione di dei malvagi, lunari e del caos e organizzazioni avversarie come Vivamort, un culto di vampiri. \"Griffin Mountain\" (1981) fu uno dei migliori esempi di come dettagliare un regno in un gioco di ruolo. \"Trollapack\" (1983), dedicato estensivamente ad una cultura, fu l'antesignano degli splatbook che la White Wolf e altre case editrici offriranno negli anni novanta.\nIn un tentativo di appoggiarsi al potere di una casa editrice molto pi\u00f9 grossa, la Chaosium strinse un accordo con l'Avalon Hill nel 1984, cedendo in licenza il regolamento di \"RuneQuest\", ma mantenendo un controllo pi\u00f9 stretto sull'ambientazione (il materiale specificatamente dell'ambientazione \"Glorantha\" doveva essere approvato prima dell'applicazione). Questa edizione allent\u00f2 la connessione tra \"RuneQuest\" e \"Glorantha\" dato che inizialmente a causa della clausola sulla preapprovazione del materiale di \"Glorantha\" l'Avalon Hill pubblic\u00f2 una nuova ambientazione per \"RuneQuest\" chiamata \"Fantasy Earth\" causando scontento nei fan del gioco. Nel 1988 rendendosi conto dell'errore nell'abbandonare l'ambientazione originale, \"Fantasy Earth\" fu abbandonata, e furono pubblicati supplementi per Glorantha, per la maggior parte ristampe di prodotti della seconda edizione, ma in alcuni casi anche materiale nuovo.\nNel 1989 la Chaosium, che fino ad allora aveva gestito la parte creativa della pubblicazione, era in seri problemi economici e decise di concentrarsi sulle linee di giochi di ruolo pubblicate in proprio, dato che l'accordo con l'Avalon Hill non si era dimostrato vantaggioso come sperato, quest'ultima si trov\u00f2 improvvisamente a dover gestire anche la scrittura dei supplementi e decise di tornare ad ambientazioni diverse da \"Glorantha\" per via della clausola contrattuale di preapprovazione. Dopo comunque due nuove ambientazioni, \"Daughters of Darkness\" (1990) e \"Eldarad\" (1990) male accolte dai fans sospesero la pubblicazione di materiale di \"RuneQuest\" per un anno.\nNel 1992 fu tentato un recupero della linea di \"RuneQuest\", assumendo Ken Rolston come curatore editoriale per \"RuneQuest\", Roger Raupp come illustratore per le copertine e Robin Jenkins come curatore in generale per le linee di giochi di ruolo. Nei due anni successivi furono pubblicati i migliori supplementi della gestione Avalon di \"RuneQuest\", ma nel 1994 tentando di ridurre le spese la produzione delle illustrazioni di copertina fu di nuovo tirata in casa e Rolston pass\u00f2 da dipendente fisso a freelance. Dopo due ultimi supplementi Rolston pass\u00f2 a lavorare per una compagnia di produzioni multimediali. Una proposta per una quarta edizione di \"RuneQuest\", intitolata \"RuneQuest: Adventures in Glorantha\", fu sviluppata dalla Avalon Hill in collaborazione con un gruppo di fans, ma con pochi contatti con la Chaosium, e fu rifiutata da Greg Stafford quando questi la vide nel 1994. Diversi prodotti annunciati non furono pubblicati e le fanzine divennero la maggior fonte di materiale per \"RuneQuest\", come era gi\u00e0 successo nel 1989.\nIl 4 marzo 1997 la Chaosium termin\u00f2 l'accordo con l'Avalon Hill per seguire un proprio piano per la rinascita di \"RuneQuest\". Dato che l'Avalon Hill manteneva diritti sulle regole e il marchio \"RuneQuest\" ma non poteva pi\u00f9 produrre materiale per \"Glorantha\" fece un ultimo sforzo annunciando un nuovo regolamento \"RuneQuest: Slayers\" che avrebbe dovuto essere pubblicato nell'estate 1988, ma che non fu mai stampato.\nDurante questo periodo di rottura l'evoluzione di Glorantha non si arrest\u00f2: l'avvento di Internet come mezzo popolare di comunicazione caus\u00f2 un boom nelle creazioni dei fans per Glorantha: Loren Miller propose il suo \"Maximum Game Fun\" come regolamento per l'ambientazione, David Dunham propose il suo sistema \"PenDragon Pass\" un sistema quasi freeform). L'avvento dei programmi di desktop publishing facilit\u00f2 la nascita di fanzine non ufficiali, tra cui la britannica \"Tales of the Reaching Moon\" (1989-2002), che a partire dal 2002 inizi\u00f2 ad organizzare convention dedicate a Glorantha nel Regno Unito e quindi anche negli Stati Uniti dal 1994. Alle convention furono giocati diverse ambiziose partite freeform con fino ad 80 partecipanti. \"Tales of the Reaching Moon\" diede inoltre lo spunto per la nascita di altre fanzine. Rick Meints, uno dei suoi curatori sar\u00e0 il futuro editore di \"HeroQuest\".\nStafford inizi\u00f2 nel 1992 a pubblicare collezioni di materiale dedicato a \"Glorantha\" non legato a nessun sistema di gioco. Il primo fu \"King of Sartar\" pubblicato dalla Chaosium, i successivi una serie di fotocopie delle storie e ambientazioni originali create da Stafford venduti direttamente alle convention, prodotti con una periodicit\u00e0 di uno all'anno.\nNel 1996 Stafford organizz\u00f2 un accordo tra la Chaosium e l'italiana Stratelibri per la pubblicazione di un wargame tridimensionale in scala 25mm. In seguito per\u00f2 allo scoppio della bolla dei giochi di carte collezionabili la Stratelibri (che era la distributrice italiana di \"\") dovette abbandonare il progetto.\nSempre nel 1996 un fan, Dave Dunham, inizi\u00f2 a lavorare su un videogioco ambientato in Glorantha che fu pubblicato nel 1999 come \"King of Dragon Pass\" (1999) dalla A. Sharp. Nel videogioco in cui i giocatori interpretano un eroe Orlhanti che cerca di unire i clan e le trib\u00f9 di Dragon Pass in un regno; il gioco comprendeva un'eccezionale copertura della storia del mondo di Dragon Pass, e conteneva la prima coinvolgente dimostrazione pubblica delle idee di Stafford riguardo alla cerca dell'eroe.\nNel 1997 la Chaosium \u00e8 in forte crisi economica in seguito agli invenduti del suo gioco di carte collezionabili \"Mythos\" e si separa in pi\u00f9 entit\u00e0 tra cui Greg Stafford che se ne va portando con s\u00e9 i diritti su \"Glorantha\" e fondando la Issaries per gestire le propriet\u00e0 intellettuali ad esso legata. Per raccogliere i fondi per gestirla nell'agosto 1997 offre ai fans di comprare azioni della Issaries, promettendo la pubblicazione di un nuovo gioco di ruolo ambientato in \"Glorantha\" Nel 1998 contatta Robin D. Laws per scrivere il nuovo sistema di gioco fortemente narrativo che viene pubblicato nel 2000 come \"Hero Wars\", supportandolo tra il 2000 e il 2002 con una mezza dozzina di supplementi.\nNel 2003 il regolamento viene riveduto e corretto e pubblicato come \"HeroQuest\", il titolo che Stafford aveva voluto usare fin dall'inizio ma che non aveva potuto usare, perch\u00e9 \"HeroQuest\" era marchio registrato dalla Milton Bradley. Nel frattempo i diritti del marchio erano scaduti e Stafford li aveva acquisiti. Quindi a parte il nome il regolamento di gioco di ruolo non ha alcuna relazione con l'omonimo gioco da tavolo \"HeroQuest\" pubblicato dalla Milton Bradley e dalla Games Workshop). Una seconda edizione di \"HeroQuest\" \u00e8 stata pubblicata dal 2009 dalla Moon Design Publication \u00e8 supportata da una serie di manuali su \"Glorantha\": \"Sartar: Kingdom of Heroes\" (2009), \"Sartar Companion\" (2010) e \"Pavis: Gateway to Adventure\" (2012).\nIl regolamento di \"RuneQuest\" fu ceduto in licenza dalla Issaries alla Mongoose Publishing (la Hasbro che aveva acquistato l'Avalon Hill aveva lasciato scadere la registrazione del marchio \"RuneQuest\" che era stato recuperato da Stafford) che nel 2006 pubblic\u00f2 una quarta edizione di \"RuneQuest\" (in gener abbreviata in \"MRQ\", \"Mongoose RuneQuest\") ambientata nella Seconda Era di Glorantha, un periodo situato centinaia di anni prima di quello delle precedenti ambientazioni di \"Glorantha\". Una quinta edizione \u00e8 stata pubblicata nel 2010 (\"MRQ II\") e supportata con diversi manuali ma nel maggio 2011 la licenza per \"Glorantha\" \u00e8 scaduta. Il regolamento \"RuneQuest II\" \u00e8 stato ribattezzato \"Legend\" e non contiene pi\u00f9 materiale su \"Glorantha\". Una nuova compagnia, la The Design Mechanism \u00e8 stata formata dagli autori di \"RuneQuest II\" e la propriet\u00e0 dei supplementi di \"Glorantha\" prodotti per \"RuneQuest II\" \u00e8 stata trasferita alla compagnia. Un nuovo regolamento \"RuneQuest 6\" (RQ6) \u00e8 stato pubblicato nell'agosto 2012, ma a dicembre 2013 nessun nuovo materiale per \"Glorantha\" \u00e8 stato pubblicato per RQ6.\nIl mondo di Glorantha.\nGlorantha possiede una grande variet\u00e0 di culture che hanno una percezione estremamente differente del loro mondo, della magia che lo pervade e degli eventi che gli hanno dato forma:\nIl sito della Issaries (che al momento pubblica Glorantha) lo introduce come:\nIl mondo di Glorantha \u00e8 abitato da diverse culture analoghe a quelle della Terra diffuse su due masse continentali e su un vasto arcipelago. Il continente settentrionale di Genertela \u00e8 abitato da una cultura suddivisa in caste simile a quella induista a occidente, una societ\u00e0 autocratica orientale a oriente e molte culture classiche simili a quelle dell'et\u00e0 della pietra al centro. Il continente meridionale di Palmaltela \u00e8 simile all'Africa per certi versi, ma con molte differenze.\nIn Glorantha, la magia opera a tutti i livelli dalla preghiera di ogni giorno a incantesimi potenti che creano e mantengono in funzione il mondo. Gli eroi si aprono la strada nel mondo e possono anche avventurarsi in reami metapsichici, rischiano il corpo e l'anima, per acquisire conoscenza e potere. Nel materiale pi\u00f9 recente credenze in competizione, come teismo, sciamanesimo e misticismo esistono allo stesso tempo per spiegare ognuna nella propria maniera il mondo. Gli aderenti di un dato sistema metafisico possono essere anche in competizione tra di loro \u2014 per esempio teisti adoratori di divinit\u00e0 diverse possono combattersi l'un l'altro per sostenere la propria divinit\u00e0.\nIl mondo \u00e8 piatto con un cielo simile a una cupola ed \u00e8 stato plasmato in questa forma, nelle grandi e nelle piccole cose, dalle azioni mitiche degli dei. Nella storia recente dell'ambientazione Glorantha \u00e8 in uno stato decaduto, essendosi solo da poca ripresasi da una battaglia universale contro il caos nella mitologia degli dei.\nGli umani sono la razza dominante, ma abbondano razze di altri esseri senzienti, uniche a Glorantha. Razze non umane familiari, come i nani e gli elfi sono diverse dalla loro rappresentazione ispirata a Tolkien."}
{"id": "95678", "revid": "1705737", "url": "https://it.wikipedia.org/wiki?curid=95678", "title": "Bifr\u01ebst", "text": "Bifr\u01ebst (o anche Bilr\u01ebst) \u00e8, nella mitologia norrena, il ponte dell'arcobaleno, che unisce la terra alla dimora degli dei, \u00c1sgar\u00f0r. Assai robusto, ogni giorno gli dei lo percorrono per riunirsi a consiglio. \u00c8 formato da tre colori, tra i quali il rosso \u00e8 in realt\u00e0 fuoco che arde. Il suo nome significa probabilmente \"via tremula\" o \"via dei colori\". \u00c8 chiamato anche \u00c1sbr\u00fa, \"ponte degli Asi\". Cos\u00ec viene citato nel poema eddico Gr\u00edmnism\u00e1l:\nIn questo poema Gr\u00edmnir (Odino sotto mentite spoglie) fornisce al giovane Agnarr la conoscenza cosmica, inclusa la nozione che Bilr\u00f6st \u00e8 il migliore dei ponti.\nBifr\u01ebst \u00e8 sorvegliato dal dio Heimdallr, pronto ad avvertire gli dei dell'avvento del Ragnar\u01ebk, la fine del mondo. Allora il ponte croller\u00e0, quando i M\u00faspellsmegir lo cavalcheranno per raggiungere il cielo.\nNelle antiche leggende norrene esso viene descritto come instabile, mosso e luminoso e ha tre colori: verde, rosso e azzurro. Questo \u00e9 un chiaro riferimento all'aurora boreale"}
{"id": "95680", "revid": "1234826", "url": "https://it.wikipedia.org/wiki?curid=95680", "title": "Ribosoma", "text": "I ribosomi sono complessi macromolecolari, immersi nel citoplasma o ancorati al reticolo endoplasmatico ruvido o contenuti in altri organuli (mitocondri e cloroplasti), responsabili della sintesi proteica. La loro funzione \u00e8 quella di leggere le informazioni contenute nella catena di RNA messaggero (m-RNA).\nFurono messi in evidenza nel 1953 al microscopio elettronico dal biologo rumeno George Emil Palade, scoperta che gli valse il Premio Nobel. Il termine ribosoma fu invece proposto nel 1958 da Richard B. Roberts.\nStruttura.\nI ribosomi vengono sintetizzati nel nucleolo. Sono formati da quattro molecole di RNA ribosomiale e da proteine che si associano a formare due subunit\u00e0 di dimensioni differenti. I ribosomi dei batteri, degli archea e degli eucarioti differiscono sensibilmente tra loro sia per la struttura sia per le sequenze di RNA.\nUn ribosoma batterico ha una massa di circa 2700 kDa, un diametro di circa 20nm e un coefficiente di sedimentazione di 70 S.Esso si pu\u00f2 suddividere in due parti o \"subunit\u00e0\", una pi\u00f9 grande e una pi\u00f9 piccola:\nInvece il ribosoma della cellula eucariota, fatta eccezione per quelli contenuti nei mitocondri detti mitoribosomi e nei cloroplasti, che \u00e8 di 70 S come nei procarioti, \u00e8 pi\u00f9 grande e ha una massa molecolare di 4000 kDa, un diametro di 23\u00a0nm e un coefficiente di sedimentazione di 80 S.\nAnch'esso \u00e8 composto da due subunit\u00e0, maggiore di 60 S e minore di 40 S: \nNel complesso si arriva a circa 80 proteine.\nLe singole molecole di rRNA, tranne la 5 S, vengono sintetizzate nei nucleoli come RNA 45 S. Il DNA contenuto nel nucleolo viene trascritto dalla RNA polimerasi I a partire da pi\u00f9 punti della catena di DNA, in strutture (i cistroni) che vengono dette ad \"albero di Natale\": il tronco verrebbe rappresentato dal DNA, i rami dalle molte catene di rRNA che vengono trascritte nello stesso momento. rRNA 45 S appena trascritto \u00e8 detto pre-rRNA; in seguito a tagli, esso dar\u00e0 origine a rRNA 18 S per la subunit\u00e0 minore del ribosoma e 32 S, che verr\u00e0 tagliato ulteriormente in 28 S e 5,8 S. Nel pre-rRNA sono presenti pseudouridine e basi azotate metilate. Si pensa che la funzione di queste modifiche nelle basi sia di evitare il taglio enzimatico, o favorire le interazioni dell'RNA interne alla catena o con altre molecole.\nDisposizione.\nLa loro disposizione all'interno della cellula varia a seconda del tipo di cellula ed \u00e8 collegata alla funzione di quest'ultima: \nI ribosomi liberi.\nSono cos\u00ec denominati i ribosomi che si trovano liberi nel citoplasma o che fanno parte dei mitocondri o dei cloroplasti. Generalmente sono deputati alla sintesi di proteine che verranno rilasciate e utilizzate nel citoplasma o nella parte interna della membrana degli organuli ove i ribosomi sono presenti e anche nei perossisomi. Pi\u00f9 ribosomi sono in grado di unirsi tra loro utilizzando come legame una stessa molecola di RNA messaggero, attraverso la quale si muovono dal codone iniziale fino a quello finale in direzione 3', a formare un \"poliribosoma\" (o \"polisoma\").\nI ribosomi legati alle membrane.\nSi trovano legati alle membrane costituenti il nucleo cellulare o il reticolo endoplasmatico ruvido. Si occupano di sintetizzare e rilasciare proteine all'interno delle membrane di queste strutture, dove poi saranno condotte alla loro destinazione finale che pu\u00f2 essere intra- o extracellulare, nel qual caso vengono spesso espulse per esocitosi. I ribosomi adesi alle membrane sono una sezione dell'insieme dei ribosomi liberi, sezione che viene poi reclutata non appena iniziano a sintetizzare proteine specifiche.\nProcesso di traduzione.\nLe due subunit\u00e0 del ribosoma si uniscono tra loro e operano insieme per tradurre un RNA messaggero in una catena polipeptidica durante la sintesi proteica. La parte pi\u00f9 importante del ribosoma, sotto quest'aspetto, sono le molecole di RNA ribosomiale che da sole sono in grado, seppur lentamente, d'operare il processo di traduzione, comportandosi da ribozima. Questo lascia ipotizzare che la componente proteica agisca in modo tale da potenziare e velocizzare l'azione dell'RNA ribosomiale.\nPrima che le subunit\u00e0 si uniscano insieme per incominciare a tradurre la molecola di mRNA, vi \u00e8 la necessit\u00e0 che il complesso di pre-inizio si leghi alla subunit\u00e0 inferiore; a questo punto il ribosoma si pu\u00f2 collegare alla molecola dell'RNA messaggero, e una volta che la subunit\u00e0 minore riconosce la tripletta di inizio, si staccano i fattori di pre-inizio, le due subunit\u00e0 si collegano e il ribosoma pu\u00f2 incominciare a sintetizzare la proteina. La subunit\u00e0 superiore \u00e8 composta da tre siti, in ordine: sito A (\"amminoacidico\"), P (\"peptididico)\" e sito E (\"exit\", di uscita). Si ricordi che la subunit\u00e0 inferiore possiede solo un sito d'attacco predisposto per l'mRNA.\nIl primo RNA transfer (tRNA) si va a inserire nel sito A, a questo punto arriva un secondo tRNA il quale si andr\u00e0 a posizionare nel sito P. Ora il ribosoma scorre di una tripletta, portando gli amminoacidi tradotti dal sito A, a legarsi nel sito P. La tripletta codificata da P a questo punto passa al sito E, dove verr\u00e0 rilasciato. In sintesi:\nL'ipotesi del segnale.\nI ribosomi liberi e quelli legati alle membrane sintetizzano due classi di proteine tra loro differenti. Come pu\u00f2 la cellula operare una simile distinzione? L'ipotesi del segnale, sviluppata nel 1971, afferma che l'informazione che permette di operare questo processo \u00e8 contenuta nella sezione N-terminale della catena polipeptidica, che \u00e8 la prima a emergere dal ribosoma. Successivamente a quest'ipotesi si sono aggiunti dei dati di supporto che permisero di arrivare al seguente modello.Il filamento di RNA messaggero da tradurre arriva al ribosoma che in quel momento \u00e8 libero e contenuto nel citoplasma. Una volta iniziata la traduzione, nella parte N-terminale (anche se in alcuni polipeptidi \u00e8 pi\u00f9 interna) \u00e8 contenuta una sequenza di 6-20 amminoacidi non polari. Questa sequenza viene riconosciuta da una particella di riconoscimento del segnale (SRP), una struttura formata da una molecola di RNA (RNA 7SL) e 6 catene polipetidiche, che vi si lega e blocca il suo prematuro ripiegamento e la continuazione della sintesi proteica. Ci\u00f2 fa s\u00ec che il ribosoma arrivi alle membrane del reticolo endoplasmatico rugoso, invece di completare la traduzione della proteina che altrimenti sarebbe rilasciata nel citoplasma. La particella di riconoscimento del segnale legata agisce come un ligando che va a legarsi a due recettori che si trovano sulla membrana citoplasmatica del reticolo endoplasmatico, uno per la SRP e l'altro per il ribosoma. Per creare il legame tra SRP e il suo recettore \u00e8 necessario che a SRP si leghi una molecola di guanosina trifosfato (GTP). Successivamente l'SRP viene staccata dalla sequenza segnale e poi dal ribosoma, per idrolisi del GTP in guanosina difosfato (GDP) mentre la sequenza segnale va a legarsi a una sezione d'un canale proteico transmembrana. Essendosi staccato l'SRP il ribosoma riprende la sintesi proteica, ma la catena polipeptidica viene traslocata attraverso il canale e penetra nel reticolo endoplasmatico (traslocazione). Successivamente la sequenza segnale viene tagliata da un enzima proteolitico, la peptidasi del segnale, e il resto della proteina viene sottoposta ad appositi processi di ripiegamento e di formazione di legami disolfuro."}
{"id": "95681", "revid": "1793900", "url": "https://it.wikipedia.org/wiki?curid=95681", "title": "Crocifissione (Gr\u00fcnewald)", "text": "La Crocifissione di Matthias Gr\u00fcnewald costituisce uno dei pannelli centrali dell'Altare di Isenheim conservato nel Mus\u00e9e d'Unterlinden a Colmar.\nIl dipinto.\nIl polittico fu dipinto e scolpito fra 1512 e 1516. Con le portelle chuse, si osserva la scena di Ges\u00f9 Cristo, morto in Croce, fra il Discepolo che Ges\u00f9 amava, identificato dalla tradizione con San Giovanni Evangelista, Maria Vergine, Maria Maddalena e San Giovanni Battista. Una croce di legno ricavata da un albero rozzamente tagliato, mostra il suo braccio orizzontale che si flette per reggere il corpo imponente di un uomo martoriato in ogni brandello di carne; un uomo ucciso, ritratto dopo l'estremo spasimo della morte. Le mani inchiodate alla croce, paiono ancora contorcersi convulsamente, le braccia si stendono disarticolate ben al di sopra del capo reclinato sul petto, coperto da un'impressionante corona di spine; la bocca sfatta dal dolore pare ormai aver tratto l'ultimo respiro.\nTutto il corpo \u00e8 livido per le infinite percosse subite, mentre le carni ferite paiono gi\u00e0 assalite da una putredine cadaverica; le ginocchia si torcono assieme ai polpacci; i piedi si accavallano trafitti da un enorme chiodo che ha tratto dal corpo gli ultimi rivoli di sangue.\nMatthias Gr\u00fcnewald dipinge in questi termini la \"bestemmia\" della morte dell'Uomo-Dio, e sulla scena di quest'orrendo macello si avverte l'angoscia soprannaturale insita nel mistero doloroso.\nErnst Gombrich commenta in questi termini la scena:\n\u00ab\"Come un predicatore della Passione, Gr\u00fcnewald non risparmi\u00f2 nulla pur di esprimere gli orrori della crudele agonia: il corpo moribondo di Cristo \u00e8 deformato dalla tortura della croce; le spine dei flagelli penetrano nelle ferite suppuranti che ricoprono l'intera figura. Il sangue rosso scuro contrasta nettamente con il verde smorto della carne. Cristo crocifisso esprime il significato della sua sofferenza attraverso le fattezze ed il gesto commovente delle mani\".\u00bb\nAd un lato della croce vediamo una Madonna, con il velo ed una bianca veste monacale, dal viso che appare bellissimo nel pallore dello sfinimento, quasi come un fantasma. Ha ancora la forza di torcersi le mani, quasi a farsi male, mentre un San Giovanni vestito in rosso- che nel taglio dei capelli e nei tratti del volto ha l'aria di un giovane studente tedesco - la sorregge pietosamente.\nUna minuta Maddalena, nel suo ampio manto color rosa, si contorce nel cordoglio tendendo le mani giunte verso la croce. Deposto ogni segno di avvenenza, invecchiata, anzi, dallo strazio, Maddalena si tende come un arco, con il corpo e con le braccia, e guarda angosciata, attraverso il velo che le cala sugli occhi, il corpo martoriato di Cristo.\nSull'altro lato della croce, con insolita iconografia, troviamo la figura di Giovanni il Battista nella sua rozza veste di pelo di cammello; ha statura elevata, i capelli a zazzera ed una barba incolta; tiene in mano le Scritture e, con un indice smisurato, addita didatticamente la figura del Cristo. Ai suoi piedi l'Agnello di Dio (simbolo di quel Ges\u00f9 che egli ha battezzato) ha il petto ferito ed una coppa raccoglie il fiotto di sangue che ne esce. Alle spalle del Battista, nel buio della penombra che avvolge l'angosciante silenzio della scena, leggiamo la scritta \"Illum oportet crescere, me autem minui\" (\"Egli deve crescere e io invece diminuire\"), tratta dal \"Vangelo secondo Giovanni\" (), ove il Battista dichiara di essere stato mandato ad annunciare Ges\u00f9 Cristo.\nIl paesaggio, che si dispiega oltre il patibolo in un crepuscolo di morte, le tenebre che avvolsero la morte di Cristo secondo il Vangelo di Matteo, lascia scorgere le acque stagnanti di un fiume, come se anche la natura si fosse raggrumata e divenuta marcescente assieme al sangue ed alla carne dell'Uomo-Dio.\nVerrebbe da dire che la raffigurazione del martirio tocchi in quest'opera di Gr\u00fcnewald la sua acme esistenziale (come se attraverso il pittore tedesco si aprisse la strada che porter\u00e0 all\"'Urlo\" di Munch); ma non c'\u00e8 un solo passaggio della tavola (a cominciare dall'imponente presenza del Battista) che non abbia anche un significato teologico, studiato a tavolino con il committente, l'abate Guido Guersi, con un intento didattico che si rivolge ai malati che il monastero di Isenheim ospitava.\nOsserva lo scrittore francese Joris-Karl Huysmans che:\n\"Quel Cristo spaventoso, morente sull'altare dell'ospizio d'Isenheim sembra fatto a immagine dei colpiti dal fuoco sacro che lo pregavano, e si consolavano al pensiero che il Dio che imploravano avesse provato i loro stessi tormenti, e che si fosse incarnato in una forma ripugnante quanto la loro, e si sentivano meno sventurati e meno spregevoli\"."}
{"id": "95692", "revid": "399", "url": "https://it.wikipedia.org/wiki?curid=95692", "title": "Jean-Antoine Carrel", "text": "Originario della Valtournenche (Valle d'Aosta), fu uno dei primi scalatori italiani delle Alpi, il primo a salire sulla vetta del Cervino dal versante italiano ed un personaggio caratteristico dell'epoca risorgimentale dell'Italia. Fu pastore, cacciatore, contadino, artigiano e soprattutto alpinista.\nBiografia.\nPrimi anni.\nCarrel nacque nel 1829, nel villaggio di Cr\u00e9taz nel comune di Valtournenche. Gli anni del servizio militare coincisero con le guerre d'Indipendenza (1848 - 1859): combatt\u00e9 a San Martino e ricevette i gradi di sergente. Da allora fu soprannominato \"bersagliere\". Aveva fatto della conquista della \"Gran Becca\", come il Cervino viene chiamato dai valtournains, lo scopo della sua vita. Tent\u00f2 varie volte di avvicinarsi alla vetta, anche in compagnia dell'abb\u00e9 Gorret e di suo fratello Jean-Jacques.\nNel 1861, Carrel conobbe al Breuil Edward Whymper, che lo richiese pi\u00f9 volte come guida e compagno di salita in vetta.\nTra i due personaggi, cos\u00ec diversi, l'uno chiuso, orgoglioso e fervente nazionalista, l'altro estroverso e appassionato di arrampicate, si instaur\u00f2 una sorta di competizione. Whymper dapprima contatt\u00f2 Carrel per scalare il Cervino, ma non trovarono un accordo perch\u00e9 Jean-Antoine voleva con s\u00e9 anche il fratello Jean-Jacques. Whymper tent\u00f2 ugualmente con una guida bernese, raggiungendo un punto mai toccato prima, ma i due Carrel, per dimostrargli le loro capacit\u00e0, superarono il record dell'inglese e raggiunsero la Cr\u00eate du Coq (4032\u00a0m) dove scolpirono un'iscrizione nella roccia.\nIl 1862 fu l'anno del famoso tentativo dell'irlandese John Tyndall, che con due guide svizzere e Carrel come portatore, scal\u00f2 quello che divenne il Pic Tyndall, arrestandosi al passaggio detto \"de l'Enjamb\u00e9e\". Tyndall chiese il parere di Carrel, dato che le guide svizzere, in precedenza dimostratesi assai altezzose, proponevano di rinunciare a proseguire oltre, ma Carrel rispose: \"chiedete alle vostre guide, io non sono che un portatore\". Per la cronaca l'irlandese non apprezz\u00f2 molto questo sussulto di campanilismo e negli anni seguenti espresse giudizi poco gratificanti nei confronti di Carrel.\nPrima salita al Cervino dal versante italiano.\nIl Cervino ricevette altri assalti negli anni successivi, tutti respinti a colpi di cattivo tempo, ma nel luglio del 1865, mentre si trovava in quota ad attrezzare la via per una probabile \"prima\" dell'allora ministro Quintino Sella, apparvero in vetta i primi conquistatori: Carrel riconobbe i pantaloni bianchi di Whymper proprio mentre con altri compagni di cordata tentavano, per conto dell'appena nato Club Alpino Italiano l'ascesa alla vetta dal ben pi\u00f9 difficile versante italiano e, preso dallo sconforto, si ritir\u00f2 con tutti i suoi.\nCi volle tutta l'eloquenza dell'abb\u00e9 Gorret e dell'ingegner Giordano (per l'occasione il plenipotenziario di Quintino Sella) per convincerlo a tentar almeno la prima della parete sud-ovest, quella italiana, che due giorni dopo fu regolarmente vinta, malgrado le difficolt\u00e0 tecnicamente superiori a quelle affrontate dai primi conquistatori saliti dal versante svizzero.\nSpedizione sulle Ande.\nI rapporti con Whymper, che si erano fatti tesi in piena competizione per la vetta del Cervino, si ricomposero anche in virt\u00f9 della profonda stima che l'inglese nutriva per la guida valdostana: infatti lo ingaggi\u00f2 per una spedizione sulle Ande ecuadoriane. Fecero insieme la prima ascensione del Chimborazo (6130\u00a0m) e la quinta del Cotopaxi (5943\u00a0m), pi\u00f9 varie altre cime tra i 4000 ed i 5000 metri. Durante questa spedizione i due alpinisti fecero anche la conoscenza del mal di montagna, che Carrel si rifiut\u00f2 di curare con dei farmaci, ritenendo pi\u00f9 che sufficiente alla bisogna un po' di vin br\u00fbl\u00e9.\nUltimi anni.\nAl rientro in Inghilterra, Whymper profuse grandi lodi per la guida valdostana, che umilmente torn\u00f2 alla sua principale occupazione di agricoltore, dato che del mestiere di guida non si poteva vivere, specialmente con i suoi dodici figli a carico.\nJean-Antoine Carrel sal\u00ec il Cervino cinquantuno volte, portando in vetta alpinisti di tutto il mondo. Mor\u00ec coraggiosamente, scendendo dalla sua montagna: dopo aver lottato duramente contro un'interminabile tempesta, trasse in salvo il suo cliente, il giovane musicista torinese Leone Sinigaglia, e il portatore Charles Gorret di Valtournenche, e infine cedette allo sfinimento. Nel punto in cui Carrel spir\u00f2 \u00e8 stata collocata una croce dedicata alla sua memoria, la cosiddetta \"Croix Carrel\".\nLungo la via al Cervino, da lui tante volte percorsa, sorge ora un rifugio alpino che porta il suo nome: Rifugio Jean Antoine Carrel."}
{"id": "95696", "revid": "37401", "url": "https://it.wikipedia.org/wiki?curid=95696", "title": "Ellissi (figura retorica)", "text": "Lellissi (dal greco \u1f14\u03bb\u03bb\u03b5\u03b9\u03c8\u03b9\u03c2, \"\u00e8lleipsis\", \"omissione\", derivato del verbo \u1f10\u03bb\u03bb\u03b5\u03af\u03c0\u03c9, \"ell\u00e8ip\u014d\", \"io ometto\") \u00e8 una figura retorica, che consiste nell'omissione, all'interno di una frase, di uno o pi\u00f9 termini che sia possibile sottintendere. La proposizione mancante del soggetto si dice \"ellittica del soggetto\", quella senza predicato \"ellittica del predicato\".\n\u00c8 diffusa nei proverbi e nelle sentenze. Esempi:\nSimile all'ellissi \u00e8 la frase nominale, molto frequente nel linguaggio giornalistico, che consiste nella soppressione del sintagma verbale e nella trasmissione del suo contenuto e di parte delle sue funzioni a un sintagma nominale che resta presente nella frase. Esempi: \nIn altri casi, invece, \u00e8 solo una parte della voce verbale a essere omessa. Ad esempio:\nSimile all'ellissi \u00e8 anche l'aposiopesi, che viene spesso usata in letteratura e indicata con i punti di sospensione (...), per lasciare inespresso un pensiero pi\u00f9 o meno esprimibile, o per lasciarlo all'immaginazione del lettore."}
{"id": "95697", "revid": "123854235", "url": "https://it.wikipedia.org/wiki?curid=95697", "title": "Calmucchia", "text": "La Repubblica di Calmucchia, o Calmicchia (, \"Resp\u00fablika Kalmykija\"; in calmucco: \u0425\u0430\u043b\u044c\u043c\u0433 \u0422\u0430\u04a3\u04bb\u0447, \"Hal'mg Ta\u00f1\u1e25\u00e7\") \u00e8 una repubblica della Federazione Russa, l'unico territorio di religione prevalentemente buddhista del continente europeo.\nStoria.\nLa particolarit\u00e0 di questa repubblica \u00e8 data dal fatto che si tratta dell'unico territorio europeo in cui una quota consistente della popolazione professa il buddhismo tibetano. I russi cominciarono a utilizzare il termine \"calmucco\" nel XVI secolo, apprendendolo dai tatari, per poi utilizzare anche il nome \"Oyirad\", che era invece di origine mongola. Furono proprio i calmucchi (e non i mongoli) a controllare quella vasta area, nota come \"Grande Tataria\" o \"Impero Calmucco\", che andava dalla Grande Muraglia cinese al fiume Don, dall'Himalaya alla Siberia.\nLe steppe europee, grazie all'aria umida proveniente dall'Oceano Atlantico, sono da sempre molto pi\u00f9 accoglienti di quelle asiatiche. Proprio per questo motivo spesso, nei secoli passati, le trib\u00f9 nomadi dell'Asia centrale tentarono di ottenere il controllo delle estese pianure dell'Europa orientale. I primi furono gli ungari (che i calmucchi chiamavano \"Uugr\") nell'VIII secolo, poi fu la volta dei tatari (\"Mangyd\" in lingua calmucca) nel XIII secolo; infine arrivarono i calmucchi (o, come loro stessi si definiscono, \"D\u00f6rvn \u00d6\u00f6rd\", cio\u00e8 \"i quattro alleati\") nel XVII secolo.\nIl capo Torghuud, Khoo \u00d6rl\u00f6g, decise di muoversi verso ovest all'inizio del XVII secolo. Ma non a causa di una mitica lotta intestina ai calmucchi, creata dalla trib\u00f9 Khoshuud. Khoo \u00d6rl\u00f6g non era un rifugiato. Egli guid\u00f2 i Torghuud e parte dei D\u00f6rvuuds. Khoshuud e \u00d6l\u00f6\u00f6d si unirono a loro quasi un secolo dopo. I calmucchi arrivarono fino alle steppe dell'Europa sud-orientale nel 1630. La terra non era libera, era la patria delle potenti orde Nogai. Ma sotto la pressione dei guerrieri calmucchi i Nogay scapparono verso la Crimea e il fiume Kuban'. Tutti gli altri nomadi delle steppe europee divennero vassalli del Khan calmucco.\nI calmucchi non si insediarono solo attorno ad Astrachan' sul delta del Volga. I domini calmucchi si estendevano dagli Urali al fiume Terek e mantenevano ancora uno stretto legame con i calmucchi rimasti nella patria centro-asiatica. Alleati con la Russia, i Torghuud prosperarono durante il regno di Ayuki Khan, che ottenne il titolo di Khan dal sesto Dalai Lama.\nAlla fine del XVIII secolo delusi dalla crescente interferenza russa, Kalmyk Khan e Ubashi, nipote di Ayuki, decisero di ritornare alla loro patria. Per ordine del Khan circa 200.000 calmucchi iniziarono una marcia senza precedenti verso l'Asia centrale. Dopo quasi sette mesi i calmucchi riuscirono a raggiungere gli avamposti in Manciuria attorno al Lago Balkha\u0161. L'opinione per cui solo in pochi sopravvissero al rischioso viaggio, venne creata dalla propaganda della Russia Imperiale.\nParte dei calmucchi non riusc\u00ec ad attraversare il Volga e l'Ural per unirsi al loro Khan nel ritorno in Asia. Questa parte del popolo calmucco si assoggett\u00f2 quindi alla sovranit\u00e0 russa, prima sotto gli Zar, e successivamente sotto i sovietici. Gradualmente crearono insediamenti fissi con case e templi, invece delle loro iurte rotonde trasportabili. Questo processo dur\u00f2 fino a ben oltre la Rivoluzione russa.\nLa Calmucchia ottenne lo status di oblast' autonoma il 4 novembre 1920, e venne elevata allo status di repubblica autonoma della RSSF Russa il 22 ottobre 1935. Nel 1943 lo status di repubblica venne revocato e la Calmucchia venne posta direttamente sotto il controllo del governo centrale.\nLa collettivizzazione forzata fu un disastro sociale, economico e culturale, non adatto al temperamento calmucco e all'ambiente secco e privo di alberi. Durante la seconda guerra mondiale Stalin, dopo aver assistito allo schieramento dei Calmucchi con i Tedeschi e alla formazione del Kalmucken Kavallerie Korps a causa del risentimento locale per il regime sovietico, al termine del conflitto deport\u00f2 l'intera nazione calmucca senza preavviso in Siberia, su carri bestiame in pieno inverno. Met\u00e0 dei deportati perirono durante il viaggio e nei successivi anni di esilio, una pulizia etnica fino ad oggi sconosciuta al mondo esterno.\nA causa della diffusa dispersione in Siberia la lingua e la cultura calmucche hanno sofferto un declino probabilmente irreversibile. Chru\u0161\u010d\u00ebv permise il loro ritorno nel 1957, quando trovarono le loro case, posti di lavoro e terre occupate da immigrati russi e ucraini, che vi rimasero. Nondimeno, il 9 gennaio 1957, la Calmucchia divenne nuovamente un'oblast' autonoma e il 29 luglio 1958 una repubblica autonoma della RSSF Russa.\nNegli anni seguenti la cattiva pianificazione agricola e i progetti di irrigazione produssero una diffusa desertificazione. Vennero costruiti anche impianti industriali non redditizi. Con il crollo dell'Unione Sovietica l'economia sub\u00ec ulteriori danni, provocando diffusi problemi sociali e un crescente spopolamento delle aree rurali che mancavano di risorse e servizi. Dopo la dissoluzione dell'URSS, la Calmucchia ha mantenuto lo status di repubblica autonoma all'interno della Federazione Russa a partire dal 31 marzo 1992.\nGeografia antropica.\nSuddivisioni amministrative.\nLa divisione amministrativa di secondo livello della Repubblica della Calmucchia \u00e8 costituita da 13 \"rajon\" (\"distretti\") e 1 citt\u00e0 (circondario urbano) sotto la giurisdizione della \"oblast'\".\n\"Rajon\".\nLa Calmucchia comprende 13 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 3 (in grassetto quelli posti sotto la diretta giurisdizione della Repubblica e che costituiscono pertanto una divisione amministrativa di secondo livello):\nInsediamenti di tipo urbano.\nNon esistono centri urbani con \"status\" di insediamento di tipo urbano all'interno della Repubblica della Calmucchia."}
{"id": "95701", "revid": "110157", "url": "https://it.wikipedia.org/wiki?curid=95701", "title": "Ennenda", "text": "Ennenda (toponimo tedesco) \u00e8 una frazione di 2\u00a0726 abitanti del comune svizzero di Glarona, nel Canton Glarona.\nStoria.\nGi\u00e0 comune autonomo che si estendeva per 22,24\u00a0km\u00b2 e che comprendeva anche le frazioni di Ennetberge, Ennetb\u00fchls e Sturmigen, il 1\u00ba gennaio 2011 \u00e8 stato accorpato al comune di Glarona assieme agli altri comuni soppressi di Netstal e Riedern.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nA Ennenda ha sede l'azienda L\u00e4derach, che dal 1962 produce cioccolato .\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95702", "revid": "110157", "url": "https://it.wikipedia.org/wiki?curid=95702", "title": "Obstalden", "text": "Obstalden (toponimo tedesco) \u00e8 una frazione di 443 abitanti del comune svizzero di Glarona Nord, nel Canton Glarona.\nStoria.\nGi\u00e0 comune autonomo che si estendeva per 23,76\u00a0km\u00b2 e dal quale nel 1809 era stata scorporata la localit\u00e0 di M\u00fchlehorn, divenuta comune autonomo, comprendeva anche le frazioni di M\u00fclital, Nidstalden, Stocken, Voglingen e Walenguflen. Il 1\u00ba gennaio 2011 \u00e8 stato accorpato agli altri comuni soppressi di Bilten, Filzbach, Mollis, M\u00fchlehorn, N\u00e4fels, Niederurnen e Oberurnen per formare il nuovo comune di Glarona Nord.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "95704", "revid": "228587", "url": "https://it.wikipedia.org/wiki?curid=95704", "title": "Bifrost", "text": ""}
{"id": "95705", "revid": "110157", "url": "https://it.wikipedia.org/wiki?curid=95705", "title": "Quarten", "text": "Quarten (toponimo tedesco) \u00e8 un comune svizzero di 2\u00a0846 abitanti del Canton San Gallo, nel distretto di Sarganserland, sul lago di Walenstadt.\nInfrastrutture e trasporti.\nLa localit\u00e0 \u00e8 servita dalle stazioni di Murg, Unterterzen e Mols sulla ferrovia Ziegelbr\u00fccke-Sargans."}
{"id": "95706", "revid": "75245227", "url": "https://it.wikipedia.org/wiki?curid=95706", "title": "Scheda grafica", "text": ""}
{"id": "95707", "revid": "56620", "url": "https://it.wikipedia.org/wiki?curid=95707", "title": "Arazzo di Bayeux", "text": "L'arazzo di Bayeux, noto anche con il nome di arazzo della regina Matilde e anticamente come \"Telle du Conquest\", \u00e8 un tessuto ricamato (non un vero e proprio arazzo, a dispetto del nome corrente), realizzato in Normandia o in Inghilterra nella seconda met\u00e0 dell'XI secolo, che descrive per immagini gli avvenimenti chiave relativi alla conquista normanna dell'Inghilterra del 1066, culminanti con la battaglia di Hastings. Circa la met\u00e0 delle immagini rappresenta peraltro fatti precedenti l'invasione stessa.\nBench\u00e9 apparentemente favorevole a Guglielmo il Conquistatore al punto da essere considerato talvolta un'opera di propaganda, in realt\u00e0 la sua finalit\u00e0 \u00e8 l'affermazione della legittimit\u00e0 del dominio normanno in Inghilterra. L'arazzo si prefigge come obiettivo di creare una convivenza pacifica tra normanni ed anglosassoni: ne \u00e8 la prova il fatto che, a differenza di altre fonti (le \"Gesta Guillelmi\" e il \"Carmen de Hastingae Proelio\"), l'arazzo vede sotto una luce positiva Aroldo, elogiato per la sua vicinanza e intimit\u00e0 con il santo e re Edoardo (scena 1), per il suo status aristocratico e signorile (scene 2 e 3) e per il suo valore, riconosciuto dallo stesso Guglielmo (scene 17 e 21). Esso \u00e8 l'espressione di settori del regno anglo-normanno che cercano di elaborare il trauma conseguente all'invasione, di sanare i conflitti e di avviare un'integrazione tra normanni e inglesi.\nL'arazzo di Bayeux ha un valore documentario inestimabile per la conoscenza della Normandia e dell'Inghilterra dell'XI secolo. Costituito di varie pezze per una lunghezza totale di 68,30 metri, era conservato sino alla fine del XVIII secolo nella collezione della Cattedrale di Bayeux ed \u00e8 attualmente esposto al pubblico nel Centre Guillaume-le-Conqu\u00e9rant di Bayeux.\nNel 2007 l'UNESCO lo ha inserito nel Registro della Memoria del mondo.\nDescrizione.\nL'arazzo di Bayeux \u00e8 costituito dalla giustapposizione di nove pezze di lino di lunghezza compresa tra 2,43 e 13,90 metri e larghe circa 50 centimetri, ricamate con filo di lana in nove tinte naturali, il tutto per una lunghezza complessiva di 68,30 metri.\nLa sua impostazione grafica, articolata in azioni concatenate che vedono in scena un totale di 126 personaggi diversi, consente ad alcuni di vedervi un antenato del fumetto. Ogni scena \u00e8 corredata di un breve commento in lingua latina. L'arazzo \u00e8 amputato della parte finale, di lunghezza stimata intorno ai 90\u2013200\u00a0cm, nella quale probabilmente si raffigurava l'incoronazione di Guglielmo.\nContiene la raffigurazione di 626 persone, 202 cavalli e muli, 505 animali di altro genere, 37 edifici, 49 alberi. In totale 1515 soggetti forniscono una miniera di informazioni visive sull'XI secolo: per la storia navale, ad esempio, si apprende dalla forma delle vele che le navi utilizzate erano di tipo vichingo; per l'oplologia che le armi usate da ambo le parti erano di origine scandinava; per l'araldica si registra il primo uso in battaglia di insegne allo scopo di distinguere amico da nemico.\nStoria.\nVerso l'anno 1100 il cronista francese Balderico di Bourgueil compose per Adele di Normandia, figlia di Guglielmo il Conquistatore, un poema nel quale descrive un arazzo intessuto di seta, oro e argento, e raffigurante la conquista dell'Inghilterra; anche se le misure dichiarate e i materiali costitutivi di tale arazzo indicano un oggetto diverso, bench\u00e9 l'esistenza stessa dell'arazzo della contessa Adele sia messa in discussione, \u00e8 probabile che il poema di Balderico si ispiri, direttamente o indirettamente, all'arazzo di Bayeux.\nIl pi\u00f9 antico riferimento diretto all'arazzo \u00e8 un inventario dei beni della cattedrale di Bayeux raccolto nel 1476, che ne menziona l'esistenza e precisa come venisse appeso lungo il perimetro della navata della cattedrale per alcuni giorni ogni estate. Nel 1562 alcuni religiosi, avvertiti dell'imminente arrivo di soldati ugonotti, nascosero gli oggetti sacri, tra cui l'arazzo, per salvarli dal saccheggio.\nPer molto tempo noto solo localmente, l'arazzo cominci\u00f2 a destare l'interesse degli eruditi alla fine del XVII secolo: tra gli altri se ne occuparono Antoine Lancelot (1675-1740), membro dell'Acad\u00e9mie des inscriptions et belles-lettres, e Bernard de Montfaucon (1655-1741), storico e monaco benedettino. All'epoca di Montfaucon, e da tempo immemorabile, l'arazzo era conservato arrotolato su una sorta di rullo, e custodito nella cattedrale, nel palazzo arcivescovile, o nella biblioteca cittadina; veniva svolto in alcune occasioni, come la visita di persone illustri, la festa delle reliquie e l'Ottava di san Giovanni nel mese di luglio, durante la quale era appeso lungo il perimetro della navata della cattedrale.\nLa Rivoluzione francese per poco non port\u00f2 alla distruzione dell'arazzo: nel 1792, sotto la minaccia d'invasione, la Francia ordin\u00f2 un reclutamento di massa; al momento della partenza del contingente di Bayeux, ci si rese conto che uno dei carri degli approvvigionamenti era privo di telone di copertura; qualcuno propose di utilizzare a tale scopo l'arazzo conservato in cattedrale, ma il commissario di polizia Lambert L\u00e9onard Leforestier giunse in tempo per impedire lo scempio. Nel 1794, sotto la pressione di un movimento di opinione ansioso di preservare i beni artistici dalle violenze perpetrate durante il Terrore, l'arazzo fu dichiarato bene pubblico e posto sotto la tutela della Commissione Nazionale per le Arti, custodito in un deposito nazionale.\nProgettando l'invasione dell'Inghilterra, Napoleone lo volle a Parigi a fini di propaganda nel novembre 1803, e ne ordin\u00f2 l'esposizione al Mus\u00e9e Napol\u00e9on; fu allora che ricevette il soprannome di \"arazzo della Regina Matilde\", per iniziativa del direttore generale dei musei francesi, il quale si rifaceva alla tesi di Montfaucon. A quanto pare Napoleone studi\u00f2 a fondo l'arazzo, rimanendo affascinato da una coincidenza: il 6 dicembre 1803, nel pieno dei preparativi per l'invasione, su Dover era apparso un luminoso corpo celeste (probabilmente un bolide) con traiettoria sud-nord, che consentiva paragoni benauguranti, ai fini della spedizione, con la cometa apparsa nel 1066. L'arazzo torn\u00f2 a Bayeux nel febbraio 1804, ormai noto a livello nazionale ed internazionale.\nAumentarono dunque gli studiosi interessati all'arazzo, cos\u00ec come le preoccupazioni riguardo alla sua conservazione: dal 1842 fu spostato in una sala della biblioteca pubblica, svolto dal suo supporto ed esposto al pubblico protetto da una lastra di vetro.\nNella seconda met\u00e0 del XIX secolo Elisabeth Wardle, moglie di un ricco commerciante inglese, finanzi\u00f2 la creazione di una copia delle medesime dimensioni conservata attualmente in Gran Bretagna al museo di Reading. L'arazzo fu nuovamente nascosto durante la guerra franco-prussiana e durante la seconda guerra mondiale. Dopo essere stato sottoposto a restauro negli anni 1982-83, \u00e8 oggi esposto al \"Centre Guillaume le Conqu\u00e9rant\", a Bayeux.\nOrigini e attribuzioni.\nNon \u00e8 chiaro chi sia stato il committente n\u00e9 la localit\u00e0 di manifattura dell'arazzo. Il \"milieu\" culturale, politico ed economico che connotava allora le regioni sulle due sponde della Manica, costituenti di fatto un solo Paese, consente con difficolt\u00e0 di attribuirne oggi il concepimento e la realizzazione ad un ambito francese o ad uno inglese. Se \u00e8 vero che mancano prove certe al riguardo, il dibattito storico ottocentesco, con le correnti di pensiero che da esso scaturirono, fu peraltro fortemente inquinato da tendenze nazionaliste; a ci\u00f2 non sfuggirono i monumenti-simbolo quali l'Arazzo, e la battaglia di Hastings che vi viene rappresentata, tanto che l'indagine storica in materia ne porta ancora oggi i segni.\nDom Bernard de Montfaucon, che nel XVIII secolo fece conoscere l'arazzo alla comunit\u00e0 scientifica, attribu\u00ec l'opera alla moglie di Guglielmo il Conquistatore, la regina Matilde, basandosi su una leggenda locale e su alcune considerazioni opinabili quali la reputazione delle donne anglosassoni per sofisticati lavori di tessitura (reputazione menzionata anche dal biografo Guglielmo di Poitiers), e la frequenza con cui compaiono nelle cronache notizie di mogli intente a confezionare tessuti commemorativi delle gesta degli eroici mariti; tale ipotesi rimase incontestata per quasi un secolo, quando nel 1814 l'abate Gervais de La Rue, studioso esiliato in Inghilterra dopo la Rivoluzione francese, lo attribu\u00ec ad un'altra Matilde, l'imperatrice del Sacro Romano Impero pronipote di Guglielmo, datandone l'inizio al 1162, e ci\u00f2 a partire dalla considerazione che l'arazzo non poteva aver resistito all'incendio della cattedrale di Bayeux del 1106.\nL'Ottocento si rifiut\u00f2 di attribuire a mano femminile la composizione di figure discutibili o decisamente oscene come quelle che appaiono nell'arazzo, per cui si inizi\u00f2 a coltivare l'\"ipotesi Oddone\". Esistono ragioni plausibili per accreditare l'arcivescovo Oddone di Bayeux tra i possibili committenti: Oddone \u00e8 la figura pi\u00f9 importante nella narrazione dell'arazzo dopo Guglielmo il Conquistatore; oltre i maggiori protagonisti (Harold Godwinson, Edoardo il Confessore, Guglielmo il Conquistatore, lo stesso Oddone) e la misteriosa \u00c6lfgyva, sull'arazzo non hanno nome che tre persone: Wadard, Vital e Turold, ignoti ad ogni altra fonte contemporanea della battaglia di Hastings. I tre furono tutti vassalli di Oddone nel Kent, probabile quindi facessero parte degli uomini che Oddone port\u00f2 con s\u00e9 in battaglia. Inoltre l'arazzo mostra Harold Godwinson mentre giura fedelt\u00e0 e ausilio a Guglielmo sopra alcune reliquie, a Bayeux, quindi sotto l'autorit\u00e0 religiosa di Oddone(Orderico Vitale, da parte sua, situa l'episodio a Rouen, e Guglielmo di Poitiers a Bonneville-sur-Touques). Inoltre il ruolo di Oddone ad Hastings \u00e8 appena menzionato nelle fonti non legate all'arazzo. Da tutto ci\u00f2 alcuni storici concludono che Oddone, fra i pochi a possedere i mezzi finanziari per commissionare un'opera del genere, avesse interesse a mettere in evidenza, in un atto di propaganda personale all'interno della pi\u00f9 vasta vicenda della conquista, i propri possedimenti e le reliquie ospitate a Bayeux. Si \u00e8 cos\u00ec ipotizzato che Oddone abbia commissionato l'arazzo per ornare la navata della ricostruita cattedrale di Bayeux, inaugurata nel 1077; un'altra congettura \u00e8 che fosse destinato al palazzo che l'arcivescovo possedeva a Roma.\nAnche per quanto riguarda l'origine geografica gli studiosi sono da sempre divisi fra due schieramenti: alcuni attribuiscono l'opera a una scuola francese, o comunque continentale, come all'abbazia di San Bertino di Saint-Omer, a quella di Mont Saint-Michel, o a qualche monastero nella regione della Loira; altri sostengono l'origine inglese, collocandone la fattura a Worcester, all'abbazia di Barking, a Winchester, o nel Kent, dove Oddone aveva importanti possedimenti.\nConseguentemente alle diverse ipotesi sull'origine, le supposte date di realizzazione variano grandemente, tra il decennio immediatamente successivo alla Conquista, sino a oltre un secolo dopo: se realizzato dalla regina Matilde sarebbe anteriore al 1083, anno della morte di questa; se commissionato da Oddone per la cattedrale sarebbe anteriore al 1077, se per il suo palazzo da collocarsi prima del 1082 o tra 1087 e 1097; se voluto dall'imperatrice Matilde si dovrebbe datare a un secolo dopo la Conquista, o anche successivamente, secondo l'ipotesi ottocentesca di Bolton Corney che lo vorrebbe realizzato per onorare l'episcopato di Robert de Ableges, a capo della diocesi di Bayeux tra 1206 e 1231.\nRecentemente si \u00e8 affermata con una certa sicurezza l'ipotesi che l'arazzo sia stato prodotto negli anni 70-80 del secolo XI a Canterbury, nell'abbazia di Sant'Agostino, commissionato da Oddone.In una seconda tesi si nega la presenza di Oddone, lasciando l'ideazione dell'opera esclusivamente ai monaci dell'abbazia; la sua frequente e forte presenza sull'arazzo rimarrebbe tuttavia a prova del contrario: egli \u00e8 presente nelle scene 23 (giuramento di Aroldo), 43 (banchetto prima della battaglia, che richiama all'iconografia dell'Ultima Cena), 44 (Guglielmo assieme ai fratellastri Roberto e Oddone in un consiglio di guerra, scena intesa a celebrare la famiglia come fulcro della conquista normanna), 54-55 (Oddone in combattimento che, assieme a Guglielmo, ribalta le sorti della battaglia). Resta invece tuttora incerta la collocazione originaria dell'arazzo: non solo il luogo specifico in cui fu esposto, ma anche il tipo di edificio a cui era destinato (cattedrale, monastero, palazzo nobiliare). Questi monaci, secondo Elizabeth Carson Pastan e Stephen White, probabilmente erano orientati verso un processo di ricomposizione tra normanni e anglosassoni, e a consolidare la rete dei sostenitori del monastero.\nI due studiosi quindi relativizzano la capacit\u00e0 di condizionamento di Oddone, finanziatore, indicando i monaci quali creatori indipendenti dell'opera. Ci\u00f2 potrebbe spiegare l'orientamento ideologico \"neutrale\" dell'arazzo (con la non demonizzazione di Aroldo) e la sfiducia che l'arazzo mostra verso i nobili laici, incapaci di siglare una pace definitiva e duratura; ci\u00f2 spiegherebbe anche la presenza di numerosi personaggi minori, essendo questi appartenenti al circolo dei benefattori dell'abbazia di Sant'Agostino; spiegherebbe infine l'attenzione dell'arazzo verso la Bretagna e la Bassa Normandia, in quanto a capo dell'abbazia era Scolland, gi\u00e0 monaco e scriba di Mont Saint-Michel e tra i firmatari dell'accordo di Winchester. Resta il problema della datazione: il periodo di riconciliazione dei due popoli da parte del sovrano avvenne tra il 1066 e il 1068, anno di rinnovata conflittualit\u00e0. Per quanto l'arazzo non sia stato commissionato dalla corte, il fatto che il dibattito del tempo fosse incentrato su tale questione potrebbe avere creato l'humus culturale per l'arazzo. Se colleghiamo l'arazzo all'abate Scolland, egli ci viene in aiuto, in quanto divenne abate nel 1070. Il limite cronologico massimo rimane il 1082, anno della caduta in disgrazia del finanziatore Oddone.\nContenuto.\nL'arazzo illustra l'invasione dell'Inghilterra da parte di Guglielmo. Nella prima parte, Aroldo \u00e8 rappresentato coi simboli tipici dell'aristocrazia, come nelle scene 2, 3 e 4, in cui lo si vede andare a caccia, mangiare nel suo palazzo nei pressi della costa e partire per la Normandia. Venne quindi catturato da Guido I di Ponthieu per avere un riscatto e quindi rilasciato su ordine di Guglielmo, informato da una spia. Aroldo segue quest'ultimo nella sua spedizione in Bretagna, comportandosi valorosamente e salvando gli uomini di Guglielmo sul fiume Couesnon, venendo poi investito cavaliere. La scena 23 del giuramento \u00e8, assieme alla mano di Dio nella scena 26 che indica l'abbazia di Westminster come luogo di sepoltura di Re Edoardo, l'unica scena in cui appare un elemento sacro in un'opera altrimenti di solo carattere laico. Egli \u00e8 spesso ricordato come uno spergiuro, in quanto, una volta tornato in Inghilterra, non solo non appoggi\u00f2 l'ascesa di Guglielmo a re, ma fece s\u00ec che fosse lui stesso il detenentore di questa carica: la sua doppiezza \u00e8 evidente nel gesto di un uomo del suo seguito, proteso verso le navi, che sembra incitare Aroldo ad imbarcarsi rapidamente per tornare in Inghilterra. Detto ci\u00f2, Aroldo venne di fatto tratto in inganno, poich\u00e9 avrebbe affermato di non sapere che vi fossero delle sante reliquie nascoste sotto il libro sul quale aveva giurato, oppure venne costretto a giurare contro la propria volont\u00e0. Rinnegare la promessa gli valse in ogni caso la scomunica da parte del Papa (questa parte non presente sull'arazzo).\nLa realt\u00e0 che veramente ci offre l'opera \u00e8 per\u00f2 un'altra. L'arazzo ci offre una narrazione neutrale delle vicende, anche quella del giuramento, essendo lo scopo di questo la convivenza tra due diversi popoli. Ne \u00e8 la dimostrazione la \"parit\u00e0\" riservata ai morti di Hastings, essendo impossibile comprendere a quale schieramento i morti fanno parte. Il vero messaggio, oltre all'invito a superare assieme il trauma dell'invasione, \u00e8 quello di critica e sfiducia verso il mondo laico-aristocratico, portatore di morte ed instabilit\u00e0. In ogni caso, essendo opera di religiosi, i morti eguali tra loro possono rappresentare una generica critica verso la guerra, negatrice della pi\u00f9 basilare piet\u00e0 cristiana. \nL'incoronazione, secondo l'arazzo, \u00e8 legittima: poco prima della morte, re Edoardo design\u00f2 Aroldo come erede attraverso il tocco della mano nella scena 27.\nL'arazzo contiene la rappresentazione di una cometa, identificata come la cometa di Halley, osservabile dall'Inghilterra alla fine di aprile del 1066; essa \u00e8 considerata come presagio negativo del potere di Aroldo, come mostra il suo trono traballante e le navi fantasma che evocano le prossime invasioni di Harald e Guglielmo (scena 33); a sostenere l'identificazione, il motivo raffigurante la cometa \u00e8 del resto situato, nella successione degli eventi, in una posizione compatibile con quel periodo, ossia tra la scena dell'incoronazione di Harold (gennaio 1066) e l'annuncio a lui recato di una possibile invasione da parte della flotta normanna, riunita all'inizio di agosto del 1066 alla foce della Dives e nei porti circostanti.\nSuccessivamente sull'arazzo si vedono i preparativi di Guglielmo per l'invasione; seguono immagini della battaglia di Hastings (14 ottobre 1066), rappresentata in maniera piuttosto accurata, in accordo con le fonti scritte.\nI fregi.\nGli elementi (animali fantastici, selvaggi o domestici, favole, scene erotiche) raffigurati nella parte inferiore e superiore del tessuto non sembrano avere un rapporto col racconto principale solo secondo una minoranza di studiosi come Wolgang Grape o Carole Hicks.\nLa maggioranza degli specialisti ritiene invece che esistano dei collegamenti tra i fregi e la parte centrale della raffigurazione. D. Beirstein e Daniel Terkla ne hanno dato dimostrazione, ma il dibattito si appunta sul punto di vista riflesso dalle favole: R. Wissolik e D. Bernstein ne hanno dato spiegazione come un commentario anglosassone di ordine morale; per Bard McNulty e D. Terkla, si tratta di una parafrasi a sostegno del punto di vista normanno. Per altri storici dell'arte i disegni dei fregi avrebbero un significato apotropaico. Le scene erotiche delle scene 14 e 15 sembrano alludere ad uno scandalo sessuale legato alla misteriosa figura di Aelfgyva. Sia dello scandalo che di Aelfgyva non sappiamo nulla. La scena 33 mostra nella fascia inferiore delle navi fantasma, ed \u00e8 strettamente legato alla fascia centrale (vedi prima). Si pu\u00f2 con ci\u00f2 notare che nella parte bassa dell'arazzo, una scena della favola del corvo e della volpe da Esopo, ripresa da Fedro, strettamente legata alla conquista. Vi \u00e8 anche la favola della capra che canta, rappresentata nella scena 7 (Aroldo catturato da Guido I di Ponthieu) e 51 (attacco di Guglielmo ad Hastings): essa \u00e8 legata in modo univoco alla scena 7, in cui vi \u00e8 Aroldo che caccia con falchi e levrieri, mentre nella fascia centrale \u00e8 preda di Guido, cos\u00ec come il lupo al termine della caccia diventa preda.\nRimane tuttavia difficile applicare in modo coerente questo tipo di interpretazioni a tutte le favole. Si rivela inoltre infruttuoso tentare di individuare, secondo White, un buono o un cattivo negli animali di Esopo (e quindi nei personaggi e nelle vicende storiche dell'arazzo) per individuare l'orientamento dell'autore dell'arazzo nella conquista: se la volpe sottrae con l\u2019inganno il formaggio al corvo, quest\u2019ultimo lo aveva rubato da una finestra; il leone \u00e8 un signore infedele, che non ricompensa la gru che lo ha liberato di un osso fermatosi in gola, ma la gru rappresenta chi serve i malvagi; la cagna incinta si impossessa con l\u2019inganno e la forza della tana dell\u2019altra cagna, ma quest\u2019ultima \u00e8 quantomeno ingenua. Questa \u00e8 una chiave di lettura importante: le favole possono essere viste non tanto come un giudizio sui singoli eventi e i singoli personaggi, ma come un generale commento alla vicenda, tendente a criticare in modo pi\u00f9 profondo i comportamenti dell\u2019aristocrazia laica. Sia l\u2019uso delle fasce inferiore e superiore, sia il richiamo alle favole, consentono all'autore una libert\u00e0 d\u2019espressione e di critica del mondo laico. La presenza di una fascia centrale e due superiori ed inferiori probabilmente denotano un doppio registro comunicativo, in cui un piano predica la riconciliazione e dall'altro, pi\u00f9 criptico, critica il fondamento del sistema politico laico, basato su patti e fedelt\u00e0.\nAd ogni modo, alla fine del racconto, quando infuria la battaglia tra Guglielmo e Aroldo, i motivi decorativi inferiori spariscono, e il fregio si riempie di cadaveri, scudi ed armi cadute a terra, come se tale \"sconfinamento\" dovesse rendere la furia del combattimento, impossibile a contenersi nella zona centrale dell'arazzo. Un altro sconfinamento si ha quando vi \u00e8 la traversata della Manica da parte di Guglielmo, le cui navi riempiono la fascia superiore. Un ulteriore sconfinamento si ha nella scena 32 (cometa di Halley).\nAltri apporti.\nL'arazzo ci consente una conoscenza importante riguardo a fatti storici dei quali abbiamo poche altre tracce. Ci apporta informazioni sulla spedizione, sul ruolo che i fratelli di Guglielmo ebbero nella conquista, su Oddone. Soprattutto \u00e8 inestimabile il suo valore per la conoscenza della vita dell'epoca, innanzitutto sulle tecniche di ricamo dell'XI secolo, in particolare per la comparsa di quello che da allora \u00e8 detto \"punto di Bayeux\", ma anche su altre tecniche, dato che sono rappresentate scene di costruzione di castelli e navi; compaiono poi la corte di Guglielmo, l'interno del castello di Edoardo, a Westminster; dalle numerose raffigurazioni di soldati si sono potute trarre informazioni circa l'equipaggiamento.\nCos\u00ec, sono ben visibili dei segni distintivi sugli scudi, cosa poco diffusa fino ad allora; ed ancora, i soldati sono rappresentati mentre combattono a mani nude quando tutte le altre fonti scritte dell'epoca descrivono i soldati che si battono (e cacciano) quasi sempre muniti di guanti. Osserviamo poi che l'acconciatura dei capelli dei protagonisti varia secondo la nazionalit\u00e0: gli inglesi portavano capelli corti su tutto il capo, mentre i normanni e la maggior parte dei loro alleati francesi avevano la nuca e la base del cranio rasati."}
{"id": "95711", "revid": "287204", "url": "https://it.wikipedia.org/wiki?curid=95711", "title": "Core Video", "text": ""}
{"id": "95712", "revid": "1543377", "url": "https://it.wikipedia.org/wiki?curid=95712", "title": "Commodore 16", "text": "Il Commodore 16 \u00e8 un modello di home computer presentato da Commodore nel 1984 come erede del VIC-20 e alternativa a pi\u00f9 basso costo al Commodore 64. \nFaceva parte della serie Commodore 264, che comprende il Commodore Plus/4 e il Commodore 116.\nStoria.\nAgli inizi degli anni ottanta la Commodore aveva in listino il VIC-20, presentato nel 1981 e destinato alla fascia bassa di mercato, e il pi\u00f9 costoso Commodore 64, dotato di prestazioni superiori e messo in commercio nel 1982. In mezzo ad essi si posizionavano, offerti a prezzi che si aggiravano intorno ai 100 dollari, diversi prodotti delle concorrenti Timex Corporation, Mattel e, soprattutto, il TI-99/4A prodotto dalla Texas Instruments.\nL'allora presidente della Commodore, Jack Tramiel, decise quindi di completare l'offerta delle sue macchine realizzando un home computer che si posizionasse in quella fascia; inoltre, Tramiel temeva che alcuni costruttori giapponesi avrebbero prima o poi realizzato degli home computer di fascia medio-bassa, facendo crollare i prezzi, previsione che si rivel\u00f2 infondata perch\u00e9 questi si dedicarono al settore delle console da gioco. Inoltre, Timex Corporation, Mattel e Texas Instruments si ritirarono dal mercato prima dell'arrivo dei nuovi prodotti.\nGli ingegneri Commodore nel 1984 si misero quindi al lavoro e progettarono la Commodore 264, una nuova famiglia di computer che comprendeva: il Commodore Plus/4, come modello di punta; il Commodore 16, come modello intermedio; il Commodore 116 (una versione del C-16 con \"case\" di ridotte dimensioni e tastini in gomma destinato al solo mercato europeo), come modello economico.\nIl C-16 non ebbe il successo sperato e non riusc\u00ec a dominare il mercato dei computer a basso costo. La competizione fu difficile, in particolare con lo ZX Spectrum che era al suo apice e il cui prezzo scese presto al di sotto di quello del C-16; anche lo stesso Commodore 64 ebbe forti riduzioni di prezzo, rendendo l'alternativa economica del C-16 meno interessante.\nIl C-16 venne tolto dal mercato nel giro di un anno negli USA, ma ebbe una discreta diffusione in Europa.\nUn mercato notevole si form\u00f2 in particolare in Ungheria. La Commodore cess\u00f2 la produzione entro il 1988 e svendette il suo inventario, generando un'ultima ondata di nuovi utenti.\nIn tutto i C-16 prodotti furono 1.200.000.\nCaratteristiche hardware.\nDesign.\nIl C-16 fu il secondo computer della serie Commodore 264 ad essere presentato ma, a differenza del Plus/4, furono riprese le forme del VIC-20 e del C-64: il \"case\" rotondeggiante era di colore nero con i 66 tasti grigio chiari e l'alimentatore esterno a 9 Volt. Le similitudini finivano qui: infatti il Commodore 16 era una versione depotenziata del Commodore Plus/4, montando lo stesso processore e lo stesso coprocessore, adottando gli stessi connettori di quest'ultimo) per le periferiche base, ossia joystick e registratore, anche se esistevano comunque in commercio dei cavi convertitori per usare le periferiche del C-64 sul C-16 e viceversa) ed integrando il Commodore BASIC in versione 3.5. Il connettore seriale, pur essendo in grado di gestire una velocit\u00e0 maggiore del transfer rate rispetto a VIC-20 e C-64 (con periferiche specifiche), era invece pienamente compatibile con le periferiche del C-64 e VIC-20.\nAd un BASIC 3.5 ricco di comandi avanzati, ad un'ottimale gestione della memoria, ad un ricco set di colori si contrapponevano l'assenza del SID e, soprattutto, hardware dedicato agli sprite che, unitamente ai 16 kb di RAM, alla necessit\u00e0 di utilizzare periferiche con connettori specifici e all'incompatibilit\u00e0 della macchina con gli altri modelli Commodore pi\u00f9 diffusi ne decretarono lo scarso successo.\nMOS 7501/8501.\nIl Commodore 16 era basato su una nuova CPU siglata MOS 7501/8501, evoluzione del 6510 che muoveva il C-64. Rispetto a quest'ultimo il 7501/8501 lavorava a 0,89/1,78 MHz di frequenza, e aveva un canale I/O bidirezionale a 7 bit con cui, in collaborazione con il TED, gestiva il bank switching (tecnologia poi ripresa anche nel Commodore 128) che permetteva di gestire dinamicamente i banchi di memoria visibili alla CPU: si poteva cio\u00e8 avere pi\u00f9 di un banco con lo stesso indirizzo, ad esempio uno ROM ed uno RAM, e selezionare di volta in volta quello attivo su cui operare. In questa maniera, dei 16 kB di memoria RAM totali disponibili sul computer, l'utente ne poteva utilizzare da BASIC circa 12 (il messaggio \"12277 bytes free\" che appariva all'accensione della macchina): anche se questa quantit\u00e0 era di per s\u00e9 poca, relativamente parlando era una buona percentuale se si pensa che dei 64\u00a0kB di RAM del C-64 l'utente ne poteva usare solo 38 da BASIC, mentre il resto era comunque disponibile a patto di lavorare in linguaggio macchina e disattivando il banco ROM contenente il BASIC.\nL'interazione del 7501/8501 con il TED causava ovviamente dei rallentamenti che comunque si potevano evitare se si disattivava l'output video del TED manipolando i suoi registri: in questa modalit\u00e0 il clock della CPU raddoppiava (da 0,89 a 1,78\u00a0MHz). Questa modalit\u00e0 era utile, ad esempio, per eseguire calcoli particolarmente gravosi: eliminando il video, si riduceva del 30% il tempo di elaborazione. Terminato il processo, bastava riattivare l'output e visualizzare a schermo i risultati.\nChip TED 7360.\nAffiancato alla CPU c'era un nuovo chip per la gestione della grafica e del suono, il TED 7360 (acronimo di \"Text Editing Device\"): con il TED il C-16 riprendeva l'architettura del VIC-20, dove un unico coprocessore (il VIC) integrava sia l'unit\u00e0 grafica che quella audio mentre sul C-64 queste erano separate (la parte grafica era gestita infatti dal VIC-II, mentre il suono era controllato dal SID).\nIl TED era capace di 5 modalit\u00e0 video:\nLe ultime due modalit\u00e0 permettevano anche una modalit\u00e0 mista in cui si aveva nella parte alta una finestra grafica di 160 pixel di altezza e nella parte bassa una finestra alta 40 pixel in modalit\u00e0 testo con 5 righe di caratteri visualizzabili. L'accesso alla modalit\u00e0 grafica riduceva per\u00f2 la RAM disponibile all'utente di 10\u00a0kB (necessari a memorizzare i dati dell'immagine), rendendo di fatto impossibile scrivere programmi grafici di una certa complessit\u00e0. I colori disponibili erano ben 121 (una rarit\u00e0 per i computer dell'epoca) contro i 16 del C-64, grazie al fatto che il TED poteva gestire la luminanza del colore: in questo modo si avevano 8 tonalit\u00e0 per ognuno dei 15 colori di base (15x8=120) pi\u00f9 il nero (120+1=121), mancava tuttavia il supporto per gli sprite.\nA livello audio il TED integrava solo 2 generatori sonori contro i 3 del VIC e del SID. Inoltre, i generatori del TED erano capaci di generare solo onde quadre o rumore bianco (2 onde quadre oppure 1 onda quadra ed 1 rumore bianco), dato che erano stati studiati pi\u00f9 per un impiego in applicazioni da ufficio che per i giochi: non va dimenticato infatti che il Plus/4, da cui deriva il C-16, era nato come tale offrendo in ROM quattro programmi tipicamente da ufficio, come un editor di testo ed un foglio elettronico.\nMemoria.\nIl C-16 era dotato di 16\u00a0kB di memoria RAM e 32\u00a0kB di memoria ROM. La RAM era la memoria volatile destinata a contenere i programmi inseriti o caricati ma, come detto, di questa solo 12\u00a0kB erano utilizzabili effettivamente dall'utente: i primi 4\u00a0kB erano infatti occupati dal sistema per i registri mappati in memoria, i puntatori a varie funzioni, i buffer di I/O e lo stack (2\u00a0kB), e dalla memoria video per la modalit\u00e0 testuale (2\u00a0kB, di cui 1 per i caratteri da visualizzare sullo schermo ed 1 per i loro attributi). La RAM utile scendeva a 2\u00a0kB se si attivava la modalit\u00e0 grafica perch\u00e9 il TED mappava nella RAM utente il buffer grafico, togliendo altri 10\u00a0kB.\nNei 32\u00a0kB di ROM erano stipati tutti i dati necessari al funzionamento del computer: questi erano prevalentemente occupati dal KERNAL (circa 8\u00a0kB), dall'interprete BASIC e dall'editor di schermo (circa 16\u00a0kB), dai font (2\u00a0kB), dal monitor in linguaggio macchina e da tutte le routine accessorie. Qui di seguito l'allocazione della memoria del Commodore 16:\nCaratteri.\nIl set di caratteri era residente in ROM e derivava dal set PETSCII gi\u00e0 usato da Commodore sui precedenti modelli VIC-20, C-64 e PET. Rispetto ai set in standard ASCII, il PETSCII comprendeva caratteri alfanumerici e semigrafici. Era costituito da due mappature differenti: una per la modalit\u00e0 maiuscola (quella standard), costituita da lettere maiuscole, numeri e caratteri grafici, ed una per la modalit\u00e0 minuscola, costituita da lettere minuscole e maiuscole e da altri caratteri grafici. I font potevano essere modificati semplicemente copiando i dati in memoria RAM, alterando i caratteri da cambiare e poi variando i puntatori alla mappa dei caratteri in modo che il sistema leggesse i nuovi \"fonts\"\nCaratteristiche software.\nIl sistema operativo.\nIl sistema operativo del C-16 era costituito, come per il VIC-20 ed il C-64, da 3 parti indipendenti e integrate: \nKERNAL.\nIl kernel del sistema operativo del C-16 era il \"KERNAL\" nato per i PET e poi utilizzato su tutti i computer Commodore ad 8 bit fino al C-128. Il KERNAL risiedeva in 8\u00a0kB di ROM ed era composto da tutte le routine di basso livello per il controllo dell'hardware del computer come l'I/O, lo schermo, le periferiche. Le routine potevano essere richiamate dall'utente utilizzando una jump table standard per tutti i computer Commodore cos\u00ec da rendere un programma in linguaggio macchina il pi\u00f9 trasportabile possibile.\nBASIC.\nIl livello software superiore al KERNAL era costituito dall'interprete del Commodore BASIC, in versione 3.5, che si occupava di eseguire i comandi impartiti dall'utente richiamando le routine del KERNAL necessarie al compito da svolgere. La nuova versione offriva diversi comandi in pi\u00f9 rispetto al BASIC 2.0 del VIC-20 e del C-64, tra i quali i pi\u00f9 importanti erano quelli per:\nEditor di schermo.\nLo schermo era in realt\u00e0 gestito come un editor, mediante il quale l'utente poteva comandare direttamente il computer: esso assolveva ai compiti di interfaccia a riga di comando. Alla pressione del tasto \"RETURN\", il testo scritto sulla riga dove era presente il cursore veniva interpretato dall'editor di schermo: se veniva riconosciuto un comando, questo veniva eseguito immediatamente dall'interprete BASIC. Se la riga iniziava con un numero, l'editor di schermo la interpretava come una riga di \"listato\" e la memorizzava in un'apposita area di memoria dove risiedeva il programma dell'utente.\nMonitor in linguaggio macchina.\nIl monitor in linguaggio macchina era un vero e proprio assemblatore/disassemblatore fornito di una dozzina di comandi grazie ai quali si potevano scrivere programmi direttamente in assembly, modificare i contenuti delle locazioni di memoria, salvare su nastro o caricare da esso porzioni di memoria. Al monitor si poteva accedere anche premendo contemporaneamente il tasto ed il tastino di reset.\nPeriferiche.\nLa linea Commodore 264 presenta diversi connettori specifici, cos\u00ec che quasi nessuna delle numerose periferiche in circolazione per il VIC-20 e il C-64 poteva essere utilizzata con la nuova macchina.\nTra le periferiche specifiche per C-16 (tutte di colore nero e quasi tutte prodotte dalla Commodore perch\u00e9 i vari costruttori, visto lo scarso successo commerciale del C-16, snobbarono questo computer) ricordiamo il registratore a cassette Datasette 1531 e il joystick CBM T-1341. Venne creata anche una specifica unit\u00e0 a floppy, il Commodore 1551, mediamente pi\u00f9 veloce del 1541 perch\u00e9 sfrutta 4 fili del connettore seriale invece dei 2 usati sul C-64: a differenza di altri, questo connettore \u00e8 lo stesso di quello presente su Commodore VIC-20 e Commodore 64 e, quindi, \u00e8 perfettamente compatibile con drive, stampanti e periferiche seriali creati per questi computer.\nIl C-16 \u00e8 privo della porta utente (usata da altre macchine Commodore per il collegamento di periferiche poco comuni) e non ha il chip UART del Plus/4, per cui non pu\u00f2 usare un modem.\nFurono prodotte anche delle espansioni di memoria, ma ebbero poca diffusione perch\u00e9 erano rare, costose e presentavano problemi di compatibilit\u00e0.\nSoftware.\nLa scarsa dotazione di memoria, l'assenza degli sprite e la presenza di un audio di basso livello non facilitarono lo sviluppo di software: gli applicativi di una certa rilevanza furono pochi, mentre i giochi, creati in discreta quantit\u00e0, qualitativamente erano di livello inferiore a quelli del C-64.\nNonostante le forti limitazioni hardware, molti dei programmatori si ingegnarono per riuscire a far stare il software che scrivevano (soprattutto videogiochi) nei pochi\u00a0kB disponibili; di fatto, la quasi totalit\u00e0 del software commerciale prodotto per la serie 264 si accontenta dei 12\u00a0kB del C-16. Questo contribu\u00ec all'insuccesso del pi\u00f9 costoso Plus/4, essendo assai scarsa la diffusione di software specifico per quest'ultima macchina (che inoltre presenta alcuni -sia pur rari- problemi di compatibilit\u00e0 col software prodotto per il C-16).\nIl software venne pubblicato principalmente su cassetta, mentre i prodotti su floppy furono decisamente in minoranza. Ci furono inoltre pochissime pubblicazioni di applicativi e videogiochi su cartuccia.\nVideogiochi.\nI videogiochi degni di nota furono probabilmente intorno ai 700; Plus/4 World (il pi\u00f9 esauriente sito sulla serie 264) elenca oltre 6000 titoli, ma contando anche varianti dello stesso gioco, raccolte, e giochi freeware che venivano e tuttora vengono sviluppati da appassionati.\nLa divisione software della Commodore stessa support\u00f2 inizialmente il sistema pubblicando diversi giochi. I produttori che si fecero notare maggiormente per la qualit\u00e0 furono Mastertronic, Gremlin Graphics, Anirog e Kingsoft. In Ungheria la Novotrade produsse una duratura serie di titoli.\nSecondo una selezione fatta dalla rivista \"Retro Gamer\", dieci dei pi\u00f9 grandi giochi per Commodore 16 sono \"Tom Thumb\", \"Bongo\", \"Tutti Frutti\", \"Bandits at Zero\", \"Harvey Headbanger\", \"Auf Wiedersehen Monty\", \"Kikstart\", \"Trailblazer\", \"Winter Events\", \"Voidrunner\".\nPubblicazioni.\nLe pubblicazioni periodiche dedicate specificamente al Commodore 16 furono rare; generalmente il sistema veniva trattato secondariamente all'interno di altre pubblicazioni dedicate ai computer Commodore o all'informatica in generale. Tra le poche riviste dedicate si ricordano la britannica \"C16 Plus/4 Handbook\", la serie di speciali \"P4 C16 116\" della tedesca \"Commodore Welt\" e il corso italiano a puntate \"Video BASIC\" del Gruppo Editoriale Jackson. Pi\u00f9 numerose furono le pubblicazioni non periodiche, libri di approfondimento e manuali di programmazione dedicati espressamente a questo computer, soprattutto in inglese, tedesco, italiano e ungherese.\nAnche le raccolte periodiche su nastro di programmi e giochi per C16 uscivano spesso in abbinamento a software per altri computer, tipicamente C-64 o VIC-20, ma non mancarono i casi di abbinamento a giochi per macchine non Commodore, come \"C16/MSX\" con giochi per C16 e MSX.\nCloni.\nUna variante argentina era assemblata localmente, avvantaggiandosi della legislazione in vigore all'epoca, dalla societ\u00e0 Drean. Essa si distingue per una differente placca di identificazione riportante il logo Drean prima di quello Commodore."}
{"id": "95715", "revid": "659417", "url": "https://it.wikipedia.org/wiki?curid=95715", "title": "Stadio San Nicola", "text": "Lo stadio San Nicola \u00e8 il maggiore impianto sportivo della citt\u00e0 di Bari, della regione Puglia e del sud Italia. Progettato da Renzo Piano e soprannominato da lui stesso \"Astronave\" per via della sua caratteristica conformazione architettonica, \u00e8 stato realizzato in occasione della 14\u00aa Coppa del Mondo di calcio. Sorge nella zona sud-ovest della citt\u00e0, nel territorio del IV municipio (nella zona dell'ex circoscrizione Carbonara-Santa Rita) in un'area di \u00a0m\u00b2.\nDi propriet\u00e0 del Comune di Bari, \u00e8 stato intitolato il 28 aprile 1990 al santo patrono della citt\u00e0 a seguito di un referendum popolare svoltosi in abbinamento alla \"Gazzetta del Mezzogiorno\". Ospita le partite casalinghe della societ\u00e0 calcistica del dalla stagione 1990-1991.\n\u00c8 il terzo stadio pi\u00f9 grande d'Italia (dietro al Meazza di Milano e all'Olimpico di Roma) e 33\u00ba impianto europeo per capienza. Secondo i criteri UEFA l'impianto \u00e8 classificato nella categoria 3.\nCon Decreto del 18 maggio 2007, allo stadio San Nicola \u00e8 stato riconosciuto il \"particolare carattere artistico\" ai sensi della L. 633/41. In particolare, le motivazioni per l'attribuzione del riconoscimento recitano: \u201cL\u2019opera \u00e8 riconosciuta di indiscussa qualit\u00e0 architettonica e rappresenta un\u2019evoluzione del tipo edilizio di pertinenza sia per lo studio della forma planimetrica e distributiva delle gradinate, delle strutture di servizio e dell\u2019accessibilit\u00e0 che per le soluzioni strutturali adottate\".\nStoria e caratteristiche.\nPremesse.\nIl 19 maggio 1984 nella sede della FIFA a Zurigo si tenne la votazione per stabilire quale nazione avrebbe ospitato la fase finale dei campionati mondiali di calcio del 1990. Delle nove nazioni inizialmente candidatesi (Austria, Francia, Germania Ovest, Grecia, Inghilterra, Iran, Italia, Jugoslavia e URSS) vennero confermate in sede di votazione soltanto la candidatura italiana e quella sovietica. Bast\u00f2 una sola votazione per decretare vincitrice l'Italia, con 11 voti contro i 5 dell'URSS.\nPer la seconda volta, 56 anni dopo la prima (avvenuta nel 1934), l'Italia avrebbe ospitato la manifestazione calcistica pi\u00f9 importante al mondo, tuttavia fu subito evidente che la maggior parte delle citt\u00e0 propostesi per divenire una delle 12 sedi degli incontri necessitasse di imponenti opere di ristrutturazione sugli impianti sportivi gi\u00e0 esistenti.\nTra queste vi era anche Bari, dove il vecchio Stadio della Vittoria, ormai cinquantenne, non era pi\u00f9 ritenuto adatto a ospitare una manifestazione di tale importanza. La candidatura della vicina Lecce poi, con lo stadio Via del Mare rimesso completamente a nuovo in occasione della prima promozione in Serie A della squadra salentina (1985), limitava ulteriormente le possibilit\u00e0 che la candidatura barese fosse accettata.\nPer permettere quindi al capoluogo pugliese di ottenere l'assegnazione dell'evento, in data 1\u00ba dicembre 1986 la giunta comunale opt\u00f2 ufficialmente per la costruzione di un nuovo stadio.\nProgetto e costruzione.\nLa scelta dell'area in cui sarebbe sorto l'impianto, attorno al quale sarebbe dovuta sorgere una cittadella dello sport composta da parchi, piscine coperte e strutture per altri sport, avvenne durante una riunione del consiglio comunale la sera del 16 gennaio 1987: un'area pianeggiante nei pressi della via per Bitritto a ridosso della SS 271 gi\u00e0 destinata dal piano regolatore allo sport a livello regionale (tale decisione scaten\u00f2 le proteste dei Verdi e di gruppi ambientalisti, i quali avrebbero voluto tutelare il paesaggio circostante composto da masserie, ipogei e resti di insediamenti rupestri, che portarono allo spostamento dello stadio di 15 metri verso sud-est rispetto al piano iniziale).\nLa progettazione dello stesso fu affidata il 21 gennaio all'estro creativo del famoso architetto genovese Renzo Piano, il quale present\u00f2 la sua idea di stadio alle autorit\u00e0 il 10 febbraio 1987: un impianto dedicato esclusivamente al calcio da 50.000 posti a sedere numerati, tutti coperti, disposti su due anelli concentrici a pianta ellittica simmetrica su entrambi gli assi. L'anello inferiore sarebbe stato posto all'interno di un avvallamento artificiale creato appositamente, con il campo di gioco a 2 metri di profondit\u00e0 rispetto al livello del suolo; l'anello superiore, costruito con una struttura in acciaio, sarebbe stato innalzato di soli 3,6 metri dal livello del suolo con un picco di 43,84 metri di soprelevazione nella parte pi\u00f9 elevata, sarebbe stato sorretto da 52 coppie di colonne e avrebbe dato l'impressione di essere sospeso nel vuoto, in quanto unica parte dello stadio visibile dall'esterno. L'idea dell'archistar fu infatti quella di voler creare l'effetto di un'astronave atterrata su di un cratere circondato dal paesaggio pugliese.\nL'idea di suddividere la parte superiore del secondo anello in 26 settori separati nacque per motivi di sicurezza: ognuno, distando 8 metri dall'altro, avrebbe agevolato l'isolamento di gruppi di tifosi ospiti impedendo scontri tra tifoserie. Sempre per motivi di sicurezza venne progettato un fossato tra l'anello inferiore e il terreno di gioco, sfruttandone le struttura interna in cemento per l'accoglienza di servizi igienici, biglietterie, palestre, parcheggi interni e sale macchine. La copertura dell'impianto sarebbe stata rivestita senza interruzioni da 14.000 m\u00b2 di teflon, un materiale traslucido che avrebbe impedito ombre sul campo durante le riprese televisive. Il supporto della stessa sarebbe stato realizzato con 130 tonnellate di tubolari di acciaio inossidabile lunghi fino a 25 metri, gli stessi avrebbero poggiato su travi in acciaio a sezione scatolare lanciate a sbalzo verso il centro del campo. Avveniristica fu inoltre l'idea di diffondere l'impianto d'illuminazione, composto da 264 lampade a ioduri metallici da 3.500W e 6.500K per un'illuminazione complessiva di 1.800 lux, lungo tutto il perimetro della copertura: ci\u00f2 permette al San Nicola di essere l'unico stadio al mondo privo di ombre sul campo durante le partite in notturna. Infine la scelta cromatica dei seggiolini ricadde sul verde nell'anello inferiore e sul giallo in quello superiore, per infondere un'atmosfera di calma e tranquillit\u00e0 in linea con il paesaggio pugliese. \nIl progetto originale sub\u00ec alcune modifiche in fase di realizzazione: su richiesta del CONI venne aggiunta una pista d'atletica ad 8 corsie, la quale port\u00f2 inevitabilmente a un diametro maggiore gli spalti con conseguente aumento della capienza agli attuali 58.270 posti a sedere (a causa di questa modifica le file pi\u00f9 vicine al terreno di gioco di entrambi gli anelli si ritrovano di fatto prive di copertura). Ulteriori modifiche furono apportate in fase di edificazione, come la decisione di costruire la struttura dell'anello superiore assemblando direttamente nell'area del cantiere 310 elementi prefabbricati di cemento armato anzich\u00e9 in acciaio, come inizialmente previsto.\nIl progetto esecutivo fu consegnato da Piano l'8 luglio 1987. L'edificazione fu assegnata il 12 settembre al Consorzio \"Stadium\", un'associazione temporanea composta dalla Salvatore Matarrese S.p.A. e da altre imprese edili locali (Rossi, Tes, Edicom, Mazzitelli, Quadrato, Coprola, Rubino, De Bartolomeo, Andidero) che batt\u00e9 la concorrenza di altre 5 imprese (Dioguardi, AstaldiDeCorato, BindaGiovanniello, Grassetto Padova, Abrusci), essa cominci\u00f2 il 15 ottobre 1987 con una squadra composta da 250 operai e una trentina tra tecnici, ingegneri e architetti diretta dell'ingegner Amedeo Vitone per terminare nel maggio del 1990 (in ritardo rispetto all'originale data di consegna, prevista per l'ottobre del 1989). Al termine dei lavori il costo della struttura si rivel\u00f2 pi\u00f9 elevato del preventivo iniziale: oltre 120 miliardi di lire (di cui 55 finanziati dal credito sportivo) rispetto ai 100 preventivati, questo a causa di adeguamenti tecnologici resisi necessari in corso d'opera (come l'aggiunta dei tabelloni elettronici sovrastanti le due curve, per i quali furono spesi 17 miliardi) e per la costruzione di ulteriori parcheggi rispetto al progetto iniziale (dai 5.300 inizialmente previsti ne furono realizzati oltre 10.000).\nIl referendum per la scelta del nome.\nIl 18 gennaio 1990 fu presentato sulle pagine de La Gazzetta del Mezzogiorno un referendum popolare a premi sponsorizzato da Coca-Cola, Cassa di Risparmio di Puglia e dalla stessa gazzetta. Svoltosi dal 22 gennaio al 27 aprile, esso prevedeva la possibilit\u00e0 di votare tramite cartoline allegate al quotidiano per scegliere tra un ventaglio di 5 nomi proposti dall'assessorato allo sport del Comune di Bari: \"Azzurro\", \"degli Ulivi\", \"del Levante\", \"Mediterraneo\" e \"San Nicola\". Il conteggio finale delle schede (circa 115.000) avvenne il 28 aprile con i seguenti risultati:\nL'inaugurazione.\nPer l'inaugurazione era stata inizialmente programmata un'amichevole tra i padroni di casa del e la nazionale Argentina, incontro fissato per il 10 maggio 1990 ma mai tenutosi a causa di ritardi nei lavori per la viabilit\u00e0 nei dintorni della struttura. Durante la stesura del calendario per gli incontri della Mitropa Cup 1990 fu quindi prevista l'inaugurazione del nuovo stadio in concomitanza della finalissima, da disputarsi il 21 maggio, ma 3 giorni prima del suddetto incontro il comune di Bari ne neg\u00f2 la concessione per motivi di sicurezza (in alcuni settori i lavori erano ancora in corso). L'attesa consegna del nuovo stadio ai baresi avvenne cos\u00ec la sera di domenica 3 giugno 1990 con la disputa di un incontro amichevole (trasmesso in differita TV da Italia 1) tra il Bari e i neo campioni d'Europa del Milan, terminato 2-0 per i biancorossi con le reti di Scarafoni e Monelli.\nItalia '90.\nBari, assieme a Napoli, ospit\u00f2 la fase a gironi del \"Gruppo B\" di Italia '90, composto da Argentina, Camerun, Romania e URSS. La prima partita ufficiale fu disputata il pomeriggio di sabato 9 giugno 1990: un \"derby\" dell'est tra URSS e Romania vinto da questi ultimi con doppietta di L\u0103c\u0103tu\u0219. In seguito vi si giocarono anche Camerun-Romania (2-1) e Camerun-URSS (0-4), prima partita ufficiale in notturna nell\"Astronave\". L'ottavo di finale tra Cecoslovacchia e Costarica (4-1) e la finale per il terzo posto tra Italia e Inghilterra (2-1) furono gli ultimi atti del mondiale barese, per un totale di cinque incontri disputati e 218.000 spettatori complessivi (una media di 43.600 a partita).\nL\"Astronave\" negli anni '90: Coppa dei Campioni e Giochi del Mediterraneo.\nSubito dopo gli appuntamenti del mondiale italiano lo stadio venne impiegato nei Campionati italiani di societ\u00e0 di atletica leggera (11-12 luglio). La prima partita ufficiale disputata dai biancorossi nella loro nuova casa fu giocata il 4 settembre 1990 contro il (0-0, secondo turno della Coppa Italia 1990/91), mentre il battesimo del San Nicola in campionato avvenne il 16 settembre con l'incontro -Torino (2-1), 2\u00aa giornata del campionato di Serie A 1990/91. La prima rete ufficiale venne siglata dal brasiliano M\u00fcller al 9', mentre il primo biancorosso ad andare a segno in campionato nel nuovo stadio fu il rumeno R\u0103ducioiu al 39'. Il 16 dicembre dello stesso anno, durante l'intervallo di -Sampdoria, lo stadio viene ufficialmente dedicato al santo patrono della citt\u00e0.\nIl 17 dicembre 1990, nel corso di una riunione dei vertici UEFA a Zurigo, il nuovo stadio di Bari fu scelto come sede ospitante della finale della 36\u00aa edizione della Coppa dei Campioni: a quasi un anno dalla sua inaugurazione, il 29 maggio 1991 l\"Astronave\" fu teatro dell'atto conclusivo dell'edizione 1990-91 tra Stella Rossa e Olympique Marsiglia, vinta per 5-3 ai tiri di rigore dalla squadra di Belgrado di fronte a 60.000 spettatori, di cui un terzo provenienti dalla Jugoslavia. Bari divent\u00f2 cos\u00ec la terza citt\u00e0 italiana, dopo Milano e Roma, ad aver ospitato l'ultimo atto della pi\u00f9 importante competizione calcistica europea.\nL'11 novembre 1995, a cinque anni da Italia 90, il San Nicola torn\u00f2 a ospitare un match della nazionale italiana. Nella sfida valida per le qualificazioni a Euro '96 gli azzurri batterono l'Ucraina per 3-1, rimontando un'autorete di Ferrara con due reti di Ravanelli e una di Maldini. Si tratt\u00f2 della prima sfida tra le due nazionali in uno stadio italiano.\nDal 13 al 26 giugno 1997 Bari ospit\u00f2 i XIII Giochi del Mediterraneo, dei quali il San Nicola fu l'impianto principale: ospit\u00f2 la cerimonia inaugurale, tutte le gare di atletica leggera, alcune gare per disabili e la finale di calcio tra le nazionali Under 23 di Italia e Turchia (vinta dagli azzurri 5-1).\nNel giugno 1998 l'impianto ha ospitato la fase finale del Campionato Primavera 1997-1998, mentre il 15 settembre dello stesso anno, a seguito della squalifica dello stadio Artemio Franchi di Firenze, il San Nicola ha ospitato come campo neutro la partita tra Fiorentina e Hajduk Spalato, valevole per i trentaduesimi di finale della Coppa UEFA 1998-1999 e vinta dai viola 2-1.\nNella notte di sabato 18 dicembre 1999 l'allora diciassettenne Antonio Cassano segn\u00f2 dinnanzi al suo pubblico il suo primo storico goal in Serie A, all'87' di una celebre partita tra e Inter, fissando il punteggio sul 2-1 per i galletti.\nAnni 2000: i trofei estivi e il ritorno della Nazionale.\nA 10 anni dalla sua inaugurazione lo stadio \u00e8 stato sottoposto a una prima verifica decennale delle strutture, senza riportare la necessit\u00e0 di interventi di manutenzione particolari se non la gi\u00e0 pianificata sostituzione della copertura in teflon (in realt\u00e0 mai avvenuta). Il 28 aprile 2001 la sala stampa dell'impianto \u00e8 stata intitolata a Gianluca Guido, giornalista sportivo deceduto prematuramente a seguito di un incidente stradale.\nDal 2000 al 2004 l\"Astronave\" di Renzo Piano ha ospitato per cinque anni di fila il Trofeo Birra Moretti. Nelle edizioni giocate al San Nicola vi hanno preso parte , Chelsea, Inter, Juventus, Lazio, Palermo e Sampdoria. A partire dal 2001 una serie di campionati di Serie B non esaltanti da parte della squadra di casa e una lunga contestazione a oltranza da parte della tifoseria nei confronti della presidenza di Vincenzo Matarrese portarono il \"San Nicola\" in un progressivo stato di degrado e abbandono, riscontrabile dalla mancanza di sediolini in alcuni settori perch\u00e9 divelti dai tifosi, dall'assenza di manutenzione dell'impianto d'illuminazione e dalla mancata riparazione dei tabelloni luminosi.\nIl 14 maggio 2006, per la squalifica dello Stadio Oreste Granillo di Reggio Calabria, l'impianto \u00e8 stato scelto come campo neutro per ospitare l'incontro -Juventus, ultima giornata del campionato di Serie A 2005-2006, vinto dai bianconeri 2-0. Grazie a quella vittoria la Juventus vinse il suo 29\u00ba scudetto (titolo poi revocato, assieme a quello vinto nella stagione precedente, per lo scandalo di \"Calciopoli\"). Il 19 agosto dello stesso anno fu il Martina a scegliere il San Nicola come campo neutro per ospitare la stessa Juventus (retrocessa in Serie B) nel primo turno della Coppa Italia 2006-2007.\nIl 28 marzo 2007, dopo 12 anni di attesa, la Nazionale fece il suo ritorno a Bari per disputare un incontro valido per le qualificazioni agli Europei 2008. Per l'occasione lo stadio ha ricevuto i primi interventi di manutenzione straordinaria dalla sua costruzione: il Comune di Bari ha provveduto alla sostituzione dei sediolini rotti e mancanti nonch\u00e9 al ripristino dei tabelloni luminosi, con la completa riparazione di quello monocromatico sovrastante la Curva Nord e con la sostituzione del pannello a colori di quello della Curva Sud con uno nuovo dell'italiana Tecnovision, pi\u00f9 piccolo (8,8 x 5,28 m) e con una risoluzione maggiore (640x384 pixel) rispetto al precedente. Una straordinaria e coloratissima cornice di pubblico, lodata dai cronisti, dal CT Donadoni e dai calciatori, vide gli azzurri battere la Scozia per 2-0 con una doppietta di Toni.\nNel 2008, in occasione del centenario dell'A.S.Bari, le 23 rampe di scale che consentono l'accesso all'anello superiore sono state dedicate, mediante apposizione di targhe commemorative, ad altrettanti calciatori nativi di Bari che hanno legato il loro nome alla storia calcistica della citt\u00e0.\nIl 1\u00ba aprile 2009 gli azzurri tornarono nuovamente al San Nicola. Stavolta la Nazionale di Marcello Lippi, impegnata in una partita valida per le qualificazioni ai Mondiali di Sudafrica 2010, non and\u00f2 oltre l'1-1 contro l'Irlanda di Giovanni Trapattoni. Gli azzurri, rimasti in 10 dopo soli 3 minuti per espulsione di Pazzini, andarono in vantaggio con Iaquinta ma furono raggiunti allo scadere da Keane. Si tratt\u00f2 del 1\u00b0 pareggio della Nazionale a Bari, dove in precedenza (4 volte al della Vittoria e 3 al San Nicola) aveva sempre vinto.\nIl 13 ottobre 2009 un forte vento di maestrale danneggi\u00f2 irrimediabilmente la copertura in teflon del settore ospiti, il quale rest\u00f2 privo di copertura fino al 7 gennaio 2012, quando la stessa \u00e8 stata sostituita con una nuova di un materiale simile ma pi\u00f9 economico.\nDal 2010 al 2012 il San Nicola \u00e8 stato sede del Trofeo TIM, triangolare estivo disputato annualmente da Inter, Juventus e Milan. Nello stesso periodo, il 10 agosto 2011, \u00e8 stato teatro dell'amichevole di lusso tra l'Italia e i campioni d'Europa e del mondo della Spagna. Ancora una volta Bari si \u00e8 confermata citt\u00e0 portafortuna degli azzurri: l'incontro \u00e8 stato vinto 2-1 con reti di Montolivo, Xabi Alonso su rigore e Aquilani. In occasione del Trofeo TIM 2012 numerose polemiche maturarono per via delle pessime condizioni del manto erboso, mai sostituito dal 1990, cosicch\u00e9 nel settembre dello stesso anno lo stadio \u00e8 rimasto chiuso per lavori di stesura di un nuovo manto in Bermuda grass (costringendo la squadra locale a disputare l'incontro contro la Pro Vercelli del 25 settembre 2012 in campo neutro allo stadio Degli Ulivi di Andria).\nLe ultime due partite della Nazionale giocate al San Nicola hanno segnato in entrambi i casi il debutto di un ex allenatore del sulla panchina azzurra: il 4 settembre 2014 contro l'Olanda (vinta per 2-0) per Antonio Conte e il 1\u00ba settembre 2016 contro la Francia (persa per 1-3) per Gian Piero Ventura. Quest'ultima segna la prima sconfitta italiana a Bari, dove l'attuale bilancio su 11 partite \u00e8 di 9 vittorie, 1 pareggio e 1 sconfitta.\nTra secondo e terzo millennio.\nCome per molte altre opere realizzate per i mondiali di Italia '90, lo stadio San Nicola ebbe costi effettivi molto superiori rispetto ai preventivi: a titolo esemplificativo, il mutuo stipulato per finanziarne la costruzione \u00e8 stato estinto solo nel dicembre 2007.\nLa carenza di fondi per coprire le altrettanto cospicue spese di mantenimento che la struttura comporta (circa 450.000 \u20ac annui per la sola manutenzione ordinaria) e il passare del tempo hanno comportato per l\"Astronave\" crescente obsolescenza e repentino decadimento, il cui riscontro pi\u00f9 evidente \u00e8 rilevabile nella copertura in teflon: danneggiata progressivamente dagli agenti atmosferici a partire dall'ottobre 2009, nel novembre 2019 \u00e8 stata rimossa in tutti i settori (ad eccezione della parte centrale della Tribuna Ovest, corrispondente alla tribuna stampa) per motivi di sicurezza, lasciando solo lo scheletro metallico. Parimenti ascrivibili all'assenza di manutenzione sono i guasti ai tabelloni luminosi, l'inagibilit\u00e0 della pista d'atletica e di alcune strutture interne, come la sala stampa. Guasti non riparati ai tornelli e all'impianto di videosorveglianza hanno poi obbligato alla chiusura di quasi tutta la Curva Sud, fatto salvo il settore ospiti.\nIn generale lo stadio, fin dalla sua progettazione, si \u00e8 dimostrato concettualmente errato, sovradimensionato rispetto alle reali esigenze della citt\u00e0 e dell'utenza e inadatto ad un uso prettamente calcistico per via della presenza della pista d'atletica (che complica la gi\u00e0 non ottimale visibilit\u00e0 dagli spalti, specie dalle file pi\u00f9 basse e pi\u00f9 alte): non essendosi mai realizzata la circostante \"cittadella dello sport\" prevista in fase di progettazione, il San Nicola \u00e8 una vera \"cattedrale nel deserto\", immersa in un contesto di abbandono e degrado. Vari progetti di (tra cui l'edificazione di una cittadella della giustizia nei primi anni 2000) sono sempre stati accantonati con un nulla di fatto e anche le idee di sviluppo legate alle candidature dell'Italia ad ospitare gli europei del 2012 e 2016 sono svanite dopo che l'UEFA ha assegnato l'organizzazione di tali manifestazioni ad altre nazioni.\nFin dal 2000 il Comune di Bari ha pi\u00f9 volte manifestato l'intenzione di voler cedere la gestione dello stadio a privati per renderlo una struttura polifunzionale mediante la creazione di aree dedicate ad attivit\u00e0 commerciali, ricreative e culturali. Lo stesso Renzo Piano \u00e8 stato interpellato varie volte nel corso degli anni per sviluppare interventi di ammodernamento da apportare alla struttura: nel 2013 elabor\u00f2 uno studio per l'avvicinamento dell'anello inferiore al terreno di gioco per 6,5 m con l'eliminazione della pista d'atletica, del fossato e delle barriere che separano il rettangolo di gioco dagli spalti, una riduzione della capienza complessiva a circa 44.000 posti e l'utilizzo dei 50.000 m\u00b2 di spazi ricavati per la realizzazione di attivit\u00e0 commerciali, ludiche e sportive. Il 30 maggio 2017 l'allora presidente del Cosmo Antonio Giancaspro present\u00f2 al Comune un progetto di riqualificazione dello stadio e dei terreni circostanti fedele a quanto realizzato da Renzo Piano pochi anni addietro, da realizzarsi a seguito di una concessione pluriennale dei terreni per un periodo di 99 anni e i cui costi di realizzazione (pari a circa 150 milioni di euro) sarebbero stati avallati da partner commerciali quali Siemens e Osram. Con il fallimento della societ\u00e0 \"FC Bari 1908\" e la ripartenza calcistica dai campionati minori (Serie D) tale progetto \u00e8 stato accantonato.\nA partire dal 27 gennaio 2020 sono partiti i lavori, finanziati dal Comune di Bari, per la sostituzione dei seggiolini in \"Tribuna Est,\" \"Tribuna Ovest\" e settore ospiti in adeguamento alle nuove normative federali in vigore dalla stagione 2019-2020. Parallelamente alla sostituzione delle sedute si \u00e8 proceduto anche al restauro delle gradinate ammalorate e alla loro pulizia mediante idropulitrice, nonch\u00e9 al riverniciamento delle vie di fuga. Questo intervento, affidato alla ditta Toscano di Bitonto, non escluder\u00e0 in caso di promozione in Serie B dei galletti l'adeguamento delle sedute anche nei settori \"Curva Nord\" e \"Curva Sud\", ove \u00e8 previsto il provvisorio ricollocamento dei seggiolini rimossi dalle tribune.\nSpecifiche dell'impianto.\nLo stadio dispone complessivamente di 28 cancelli d'ingresso numerati, 15 dei quali muniti di tornelli elettronici in ottemperanza con il \"decreto Pisanu\" (entrati in funzione dal 31/10/2007) e di scanner facciali (installati nell'agosto 2016). L'ingresso numero 7, collocato in Curva Nord, \u00e8 collegato a una rampa per permettere l'accesso alla struttura ai portatori di handicap, mentre gli ingressi 8 e 22 (situati al centro delle due curve) sono dedicati al transito di automezzi. Sul retro della Tribuna Ovest sono presenti due torri per gli ascensori che collegano la tribuna stampa alla sala stampa e agli uffici interni alla struttura. Ogni settore \u00e8 dotato di bar e servizi igienici dedicati nonch\u00e9 di vie d'uscita indipendenti. Nell'autunno 1990 furono costruiti 4 botteghini lungo il perimetro esterno della struttura, un tempo utilizzati per la vendita di biglietti il giorno della partita e oggi utilizzati per il ritiro di accrediti. Dal 23 ottobre 2019 parte degli uffici della Tribuna Ovest ospita uno store ufficiale della SSC Bari, accessibile dall'ingresso 1.\nTrasporti.\nCome raggiungere lo Stadio San Nicola:\nAttivit\u00e0 extracalcistiche.\nConcerti"}
{"id": "95716", "revid": "287204", "url": "https://it.wikipedia.org/wiki?curid=95716", "title": "Benken", "text": ""}
{"id": "95718", "revid": "584834", "url": "https://it.wikipedia.org/wiki?curid=95718", "title": "Eschenbach", "text": ""}
{"id": "95721", "revid": "104458", "url": "https://it.wikipedia.org/wiki?curid=95721", "title": "Rapperswil", "text": ""}
{"id": "95723", "revid": "739565", "url": "https://it.wikipedia.org/wiki?curid=95723", "title": "Istituti italiani di cultura all'estero", "text": "Gli istituti italiani di cultura all'estero sono, a tutti gli effetti, organi periferici del Ministero degli affari esteri e della cooperazione internazionale. Essi attualmente sono 85 e sono disciplinati dalla Legge 401/90 e dal Regolamento 392/95.\nFunzioni degli Istituti.\nGli Istituti italiani di cultura (dall'articolo 8 della legge 401/90):\nNel perseguimento dei propri obiettivi, l'Istituto Italiano di Cultura collabora con le diverse Universit\u00e0, Istituzioni, organizzazioni e associazioni presenti nel Paese in cui si trova la Sede.\nL'Istituto inoltre organizza e promuove, come da sue finalit\u00e0, eventi culturali quali mostre, rassegne cinematografiche, concerti, conferenze, spettacoli teatrali e di danza; favorisce la partecipazione di artisti italiani ai principali momenti artistici del Paese in cui risiede; assicura la presenza di autori, editori e libri nelle Fiere internazionali del libro; promuove e sviluppa le relazioni inter-universitarie e la cooperazione dei sistemi educativi.\nAll'interno dei vari Istituti di Cultura ci sono solitamente libri, riviste e DVD a libera consultazione.\nModalit\u00e0 di reclutamento e di carriera.\nCos\u00ec come per la maggioranza delle cariche e delle funzioni legate al Ministero degli Affari Esteri e della Cooperazione Internazionale, le modalit\u00e0 di accesso e i requisiti necessari per chi sia interessato a lavorare negli IIC sono disponibili, in occasione di concorsi pubblici, sul portale Concorsi MAE e sulla Gazzetta Ufficiale della Repubblica Italiana. Si tratta in parte di posti omologhi a quelli della carriera diplomatica, in parte attribuiti attraverso avvisi e bandi pubblicati in Gazzetta. Responsabile degli IIC nel mondo \u00e8 la Direzione Generale per la diplomazia pubblica e culturale del Ministero degli Affari Esteri e della Cooperazione Internazionale, con sede alla Farnesina.\nNegli Istituti Italiani di Cultura all'estero esistono tre figure professionali: i direttori, gli addetti e i contrattisti. I direttori e gli addetti fanno parte dell'Area della Promozione Culturale (APC) del Ministero degli Affari Esteri e della Cooperazione Internazionale (MAECI).\nIn tale Area si entra solamente mediante concorso (procedura di mobilit\u00e0 oppure concorso pubblico); i sindacati, in proposito, hanno rilevato che la maggior parte del personale \"\u00e8 iper qualificata rispetto alle mansioni ricoperte\". \nI contrattisti vengono selezionati anch'essi con procedura concorsuale, ma ci\u00f2 avviene in sede, cio\u00e8 nella citt\u00e0 e nel paese dove ha sede l'Istituto.\nEsiste poi la possibilit\u00e0 di lavorare negli IIC (assunti e pagati dal singolo IIC) come insegnante nei corsi di lingua italiana.\nTale problematica \u00e8 regolata dalla legge 296/98. La selezione avviene tramite concorso espletato, anche questo, in loco e prevede un contratto per un anno rinnovabile al massimo per un altro anno. Se indire o meno il concorso \u00e8 questione a totale discrezione del Direttore dell'Istituto di Cultura.\nEsistono infine svariate forme di collaborazione con gli IIC, occasionali o pi\u00f9 durature, retribuite e non retribuite. In tutto ci\u00f2 gli IIC hanno una notevole autonomia e il punto di riferimento \u00e8 quindi il Direttore del singolo e specifico IIC.\nPertanto, due sono i modi migliori per candidarsi:\nSedi nel mondo.\nGli Istituti Italiani di Cultura sono collocati in vari paesi del mondo, assicurando cos\u00ec una capillarit\u00e0 di punti di riferimento per la diffusione della lingua e della cultura italiane. Attualmente sono attivi 85 Istituti."}
{"id": "95725", "revid": "7", "url": "https://it.wikipedia.org/wiki?curid=95725", "title": "Vic-20", "text": ""}
{"id": "95728", "revid": "2964", "url": "https://it.wikipedia.org/wiki?curid=95728", "title": "Commodore Plus 4", "text": ""}
{"id": "95729", "revid": "767487", "url": "https://it.wikipedia.org/wiki?curid=95729", "title": "348 a.C.", "text": ""}
{"id": "95730", "revid": "106908", "url": "https://it.wikipedia.org/wiki?curid=95730", "title": "349 a.C.", "text": ""}
{"id": "95731", "revid": "1226", "url": "https://it.wikipedia.org/wiki?curid=95731", "title": "Starcraft", "text": ""}
{"id": "95733", "revid": "977683", "url": "https://it.wikipedia.org/wiki?curid=95733", "title": "Oryx leucoryx", "text": "L'orice d'Arabia (\"Oryx leucoryx\") un tempo abitava le steppe e i deserti dell'Arabia.\nL'orice d'Arabia \u00e8 alta circa un metro al garrese e pesa 70\u00a0kg. Il manto \u00e8 principalmente di un bianco luminoso, con la parte inferiore e le zampe di colore bruno. Sono inoltre presenti le caratteristiche strisce nere nella giuntura fra collo e capo, sulla fronte, sul naso e lungo una linea che va dal corno all'occhio e alla bocca. Entrambi i sessi sono dotati di corna dritte e anellate che possono raggiungere il mezzo metro di lunghezza.\nLe orici d'Arabia si nutrono di germogli, erba e foglie e sono solite riposare durante le ore pi\u00f9 calde della giornata. Questi animali hanno la capacit\u00e0 di capire se sono presenti piogge nelle regioni pi\u00f9 vicine, verso le quali si sposteranno. Ci\u00f2 significa che ogni branco si sposta entro un'area molto vasta, per esempio in Oman si sa di un gruppo di orici che si sposta entro un territorio di 3.000 kilometri quadrati. I branchi, in cui si trovano esemplari di entrambi i sessi, sono composti da 2-15 individui.\nL'orice d'Arabia fu sottoposta ad una caccia senza criterio, che port\u00f2 alla sua estinzione allo stato selvatico nel 1972. Tuttavia, un programma di tutela portato avanti da vari zoo sparsi nel mondo ha permesso il salvataggio della specie, tant'\u00e8 che attualmente si contano 600 esemplari in cattivit\u00e0 e altri 100 sono stati reintrodotti in Oman e Giordania."}
{"id": "95735", "revid": "287204", "url": "https://it.wikipedia.org/wiki?curid=95735", "title": "Distretto di See-Gaster", "text": "Il distretto di See-Gaster \u00e8 un distretto del Canton San Gallo, in Svizzera. Confina con i distretti del Toggenburgo a est e di Sarganserland a sud-est, con il Canton Glarona e il Canton Svitto (distretti di March e di H\u00f6fe) a sud e con il Canton Zurigo (distretti di Meilen a ovest e di Hinwil a nord-ovest). Il capoluogo \u00e8 Uznach. Comprende parte del Lago di Walenstadt (\"Walensee\") e del Lago di Zurigo (\"Z\u00fcrichsee\").\nComuni.\nAmministrativamente \u00e8 diviso in 10 comuni:"}
{"id": "95737", "revid": "1226", "url": "https://it.wikipedia.org/wiki?curid=95737", "title": "CyberPunk 2020", "text": ""}
{"id": "95740", "revid": "439868", "url": "https://it.wikipedia.org/wiki?curid=95740", "title": "Amden", "text": "Amden (toponimo tedesco) \u00e8 un comune svizzero di 1\u00a0773 abitanti del Canton San Gallo, nel distretto di See-Gaster, sul lago di Walenstadt."}
{"id": "95741", "revid": "1226", "url": "https://it.wikipedia.org/wiki?curid=95741", "title": "Istituti Italiani di Cultura all'estero", "text": ""}
{"id": "95745", "revid": "838137", "url": "https://it.wikipedia.org/wiki?curid=95745", "title": "351 a.C.", "text": ""}
{"id": "95746", "revid": "122947620", "url": "https://it.wikipedia.org/wiki?curid=95746", "title": "Pluto (Disney)", "text": "Pluto \u00e8 un personaggio dei fumetti della Disney, ed \u00e8 il cane domestico di Topolino, spesso comprimario nelle avventure del suo padrone. \nPluto \u00e8 apparso in 24 pellicole dedicate a \"Topolino\" prima di ricevere la sua serie nel 1937. Nel complesso, Pluto \u00e8 apparso in 89 cortometraggi tra il 1930 e il 1953. Molti di questi sono stati nominati per un Premio Oscar, tra cui \"The Pointer\" (1939), \"Due scoiattoli dispettosi\" (1946), \"Pluto's Blue Note\" (1947) e \"Topolino e la foca\" (1948). Uno dei suoi film, \"Porgimi la zampa\" (1941), vinse il premio nel 1942. Poich\u00e9 Pluto non parla, i suoi film generalmente si basano sull'umorismo fisico. Ci\u00f2 ha reso Pluto una figura pionieristica nell'animazione dei personaggi, esprimendo la propri personalit\u00e0 attraverso l'animazione piuttosto che il dialogo. \nGenesi del personaggio.\nUn prototipo di Pluto appare per la prima volta nel cortometraggio animato \"Fuga di Topolino\" (settembre 1930): si tratta di un innominato chien de Saint-Hubert sulle tracce di un Topolino insolitamente nella parte del detenuto evaso. Nello stesso anno, nel cartone animato \"Il picnic di Topolino\", compare un cane molto pi\u00f9 simile a Pluto nell'aspetto e nell'indole, che per\u00f2 appartiene a Minni e si chiama \"Rover\". Pur avendo un ruolo molto marginale, in questo cartone cominciano ad emergere alcune caratteristiche che poi diventeranno proprie di Pluto. Nel 1931, nel cartone \"Topolino a caccia\", vediamo un Pluto completamente formato a livello grafico e definitivamente cristallizzato nella parte del cane domestico di Topolino; contemporaneamente, nelle storie a fumetti, assistiamo in parallelo all'incontro tra i due, anche se in due versioni diverse: nelle strisce quotidiane dello stesso anno, Pluto compare dal nulla per la prima volta nella storia \"Topolino domatore e saltimbanco\" (1931), in una vignetta in cui vede per la prima volta Topolino mentre questi sta inseguendo un criminale che ha rapito una fanciulla; nelle strisce immediatamente successive, pubblicate dall'8 al 18 luglio e costituenti la sequenza dal titolo \"Pluto the pup\", lo stesso cane inizia a seguire Topolino, attirato da un grosso gelato che questi sta portando a Minni; dopo averlo divorato non accenna ad andarsene, cos\u00ec alla fine Topolino lo adotta. L'esordio nelle tavole domenicali avviene invece il 10 gennaio 1932, dove, inseguito da un accalappiacani, Pluto viene salvato da Topolino; ricompare nella tavola del 7 febbraio e da allora diverr\u00e0 una presenza ricorrente.\nErano passati solo pochi mesi tra la scelta del nome di quello che all'epoca era classificato come il nono pianeta, Plutone (in inglese \"Pluto\"), il 24 marzo 1930, e la decisione di assegnare proprio lo stesso nome al cane di Topolino. L'animatore della Disney Ben Sharpsteen dichiar\u00f2:\nLa Disney ha dichiarato che non \u00e8 in possesso di documenti che possano confermare o confutare la connessione. Comunque anche gli animatori della Disney erano convinti che Walt Disney scelse quel nome per fare leva sullo scalpore per la scoperta del nuovo pianeta. Forse l\u2019autore del nome era un buon conoscitore del latino, perch\u00e9 nel suo \"De verborum significatione\" il lessicografo e grammatico romano Sesto Pompeo Festo (II sec. d.C.) cos\u00ec scriveva:\n\"Plauti sono chiamati i cani che hanno orecchie languide e flaccide e che appaiono estendersi pi\u00f9 ampiamente.\" \nEvoluzione.\nPluto ricorda nell'aspetto un cane di razza bracco o bloodhound. Di colore giallo ocra, ha una coda nera molto sottile. Essendo uno dei pochi personaggi Disney a non parlare e a non presentare caratteristiche antropomorfe, gli animatori hanno calcato la mano sulla sua espressivit\u00e0 e sulle movenze, per riuscire a fargli esprimere diversi sentimenti e avere una caratterizzazione quasi umana.\nRimase un personaggio minore, e tuttavia costantemente presente, utilizzato come fonte inesauribile di gag slapstick, almeno fino al 1933, quando ebbe per la prima volta un ruolo da protagonista nel corto \"Pluto, l'amico di Topolino\"; si tratta di una piccola fiaba che racconta di come il cucciolone recuperi dei gattini abbandonati nel fiume, ma poi si roda dalla gelosia per le attenzioni che Topolino dedica a questi, salvo infine redimersi. Nel 1934 l'animatore della Disney Norman Ferguson si sofferm\u00f2 sul cane come attore comico, nel cortometraggio \"Pluto si diverte\"; in tale cartone Pluto rimane attaccato alla carta moschicida, generando una celebre sequenza comica destinata a segnare la storia: il segmento divenne un classico, dimostrando come gli artisti della Disney potessero prendere una semplice circostanza e costruire dell'humour attraverso un personaggio muto, rendendo eloquenti le sue movenze ed espressioni, applicandosi nell'arte della \"personality animation\". Gradualmente Pluto, da semplice spalla comica che aveva il ruolo di combinaguai e innescava una serie di gag che arricchivano l'esile trama di fondo dei cortometraggi, inizi\u00f2 a emergere sempre di pi\u00f9 come protagonista; nel 1936 fu per la prima volta senza Topolino in un episodio della serie \"Sinfonie allegre\" dal titolo \"Pluto fra i pulcini\" e l'anno dopo divent\u00f2 titolare di una sua serie di cortometraggi all'interno della quale si sarebbe evoluto, diventando capace di dar vita alle gag ma anche di pensare ed esprimere sentimenti (come era stato fatto solo episodicamente, in meravigliosi corti quali \"Il sogno di Pluto\" del 1935 o \"Paperino e Pluto\" del 1936), nonch\u00e9 di vivere avventure pi\u00f9 complesse e d'azione.\nVenne poco a poco costruito un suo universo \"canino\", introducendo personaggi ricorrenti come Butch, il bulldog suo nemico, le sue fidanzatine Fifi e Dinah, il gattino Figaro del film \"Pinocchio\". In \"Il fratellino di Pluto\" (1946) viene mostrato Kid, fratello minore del cane, e addirittura in due cartoni Pluto risulta essere pap\u00e0 (rispettivamente di una cucciolata e di un solo cucciolo). Parallelamente Pluto \u00e8 apparso anche in altri cartoni di Topolino come \"Porgimi la zampa\", che vinse un Oscar come miglior cortometraggio animato nel 1942 ed era il remake di \"Pluto, l'amico di Topolino\" di otto anni prima.\nPer quanto riguarda le sue apparizioni nei fumetti, \u00e8 stato protagonista di diverse storie brevi, e talvolta anche di alcune lunghe. Nelle strisce quotidiane di Gottfredson, Pluto fu protagonista di alcune brevi sequenze che lo vedevano sfuggire all'accalappiacani, innamorarsi, diventare un eroe di guerra, o perdere momentaneamente la memoria; nelle storie a pi\u00f9 ampio respiro, invece, in alcune circostanze svolse un ruolo importante, ad esempio salvando Topolino da un pericolo mortale in \"Topolino, Eta Beta e la Spia Poeta\" o accompagnandolo in viaggio in \"Topolino nell'isola della morte\", mentre in \"Topolino e Pluto corridore\" gareggia in corse per cani. Pluto apparve anche nelle tavole domenicali delle \"Sinfonie allegre\" (\"Silly Symphonies\"), dapprima in alcune tavole autoconclusive con protagonista Paperino, poi nella breve storia nota come \"Mother Pluto\" (\"Pluto chioccia\", tavole domenicali dal 14 agosto al 16 ottobre 1938), adattamento del cortometraggio \"Pluto fra i pulcini\" (1936), e infine in tavole autoconclusive denominate \"Pluto the Pup\" (\"Pluto il cucciolone\", tavole domenicali dal 19 febbraio al 19 marzo 1939, dal 23 aprile al 17 dicembre 1939 e dal 14 aprile al 3 novembre 1940). Nelle sue apparizioni nelle tavole domenicali delle \"Sinfonie Allegre\" (\"topper\" delle tavole domenicali di \"Topolino\"), Pluto non compare mai insieme a Topolino (che viene al pi\u00f9 menzionato nei dialoghi) per limitazioni imposte dal \"King Features Syndacate\" (che proibivano l'utilizzo del protagonista di una tavola domenicale nel suo \"topper\"), per cui i suoi padroni diventano di volta in volta Pippo, Minni, Orazio Cavezza o Clarabella, con la giustificazione che Topolino lo aveva affidato temporaneamente ai suoi amici. Per quanto riguarda le sue apparizioni negli albi a fumetti statunitensi, Pluto fu protagonista della storia lunga \"Pluto salva la nave\" del 1942 (a cui collabor\u00f2 Carl Barks), in cui sventa le macchinazioni di una spia straniera, e di numerose brevi, tra cui anche alcune storie a strisce pubblicate in albi omaggio nel 1947. A partire dal 1952 alcuni albi della serie \"Four Color Comics\" vengono dedicati proprio a Pluto, contenendo storie quasi sempre brevi, che lo vedono spesso interagire con i cani non antropomorfi dei cartoni animati. Pluto \u00e8 stato in grado di parlare, seppur per poco, in almeno due occasioni: in \"Topolino nell'isola della morte\" (1944), grazie all'incantesimo di una strega, e in \"Topolino e il mondo di Tutor\" (2010) grazie alle \"parla-mentine\" di Eta Beta.\nPluto apparve anche nelle serie televisive \"Mickey Mouse Works\", \"House of Mouse - Il Topoclub\" e \"La casa di Topolino\", e qualche sporadica apparizione in \"Quack Pack\". Fu l'unico personaggio a non comparire in \"Canto di Natale di Topolino\", realizzato nel 1983; ritorn\u00f2 invece in scena nel 1990 ne \"Il principe e il povero\" e anche in scena nel 2004 in \"\".\nFilmografia parziale.\nCortometraggi.\nVengono qui elencati solo i corti della serie \"Pluto\", apparsi al cinema dal 1937 al 1951. Il personaggio apparve anche in molti corti di altre serie, oltre che in varie produzioni successive.\n1937\n1940\n1941\n1942\n1943\n1944\n1945\n1946\n1947\n1948\n1949\n1950\n1951"}
{"id": "95747", "revid": "106908", "url": "https://it.wikipedia.org/wiki?curid=95747", "title": "350 a.C.", "text": ""}
{"id": "95748", "revid": "2225", "url": "https://it.wikipedia.org/wiki?curid=95748", "title": "Zatoichi (Kitano)", "text": ""}
{"id": "95749", "revid": "108346860", "url": "https://it.wikipedia.org/wiki?curid=95749", "title": "352 a.C.", "text": ""}
{"id": "95750", "revid": "838137", "url": "https://it.wikipedia.org/wiki?curid=95750", "title": "353 a.C.", "text": ""}
{"id": "95751", "revid": "838137", "url": "https://it.wikipedia.org/wiki?curid=95751", "title": "354 a.C.", "text": ""}
{"id": "95752", "revid": "838137", "url": "https://it.wikipedia.org/wiki?curid=95752", "title": "355 a.C.", "text": ""}
{"id": "95753", "revid": "124840529", "url": "https://it.wikipedia.org/wiki?curid=95753", "title": "Geologo", "text": "Il geologo \u00e8 uno scienziato che studia la materia solida, liquida e gassosa che costituisce la Terra e gli altri pianeti, come anche i processi che li modellano. I geologi studiano la geologia, sebbene abbiano anche solide basi in fisica, chimica, biologia e altre scienze. Il lavoro di campo \u00e8 un componente importante della geologia, come anche diverse sotto-discipline che comprendono lavoro di laboratorio.\nI geologi lavorano nei settori del minerario e dell'energia alla ricerca di risorse naturali come minerali industriali, petrolio, gas naturale e metalli preziosi. I loro studi sono utilizzati nella prevenzione e nella mitigazione del rischio legato ai disastri naturali come terremoti, eruzioni vulcaniche, tsunami e frane e nelle azioni di ripristino ambientale. I geologi sono anche importanti contributori sulla discussione riguardo ai cambiamenti climatici.\nCompetenze.\nI geologi studiano la struttura e i processi che dominano la Terra. Le competenze del geologo professionista spaziano dal rilevamento geologico alla petrologia fino all'idrogeologia e alla geotecnica, comprendendo la geologia applicata, il rilevamento geologico tecnico e la modellazione 3D. Competenze specialistiche possono essere acquisite, in funzione del piano di studi prescelto, in tutte le discipline afferenti alla geologia.\nCarriere lavorative.\nOltre alla carriera come geologo professionista e alla carriera universitaria o ricerca accademica, il geologo trova lavoro nel campo dell'ingegneria civile, dell'industria mineraria, nell'industria petrolifera, nei laboratori di prove su diverse tipologie di materiali, nella produzione di materiali ceramici, nella difesa e protezione dell'ambiente e del paesaggio, nella pianificazione territoriale e urbanistica, nelle pubbliche amministrazioni e nel restauro di beni architettonici.\nIl titolo di \"geologo\" in Italia.\nIn Italia, per quanto riguarda l'esercizio della libera professione \u00e8 vietato per legge riferirsi a s\u00e9 stessi come \"geologi\" se non si \u00e8 in possesso dell'abilitazione professionale.\nL'iscrizione all'albo professionale, e l'esercizio della professione (limitatamente alla redazione di progetti e perizie), \u00e8 subordinata all'esiti positivo dell'esame di Stato, che si svolge normalmente in 2 sessioni annuali stabilite in base ad ordinanza ministeriale che ne stabilisce anche le sedi.\nL'ultimo riferimento normativo in relazione agli esami di stato e alla professione di geologo \u00e8 il D.P.R. 5 giugno 2001, n. 328 dove sono differenziate anche le sezioni A e B in riferimento ai laureati di 1\u00ba e di 2\u00ba livello."}
{"id": "95755", "revid": "838137", "url": "https://it.wikipedia.org/wiki?curid=95755", "title": "357 a.C.", "text": ""}
{"id": "95756", "revid": "838137", "url": "https://it.wikipedia.org/wiki?curid=95756", "title": "358 a.C.", "text": ""}
{"id": "95758", "revid": "78273", "url": "https://it.wikipedia.org/wiki?curid=95758", "title": "Sanguisughe", "text": ""}
{"id": "95760", "revid": "123472548", "url": "https://it.wikipedia.org/wiki?curid=95760", "title": "Crosta continentale", "text": "La crosta continentale \u00e8 la parte di crosta terrestre posta al di sotto delle aree continentali e di alcune aree, limitate e poco profonde, coperte da acque. La crosta continentale si differenzia, sia per propriet\u00e0 fisiche che per composizione chimica, dalla crosta oceanica e dal sottostante mantello, dal quale \u00e8 limitata inferiormente dalla discontinuit\u00e0 di Mohorovi\u010di\u0107. \nPropriet\u00e0 fisiche.\nLa crosta continentale copre circa il 40% della superficie terrestre; ha una massa pari a circa il 3 per mille della massa della Terra e uno spessore medio di 35 km con variazioni da 20\u00a0km (nelle aree della piattaforma continentale poste sotto del livello del mare) a 70\u00a0km (al di sotto delle principali catene montuose).\nPer quanto riguarda la densit\u00e0, la crosta terrestre \u00e8 uno strato pi\u00f9 leggero di quelli sottostanti e, nelle zone continentali, ha una composizione generalmente simile al granito. La densit\u00e0 media aumenta con la profondit\u00e0: \u00e8 pari a 2,6\u00a0kg/dm\u00b3 nelle rocce superficiali, 2,8\u00a0kg/dm\u00b3 nei basamenti sottostanti ai continenti, raggiungendo 3,3\u00a0kg/dm\u00b3, i massimi valori registrati nelle rocce conosciute.\nComposizione.\nMentre la crosta oceanica \u00e8 caratterizzata da omogeneit\u00e0 compositiva in cui predominano rocce magmatiche basiche (basalti e gabbri), la crosta continentale \u00e8 molto eterogenea. Presenta una parte superiore costituita da rocce sedimentarie, magmatiche acide (graniti e granodioriti) e metamorfiche (filladi, micascisti, gneiss), e una parte profonda in cui sono presenti gabbri, granuliti (mafiche e felsiche) e, talvolta, le eclogiti. In molte aree la copertura sedimentaria \u00e8 presente con spessori che possono giungere a qualche chilometro ma comunque minoritaria volumetricamente rispetto alle rocce magmatiche e metamorfiche. La grande variet\u00e0 di associazioni di rocce si manifesta nella crosta continentale con una marcata eterogeneit\u00e0 sia verticale che laterale. \nLa crosta continentale si differenzia in due distinte porzioni: la crosta superiore e la crosta inferiore. La prima, caratterizzata da uno spessore di circa 20-25\u00a0km \u00e8 costituita da rocce complessivamente meno dense, e comprende la soprastante copertura sedimentaria. La crosta continentale pi\u00f9 profonda, invece, \u00e8 costituita da rocce ignee e metamorfiche. La transizione da crosta superiore a crosta inferiore pu\u00f2 essere netta, in presenza della discontinuit\u00e0 di Conrad, oppure graduale, nelle zone in cui il limite tra le due non appare ben definito. \nLa discontinuit\u00e0 di Conrad viene definita di \"seconda specie\" in quanto non sempre, come detto, costituisce un chiaro confine tra crosta superiore ed inferiore, a differenza - ad esempio - delle discontinuit\u00e0 Moho, Gutenberg e Lehman, che vengono dette di prima specie in quanto sempre individuabili al passaggio crosta/mantello, mantello/nucleo esterno, nucleo interno/nucleo esterno. \nLe aree continentali sono costituite da grandi blocchi detti cratoni (dal greco \u03ba\u03c1\u03ac\u03c4\u03bf\u03c2 = forza) a causa della loro stabilit\u00e0. I sedimenti che ricoprono le aree continentali sono generalmente rocce originate da mari poco profondi (per es., arenarie, argilliti, dolomie e calcari). I cratoni occupano la maggior parte delle aree continentali, estendendosi per il 24% dell'intera superficie terrestre. Vi possiamo distinguere:\nEt\u00e0.\nGeneralmente si ritiene che le parti pi\u00f9 antiche dei continenti abbiano circa 3,8 miliardi di anni. La datazione di un cristallo di zircone, rinvenuto nella regione delle Jack Hills in Australia occidentale, a 4,4 miliardi di anni sembra invece dimostrare che la crosta terrestre abbia iniziato a formarsi, senza ulteriori rimescolamenti dei silicati, dopo circa 160 milioni di anni dalla formazione della Terra e circa 100 milioni dall'impatto subito con un pianeta delle dimensioni di Marte, evento che comport\u00f2 la formazione della Luna e il rimescolamento del magma costituente la Terra.\nLa crosta continentale resiste notevolmente ai processi che distruggono la crosta oceanica. Per questi motivi la crosta continentale conserva una registrazione dei processi evolutivi e dinamici che sono stati attivi per l'85% della storia della Terra, la cui et\u00e0 si stima in circa 4,6 miliardi di anni, anche se l'evoluzione non si \u00e8 mantenuta costante nel tempo e non ha conservate le stesse caratteristiche. Ad esempio, in un periodo stimato intorno ai 2,5 miliardi di anni fa, i geologi hanno rilevato un brusco cambiamento, in quanto la composizione della crosta in un'epoca precedente a questa soglia \u00e8 costituita da elementi meno evoluti (basalto e graniti a prevalenza di sodio), mentre nel periodo successivo alla soglia hanno preso il sopravvento i graniti a prevalenza di potassio. Questo radicale mutamento si pu\u00f2 addebitare agli stravolgimenti causati dalla tettonica a zolle, che hanno portato all'emersione di vaste parti della crosta continentale (si stima almeno il 50 per cento), mentre da allora l'innalzamento sia dei bacini sia della base continentale \u00e8 rimasta, a grandi linee, stabile.\nI cicli della tettonica orchestrano l'evoluzione della crosta: nel periodo in cui un grande continente, come Pangea, si frammenta, \u00e8 possibile che si plasmi una nuova crosta continentale mentre una parte di quella oceanica, per \"anzianit\u00e0\" va in subduzione; viceversa, quando i continenti tendono a riavvicinarsi e a riunificarsi si forma nuova crosta, grazie alle rocce delle catene di vulcani che si accumulano ai confini dei continenti."}
{"id": "95761", "revid": "539155", "url": "https://it.wikipedia.org/wiki?curid=95761", "title": "Igor' F\u00ebdorovi\u010d Stravinskij", "text": "La maggior parte dei suoi lavori rientra nell'ambito del neoclassicismo prima e della serialit\u00e0 poi, ma la sua popolarit\u00e0 presso il grande pubblico si deve ai tre balletti composti durante il suo primo periodo e creati in collaborazione con i Balletti russi: \"L'uccello di fuoco\" (1910), \"Petru\u0161ka\" (1911) e \"La sagra della primavera\" (1913), opere che reinventarono il genere musicale del balletto. Stravinskij scrisse per ogni tipo di organico, spesso riutilizzando forme classiche. La sua opera omnia include composizioni d'ogni genere, dalle sinfonie alle miniature strumentali.\nOttenne anche grande fama come pianista e direttore d'orchestra, dirigendo spesso le prime delle sue composizioni. Scrisse un'autobiografia, \"Chroniques de ma vie\", e un saggio teorico che racchiude una serie di lezioni tenute presso l'Universit\u00e0 di Harvard nell'anno accademico 1939-1940 intitolato \"Poetica della musica\".\nTipico russo cosmopolita, Stravinskij fu uno dei pi\u00f9 apprezzati compositori del XX secolo, sia nel mondo occidentale che nel suo paese d'origine.\nBiografia.\nI primi anni.\nStravinskij nacque a Oranienbaum (oggi Lomonosov), nelle vicinanze di San Pietroburgo, in Russia, il 17 giugno 1882. La sua infanzia, dominata da un padre autoritario, fu la cosa pi\u00f9 lontana dall'artista cosmopolita che sarebbe poi divenuto. Terzo di quattro figli, ebbe sempre rapporti difficili in famiglia. Trascorse i lunghi inverni nell'appartamento di citt\u00e0 e le brevi estati in campagna, a Ustyluh, riportandone felici ricordi tra cui i canti delle donne dei villaggi che rimasero impressi indelebilmente nella sua memoria.\nAnche se il padre, F\u00ebdor Ignat'evi\u010d Stravinskij, era un celebre basso del Teatro Mariinskij, il giovane Igor non si dedic\u00f2 alla musica fino ai nove anni quando intraprese lo studio del pianoforte; i suoi progressi furono rapidi, inizi\u00f2 presto ad improvvisare e a leggere spartiti d'opera. Dopo il liceo fu indirizzato a studi di giurisprudenza a cui si dedic\u00f2 senza convinzione, laureandosi tuttavia nel 1905; continu\u00f2 comunque per proprio conto gli studi di armonia e contrappunto e di pianoforte con Madame Khachperova, che era stata alunna di Anton Rubinstein. All'universit\u00e0 conobbe il figlio di Nikolaj Rimskij-Korsakov, Vladimir, che divenne suo buon amico e che, nel 1902, gli fece conoscere il padre. Rimskij lo accolse inizialmente con riserva e gli sconsigli\u00f2 di iscriversi al Conservatorio; in seguito, per\u00f2, accett\u00f2 di dargli lezioni private e lo prese come allievo. Il legame fra Stravinskij e il suo maestro dur\u00f2 fino alla morte di quest'ultimo nel 1908 e fu sempre caratterizzato da un grande affetto reciproco, anche se Stravinskij stesso ammise di ritenerlo piuttosto superficiale sia come uomo che come musicista. Stravinskij si consider\u00f2 sempre autodidatta in qualit\u00e0 di compositore; pur avendo avuto insegnamenti preziosi sull'armonia e sull'orchestrazione, non ritenne mai Rimskij-Korsakov all'altezza in materia di composizione.\nIl giovane Igor frequent\u00f2 fin dall'infanzia la cugina Katerina Nossenko; furono sempre molto uniti, si resero presto conto che un giorno si sarebbero sposati e si fidanzarono nell'ottobre 1905 Un ordinamento governativo proibiva per\u00f2 il matrimonio fra cugini e i due giovani dovettero trovare un prete disposto a officiare la funzione senza i documenti previsti; le nozze furono celebrate il 24 gennaio 1906 vicino a San Pietroburgo nel villaggio di Novaja Derevnja; furono presenti solo i due testimoni, Andrej e Vladimir Rimsky-Korsakov, figli del maestro. Il viaggio di nozze fu in Finlandia a Imatra, localit\u00e0 celebre per le cascate, dove il musicista inizi\u00f2 a ideare la composizione di una suite di canzoni.\nIgor e Katerina ebbero quattro figli, F\u00ebdor (detto Theodore) nel 1907, Ludmila nel 1908, Svjatoslav (detto Soulima) nel 1910 e Marija Milena (detta Mika) nel 1914. Ludmila mor\u00ec di tubercolosi giovane, nel 1938 a 30 anni. La tradizione artistica della famiglia prosegu\u00ec con i due figli maschi (Theodore sar\u00e0 un pittore, mentre Soulima sar\u00e0 un musicista e accompagner\u00e0 spesso il padre nei suoi concerti).\nDopo le nozze Stravinskij continu\u00f2 a studiare con il maestro; i primi studi ebbero come risultato nel 1907 la \"Sinfonia in Mi bemolle\", opera convenzionale che presenta ancora molte influenze della musica d\u00ec Rimskij Korsakov, e la suite di canzoni \"Le faune et la berg\u00e8re\" iniziata a Imatra, dedicata alla moglie.\nL'incontro con Djagilev e i primi successi.\nSeguirono due lavori sinfonici, \"Feu d'artifice\" e lo \"Scherzo fantastique\", entrambi del 1908; queste ultime opere attirarono l'attenzione di Sergej Djagilev che le ascolt\u00f2 ai Concerti Ziloti il 6 febbraio 1909 a San Pietroburgo. Alla morte del maestro, Stravinskij, sinceramente addolorato, compose in sua memoria un \"Canto funebre\" per coro e orchestra. Nel 1909 Djagilev gli commission\u00f2 l'orchestrazione di due brani di Chopin per il suo balletto \"Les Sylphides\", ma subito dopo gli chiese la composizione di un balletto originale, \"L'uccello di fuoco\", tratto da una fiaba russa. Il compositore, che aveva gi\u00e0 iniziato la stesura di un'opera, \"Le rossignol\", mise da parte questo lavoro e si dedic\u00f2 alla scrittura del balletto che termin\u00f2 nel maggio 1910. Stravinskij nel mese di giugno lasci\u00f2 la Russia per recarsi a Parigi per la prima rappresentazione della sua opera realizzata dai Balletti russi di Sergej Djagilev e con la coreografia di Michail Fokin. Il successo fu notevole e Stravinskij divenne subito celebre ponendosi all'attenzione della vita musicale europea; fu in questa occasione che conobbe Claude Debussy con cui rimase sempre amico fino alla scomparsa del compositore francese avvenuta nel 1918.\nIl musicista si trasfer\u00ec in Svizzera con la famiglia e l'anno seguente, con \"Petru\u0161ka\", realizzato ancora per Djagilev, compose un'opera in cui le sue caratteristiche musicali si delinearono nettamente. Sar\u00e0 per\u00f2 con \"La sagra della primavera\" che il musicista si porr\u00e0 all'attenzione mondiale: la sua prima, il 29 maggio 1913 (coreografia di Vaclav Ni\u017einskij), rester\u00e0 famosa come \"La battaglia del Sacre\", ottenendo un successo clamoroso tra liti furibonde, insulti, denigrazioni ed entusiasmo delle avanguardie. Nel 1914 Stravinskij fece l'ultimo viaggio in Russia, dopo di che, a causa dello scoppio della guerra e successiva Rivoluzione d'ottobre, fu costretto a stabilirsi in Svizzera, lasciando tutti i suoi beni in patria, e ad affrontare notevoli difficolt\u00e0 economiche. In questo difficile periodo fu aiutato da amici, in seguito riusc\u00ec poi ad attirare i committenti e molte delle sue opere furono da allora scritte per occasioni specifiche e generosamente retribuite.\nDopo la \"Sagra\" Stravinskij abbandon\u00f2 le composizioni scritte per grandi compagini orchestrali e realizz\u00f2 opere per un numero ristretto di esecutori; questo era dovuto sia al fatto che con la guerra l'attivit\u00e0 dei Balletti russi si era interrotta, sia perch\u00e9 gli scarsissimi mezzi finanziari non permettevano grosse realizzazioni. Con due amici, lo scrittore Charles-Ferdinand Ramuz e il direttore d'orchestra Ernest Ansermet, realizz\u00f2 allora uno spettacolo ambulante, un piccolo teatro da spostare di paese in paese; nacque cos\u00ec l\"Histoire du soldat\" nel 1918. Il progetto di girare attraverso la Svizzera con lo spettacolo fu per\u00f2 bruscamente interrotto dall'epidemia di influenza spagnola che colp\u00ec Stravinskij e gran parte dei suoi amici e collaboratori. Una volta guarito, durante un viaggio a Parigi, il musicista riprese i contatti con Djagilev che si adoper\u00f2 per farlo di nuovo collaborare con i Balletti russi.\nIl musicista mostrava un inesauribile desiderio di imparare ed esplorare l'arte e la letteratura ed era sempre disponibile a lavorare con artisti e musicisti; questo desiderio si manifest\u00f2 in molte delle sue collaborazioni parigine. Djagilev gli propose di realizzare un nuovo balletto su musiche di Pergolesi; per realizzarlo Stravinskij collabor\u00f2 con Pablo Picasso per l'allestimento delle scene e per i costumi; la nuova opera, \"Pulcinella\", terminata nel 1920, segn\u00f2 l'inizio del suo periodo neoclassico.\nVita in Francia.\nDopo la prima di \"Pulcinella\" Stravinskij lasci\u00f2 definitivamente la Svizzera per stabilirsi in Francia, soggiornando inizialmente in Bretagna a Carantec. Questo avvenimento segn\u00f2 notevolmente la sua vita e la sua attivit\u00e0, aprendo un nuovo periodo pi\u00f9 vasto per conoscenze, viaggi e interessi e portandolo anche a essere interprete delle proprie composizioni in molti concerti.\nRelativamente alto di statura, ma non certo un bell'uomo secondo le convenzioni comuni, Stravinskij era tuttavia molto fotogenico, come dimostrano numerose sue fotografie; era indubbiamente un \"uomo di mondo\" ed avendo innumerevoli conoscenze si chiacchier\u00f2 molto su sue presunte avventure con donne della buona societ\u00e0, tra cui anche Coco Chanel. Stravinskij era per\u00f2 molto legato alla famiglia e devolveva gran parte del suo tempo e delle sue entrate alla moglie e ai figli. Il musicista rimase sposato con Katerina fino al 1939 quando lei mor\u00ec di tubercolosi, ma il legame sentimentale pi\u00f9 significativo fu quello con la seconda moglie Vera de Bosset con la quale intrecci\u00f2 una relazione gi\u00e0 durante il primo matrimonio.\nQuando Stravinskij e Vera si conobbero, nei primi anni venti, lei era sposata con il pittore e scenografo Serge Sudeikin; la loro relazione divenne ben presto seria e Vera decise di abbandonare il marito. Quando Katerina ne venne a conoscenza accett\u00f2 la cosa come un fatto inevitabile. Dopo la sua morte, i due si sposarono a New York nel 1940.\nNel settembre del 1920 Stravinskij e famiglia si trasferirono a Garches, nei dintorni di Parigi, ospiti della lussuosa residenza di Coco Chanel, la quale disse loro di rimanere sino a quando non avessero trovato un alloggio soddisfacente, e dove furono portate a termine, l'anno seguente, le Sinfonie di strumenti a fiato, scritte in memoria di Debussy. Nell'estate del 1921 soggiorn\u00f2 per diverse settimane a Londra dove fu rappresentata \"La sagra della primavera\"; qui con Djagilev progett\u00f2 un nuovo lavoro basato su una novella di Pu\u0161kin che sar\u00e0 l'opera buffa \"Mavra\", ultima composizione di ispirazione russa del musicista.\nAlla fine dell'estate 1921 Stravinskij si trasfer\u00ec di nuovo spostandosi ad Anglet presso Biarritz; durante l'inverno lavor\u00f2 ancora a \"Mavra\" e fece diversi viaggi a Parigi per impegni presi con la casa musicale Pleyel e a Montecarlo dove si stavano facendo le prove di un altro suo balletto, \"Renard\". Nel 1923 vi fu la prima rappresentazione de \"Les noces\", opera a cui lavorava gi\u00e0 da alcuni anni. Il clima oceanico di Biarritz non piaceva molto a Stravinskij e per questo motivo egli decise di spostarsi ancora, a Nizza, nell'autunno del 1924.\nIl 1925 fu l'anno del primo viaggio del compositore negli Stati uniti dove rimase due mesi per una serie di concerti. Rientrato in Francia compose tra il 1926 e il 1927 l'opera-oratorio \"Oedipus Rex\", collaborando per il testo con Jean Cocteau.\nViaggiando moltissimo, Stravinskij divenne presto un cosmopolita, rivelando un notevole istinto per le questioni di lavoro; per il suo carattere e la sua semplicit\u00e0 d'animo dimostr\u00f2 di sentirsi a proprio agio e rilassato in compagnia di qualsiasi persona in molte grandi citt\u00e0. Parigi, Venezia, Berlino, Londra e New York: tutte ospitarono sue apparizioni con successo, sia come pianista che come direttore d'orchestra. La maggior parte delle persone che lo conoscevano per via delle sue performance pubbliche ne parlava come di una persona cortese, gentile e servizievole. Otto Klemperer, che conosceva bene anche Schoenberg, diceva di aver sempre trovato Stravinskij molto pi\u00f9 cooperativo e pi\u00f9 facile da trattare. Il gusto di Stravinskij in campo letterario era ampio e rifletteva il suo costante desiderio di nuove scoperte. I testi e le fonti per il suo lavoro partirono da un iniziale interesse nel folklore russo, attraversarono gli autori classici e la liturgia latina, per fermarsi alla Francia contemporanea (Andr\u00e9 Gide, con \"Pers\u00e9phone\"), alla letteratura inglese: Auden, Thomas Stearns Eliot, la poesia medievale e anche alle opere di Shakespeare.\nNel periodo fra le due guerre la sua attivit\u00e0 fu molto intensa. Nel 1928 termin\u00f2 la stesura di un balletto neoclassico, \"Apollon Musag\u00e8te\" che fu realizzato con la coreografia di George Balanchine. Nel 1930 compose la \"Symphonie de Psaumes\", una delle sue opere pi\u00f9 conosciute. Dopo tre anni passati a Voreppe nell'Is\u00e8re, si stabil\u00ec definitivamente a Parigi nel 1934 e acquis\u00ec la cittadinanza francese. In questo periodo scrisse \"Pers\u00e9phone\" (1934), \"Jeu de cartes\" (1936), il \"Concerto in mi bemolle \"Dumbarton Oaks\"\" (1938).\nGli anni fra il 1938 e il 1939 furono i pi\u00f9 bui per il compositore: vennero infatti a mancare, a breve distanza l'una dall'altra, la figlia Ludmila, la madre, la moglie; la figlia Mika pass\u00f2 molto tempo in sanatorio ed egli stesso fu a lungo ricoverato sempre per tubercolosi. Le sue composizioni per\u00f2 non risentirono di queste vicende; le implicazioni emotive delle sue esperienze umane non influenzarono mai la sua musica, infatti l'aspetto sentimentale non ha mai fatto parte della sua concezione dell'arte.\nVita negli Stati Uniti.\nNel 1939 part\u00ec per gli Stati Uniti dove fu chiamato per tenere un corso di poetica musicale ad Harvard. Sorpreso dagli eventi bellici si stabil\u00ec prima a Los Angeles e poi ad Hollywood e divenne cittadino naturalizzato nel 1945, vivendovi fino alla sua morte nel 1971. Nel luglio 1941 realizz\u00f2, come aveva gi\u00e0 fatto nel 1919 con \"La Marsigliese\", un arrangiamento dell'inno americano \"The Star-Spangled Banner\" eseguendolo in prima esecuzione a Boston il 14 ottobre di quell'anno; poich\u00e9 le leggi del Massachusetts proibivano qualsiasi trascrizione dell'inno, Stravinskij non pot\u00e9 pi\u00f9 eseguirlo, a seguito anche di un intervento della polizia locale. Pur essendo russo, s'era adeguato gi\u00e0 a vivere in Francia, ma traslocare ora cos\u00ec lontano all'et\u00e0 di cinquantotto anni dava una prospettiva veramente diversa. Per un certo periodo conserv\u00f2 un circolo di amici e conoscenti emigrati russi, ma infine si rese conto che questo suo comportamento non avrebbe favorito o sostenuto la sua vita intellettuale e professionale in quel paese. Mentre progettava di scrivere un'opera con W.H. Auden, il futuro \"The Rake's Progress\", il bisogno di acquisire maggior familiarit\u00e0 con il mondo anglofono coincise con il suo incontro con il direttore d'orchestra e musicologo Robert Craft. Craft visse con Stravinskij fino alla sua morte, in qualit\u00e0 di interprete, cronista, assistente direttore e factotum per infiniti compiti musicali e sociali. A differenza di molti altri compositori Stravinskij non si dedic\u00f2 mai all'insegnamento, per sua stessa ammissione riteneva di non avere alcuna inclinazione al riguardo. Nel 1951 con l'opera The Rake's Progress, Stravinskij giunse al culmine e al termine del periodo \"neoclassico\".\nReinventandosi ancora una volta egli si accost\u00f2 alla tecnica dodecafonica, soprattutto dopo la conoscenza dell'opera di Anton Webern, compiendo un cammino progressivo che, grado per grado, lo port\u00f2 a scrivere la \"Cantata\" (1952), il \"Settimino\" (1953), \"In memoriam Dylan Thomas\" (1954), il \"Canticum Sacrum\" nel 1955, il balletto \"Agon\" del 1957 e \"Threni\" nel 1958. Questa sua \"conversione\" suscit\u00f2 molti clamori e polemiche; in realt\u00e0 bisogna considerare l'esperienza seriale di Stravinskij nell'ottica del suo bisogno di acquisire e ripensare modelli gi\u00e0 storicizzati; appartenendo ormai al passato, la dodecafonia fu per lui un esempio da cui attingere e ricreare, scrivendo ex novo, secondo il suo personalissimo metro, brani musicali come aveva gi\u00e0 fatto negli anni precedenti con musiche di epoche e di autori del passato.\nViaggi\u00f2 moltissimo, soprattutto in Europa, come direttore di concerti di sue composizioni. Nel 1958 diresse un concerto dedicato alle sue musiche al Teatro La Fenice con l'Orchestra Sinfonica ed il Coro del Norddeutscher Rundfunk di Amburgo ripreso dalla RAI e \"Oedipus Rex\" alla Wiener Staatsoper. Nel 1962 accett\u00f2 un invito a ritornare in patria per una serie di sei concerti a Mosca e Leningrado, ma rimase un emigrato con forti radici in Occidente. Si interess\u00f2 anche alla scrittura ebraica scrivendo tra il 1962 e il 1963 la ballata sacra Abramo e Isacco. Continu\u00f2 a scrivere musica fin quasi alla fine della sua vita, la sua ultima opera importante sono i \"Requiem Canticles\" del 1966; dal 1967 in poi la sua salute and\u00f2 man mano peggiorando e sub\u00ec diversi ricoveri in clinica. Fu ancora in grado di viaggiare a Parigi e a Zurigo, a dedicarsi a trascrizioni da \"Il clavicembalo ben temperato\" e alla strumentazione di due lieder di Hugo Wolf. Nel 1969 si ammal\u00f2 di una grave forma di bronchite, riacutizzazione della vecchia tubercolosi. Nel 1970, invitato in Italia, annunci\u00f2 di voler tornare in Europa lasciando la California, facendo prima tappa a New York in attesa di trasferirsi a Parigi. Un edema polmonare lo costringer\u00e0 per\u00f2 a rimanere a New York in un appartamento della Fifth Avenue, da lui appena acquistato, dove si spegner\u00e0 a ottantotto anni nella notte fra il 6 e il 7 aprile 1971 per una crisi cardiaca.\nPer sua espressa richiesta, la sua tomba \u00e8 vicina a quella del suo collaboratore di vecchia data, Sergej Djagilev, a Venezia nel settore ortodosso del cimitero monumentale dell'isola di San Michele. Secondo Robert Siohan il governo sovietico avrebbe offerto alla famiglia la possibilit\u00e0 di inumare il corpo a Leningrado, ma la moglie del musicista rifiut\u00f2 la proposta, certa di essere cos\u00ec fedele ai desideri del marito. \nLa sua vita ha racchiuso buona parte del XX secolo, e anche molti degli stili musicali classico moderni, influenzando altri compositori sia durante che dopo la sua vita. Fu sistemata una stella a suo nome al numero 6340 di Hollywood Boulevard, all'interno della Hollywood Walk of Fame.\nPeriodi stilistici.\nNella carriera di Stravinskij possono distinguersi a grandi linee tre periodi stilistici.\nIl periodo russo.\nIl primo periodo stilistico di Stravinskij prese avvio quando, a vent'anni, conobbe Rimskij-Korsakov diventando suo allievo di composizione. Dopo una tradizionale \"Sonata per pianoforte\" e la suite \"Le faune et la berg\u00e8re\", nella \"Sinfonia in mi bemolle\", dedicata al suo maestro, Stravinskij rivel\u00f2, in nuce, sia un'assimilazione del patrimonio musicale con cui era venuto a contatto, sia alcune delle sue caratteristiche che si manifesteranno in maniera folgorante da l\u00ec a poco. Nel 1908 con lo \"Scherzo fantastique\", che presenta ancora influenze dell'impressionismo francese, e con lo scintillante \"Feu d'artifice\", la personalit\u00e0 del musicista si fa finalmente strada. Nello stesso anno scrive il \"Canto funebre\" per la morte di Rimskij-Korsakov, andato perduto e ritrovato solo nel 2015. Nel 1909 i suoi lavori vengono notati da Djagilev che decide di affidargli la composizione di un balletto sulla fiaba russa de L'uccello di fuoco, per la stagione dei Balletti Russi del 1910. \"L'uccello di fuoco\", presentato a Parigi all'Op\u00e9ra nel 1910, ebbe un grande successo e rese immediatamente celebre il compositore. I colori scintillanti devono ancora molto al Rimskij-Korsakov de \"Il gallo d'oro\", ma l'abilit\u00e0 nella strumentazione, la frenesia quasi \"barbara\" della musica, il sapiente uso di combinazioni polifoniche sono tutte caratteristiche dello stile di Stravinskij.\n\u00c8 con il successivo balletto, \"Petru\u0161ka\" del 1911, sempre commissionato da Djagilev, che il compositore trova definitivamente la sua cifra stilistica. Il dinamismo della musica, l'uso marcato del ritmo, che impression\u00f2 Debussy, l'utilizzo di temi tratti dal folclore popolare russo, la politonalit\u00e0 ottenuta sovrapponendo due accordi di tonalit\u00e0 diverse, sono solo alcune delle innovazioni fondamentali che Stravinskij introdusse nella sua partitura. Come gi\u00e0 \"L'uccello di fuoco\", anche \"Petru\u0161ka\" pone l'attenzione sulla tradizione russa.\nNello stesso anno il compositore scrisse una cantata, \"Le Roi des \u00e9toiles\", uno dei suoi lavori pi\u00f9 complessi e problematici, di difficile esecuzione che rest\u00f2 per molto tempo misconosciuto.\nSar\u00e0 per\u00f2 con il suo il terzo balletto, \"Le Sacre du Printemps\" del 1913, che Stravinskij otterr\u00e0 una fama universale raggiungendo l'apoteosi del suo \"periodo russo\". Con \"Le Sacre\" infatti il musicista si accosta in maniera decisa alle sue radici russe, prendendo ispirazione da riti e melodie antiche della sua terra. Nel balletto il compositore mette in scena un rito pagano di inizio primavera proprio della Russia antica: una giovinetta veniva scelta per ballare fino allo sfinimento e la sua morte era un sacrificio offerto agli dei per renderli propizi in vista della nuova stagione. Molti i passaggi famosi, ma due degni di particolare nota: le note d'apertura del pezzo, suonate da un fagotto con note all'estremo del suo registro, quasi fuori estensione e l'accordo martellato e ripetuto di otto note eseguito dagli archi e dai corni in controtempo. La \"rivoluzione del Sacre\" fu veramente una battaglia a teatro, alla prima rappresentazione, e un innovamento totale nella musica. La partitura sorprese e scandalizz\u00f2 con la sua potenza di suono, il suo ritmo implacabile, per l'allargamento della tonalit\u00e0 che giunge a numerosi passaggi politonali. L'uso innovativo della dissonanza, le invenzioni timbriche, una partitura che procede per blocchi sonori in cui non esiste sviluppo delle melodie, sempre solo espresse e ripetute, hanno fatto de \"Le Sacre du printemps\" uno dei punti fermi della musica di ogni tempo.\nDopo alcune brevi composizioni di carattere vocale, tra cui le \"Berceuses du chat\", Stravinskij nel 1914 termin\u00f2 l'opera lirica Le rossignol di cui aveva gi\u00e0 scritto il primo atto nel 1907; da questo lavoro il musicista ricaver\u00e0 il poema sinfonico \"Le chant du rossignol\" nel 1917. Sempre nel 1914 il compositore inizi\u00f2 a comporre \"Les noces\" che terminer\u00e0 in forma pianistica nel 1917 e definitiva nel 1923. Il lavoro, definito \"scene coreografiche russe con canto e musica\", ha per argomento la celebrazione di sposalizi paesani secondo le antiche tradizioni. Con \"Renard\", storia burlesca cantata e rappresentata, nel 1917 Stravinskij inaugura un nuovo tipo di rappresentazione, il teatro da camera, genere che trover\u00e0 il suo esempio pi\u00f9 rappresentativo ne l\"Histoire du soldat\" (1918). L'opera, che \u00e8 \"una storia da leggere, danzare e recitare in due parti\", riassume tutte le esperienze accumulate dal musicista fino ad allora, dall'impressionismo alla politonalit\u00e0, dal cabaret al jazz, genere a cui il compositore si stava interessando proprio in quegli anni. Alcune delle opere del Periodo russo sono state accostate da alcuni al cubismo; sono state trovate analogie proprio tra l'evoluzione del linguaggio di Stravinskij e quello di Picasso, accostando questo periodo del compositore ai periodi rosa e blu del pittore. \u00c8 comunque difficile stabilire un parallelismo tra i due artisti; in effetti Stravinskij modifica in una qualche maniera l'armonia tradizionale con la politonalit\u00e0, ugualmente Picasso crea un dislocamento dell'unit\u00e0 di un dipinto con la tecnica cubista, ma l'impatto visivo risulta pi\u00f9 forte di quello che pu\u00f2 essere l'ascolto di musica che comunque non rompe totalmente con l'armonia tradizionale.\nAl contagio jazzistico non sfugg\u00ec Stravinskij che aveva manifestato senza riserve la sua attrazione per il ragtime pi\u00f9 autentico. L'influsso sul compositore si palesa maggiormente nella sua \"Histoire du soldat\", ancor di pi\u00f9 nel suo Ragtime per 11 strumenti e in \"Piano rag music\" del 1919: brano - quest'ultimo - che il grande pianista polacco Arthur Rubinstein rifiut\u00f2 di suonare, anche se scritto e pensato per lui dall'autore, perch\u00e9 troppo percussivo per la propria indole.\nIl periodo russo stravinskiano termina con l'opera buffa \"Mavra\" composta fra il 1921 e il 1922 tratta da un lavoro di Pu\u0161kin; secondo le intenzioni del musicista \"Mavra\" fu concepita nella scia di una tradizione russo-italiana, preannunciando alcuni elementi del suo accostamento alla musica occidentale.\nIl periodo neoclassico.\nLa fase successiva dello stile compositivo dell'artista, brevemente sovrapposta alla precedente, \u00e8 inaugurata dal balletto \"Pulcinella\" (1920), su musiche di Giovanni Battista Pergolesi. Quest'opera presenta il tratto distintivo di questo periodo: il ritorno di Stravinskij agli stilemi della musica antica. Come gi\u00e0 accaduto immediatamente dopo la realizzazione de \"La sagra della primavera\", in questa nuova fase il musicista non utilizza pi\u00f9 le grandi orchestre impiegate per i primi balletti; anche in queste nuove opere, scritte tra il 1920 e il 1951, Stravinskij infatti opta per organici variamente ridotti, tali da conferire a ciascuna composizione una \"tinta\" caratteristica e unica.\nIl Neoclassicismo di Stravinskij non \u00e8 una rivisitazione del diatonismo come in Paul Hindemith, ma \u00e8 una \"contaminatio\" con il suo stile ritmico e politonale precedentemente affermato. Sar\u00e0 in questa fase che Stravinskij si opporr\u00e0 all'atonalismo di Arnold Sch\u00f6nberg, che pure aveva gi\u00e0 quasi sfiorato nel 1913 con le \"Tre poesie della lirica giapponese\" per voce e strumenti. Erroneamente Stravinskij viene spesso etichettato in maniera totale come neoclassico, ma ci\u00f2 accade forse perch\u00e9 il periodo neoclassico \u00e8 uno dei pi\u00f9 fertili per il compositore.\nDopo \"Pulcinella\" Stravinskij utilizz\u00f2, nella maggior parte dei suoi lavori, forme musicali largamente note e consuete: sinfonie, concerti, oratori, balletti classici, opera lirica, ma sempre alla sua maniera, senza rifarsi a esse con rigorosit\u00e0, alludendo, se mai, all'idea che i titoli suggerivano, rendendosi conto che nel XX secolo non sarebbe stato possibile per un musicista replicare esattamente forme del passato. Seguono anche altre composizioni che rievocano atmosfere russe come Sinfonie di strumenti a fiato (1920), scritte in onore di Debussy e l\"Ottetto per strumenti a fiato\" (1923). Altre opere hanno per protagonista il pianoforte come il \"Concerto per pianoforte e fiati\" terminato nel 1924, una \"Sonata\" e la \"Serenata in La\" del 1925. Tra il 1926 e il 1927 Stravinskij scrisse l'opera-oratorio su testo in latino \"Oedipus Rex\" a cui segu\u00ec l'anno seguente il balletto \"Apollon musag\u00e8te\". Quest'ultimo lavoro, basato solo su figure della danza classica, dal Pas d'action al Pas de deux, riprende anche nella metrica il modello alessandrino e nell'argomento la mitologia classica con Apollo e le \"Muse\"; l'opera rispecchia la predilezione del musicista, fra tutte le forme musicali del passato, per il balletto classico motivata soprattutto dalla sua aspirazione all'ordine e a un'armonia superiore. Queste motivazioni si ritrovano nel successivo balletto, \"Le baiser de la f\u00e9e\"; l'amore del compositore per \u010cajkovskij lo porta a ricreare temi e atmosfere in cui la nostalgia del passato \u00e8 pi\u00f9 evidente che in qualsiasi altro lavoro.\nLavori importanti di questo periodo sono tre sinfonie: la \"Sinfonia di Salmi\" (1930) per coro e orchestra in cui Stravinskij rivela un aspetto della sua personalit\u00e0, quello religioso, a cui torner\u00e0 pi\u00f9 volte negli anni successivi. Il lavoro \u00e8 particolare, con due pianoforti che fanno da scheletro armonico di sostegno all'orchestra; la \"Sinfonia in do\" (1940) e la \"Sinfonia in tre movimenti\" (1945) danno una nota di innovazione al genere classico della sinfonia. \"Pers\u00e9phone\" (1934), melodramma per recitante, tenore, coro e orchestra \u00e8 un'opera particolare che per certi tratti prosegue il lavoro delineato in \"Oedipus Rex\". Con \"Jeu de cartes\" nel 1936 Stravinskij ritorna al balletto e crea un'opera dove le rivisitazioni e le allusioni a musiche altrui sono numerose, dal valzer viennese a Rossini a \u010cajkovskij. Seguirono numerosi altri lavori, tra cui il \"Concerto in mi bemolle \"Dumbarton Oaks\"\", le \"Danses concertantes\" (1941-1942), l\"Ebony Concerto\" (1945]). Con il successivo balletto \"Orpheus\" (1948) Stravinskij ritorna a motivi di ispirazione dal mondo classico e dai miti greci. Dello stesso anno la \"Messa\", una delle poche opere scritte senza commissione, esprime la profonda spiritualit\u00e0 del compositore.\nIl vertice di questo periodo \u00e8 l'opera \"La carriera di un libertino\" (The Rake's Progress) del 1951, melodramma in tre atti messo in scena in prima rappresentazione assoluta al Teatro La Fenice di Venezia dal Teatro alla Scala di Milano con Elisabeth Schwarzkopf e diretto dal compositore. Quest'opera, scritta su un libretto di Auden e Chester Kallman, basata sugli schizzi di Hogarth, racchiude tutto ci\u00f2 che il compositore aveva perfezionato nei precedenti 30 anni del suo periodo neoclassico. La musica \u00e8 diretta ma al tempo stesso capricciosa; prende spunto dall'armonia tonale classica che intervalla con sorprendenti dissonanze; contemporaneamente ritorna alle opere e ai temi di Monteverdi, Gluck e Mozart. L'opera, oltre a cavatine e cabalette virtuosistiche e pezzi d'insieme (duetti, terzetti e quartetti), ripropone anche il recitativo secco al clavicembalo. Stravinskij con quest'opera raggiunse in modo assolutamente evidente il ritorno al passato nelle sue forme musicali e difficilmente avrebbe potuto continuare su questa strada; egli stesso ammise, mentre scriveva l'opera, che \"il Rake's Progress era una fine\" e concluse che la sua rivisitazione del passato non poteva pi\u00f9 progredire, avendo raggiunto il \"limite consentito\", considerazione che lo port\u00f2 a mutare radicalmente stile, avvicinandosi al serialismo weberniano.\nIl periodo dodecafonico o seriale.\nDurante tutto il suo periodo neoclassico Stravinskij fu considerato come il portabandiera della tonalit\u00e0 opponendosi in tal modo alla dissoluzione dell'armonia tradizionale attuata dai musicisti della Scuola di Vienna. Molte furono le polemiche che si scatenarono negli anni nel mondo musicale fra i due gruppi di partigiani pro Stravinskij e pro Sch\u00f6nberg, creando un divario difficile da colmare. Proprio per questo la \"conversione\" di Stravinskij suscit\u00f2 grande scalpore. Il suo avvicinamento alla musica seriale, e in particolare di Webern, avvenne gradualmente, grazie anche all'influenza e ai consigli di Robert Craft.\nCon la \"Cantata\", scritta fra il 1951 e il 1952, il compositore fece il primo passo sulla strada della nuova tecnica pur mantenendo l'uso di una tonalit\u00e0 \"allargata\". Questo procedimento si accentu\u00f2 nel \"Settimino\" terminato nel 1953. Nello stesso anno scrisse \"Three Songs from William Shakespeare\" dove, in ogni canto, attua una vera strutturazione seriale. Con le opere successive, \"In memoriam Dylan Thomas\" (1954) per tenore, archi e quattro tromboni, e \"Canticum Sacrum\" (1955) per tenore, baritono, coro e orchestra prosegu\u00ec sulla via intrapresa, come se stesse sperimentando e perfezionando il sistema, senza abbandonare, tuttavia, l'armonia tradizionale. Sempre del 1955 \u00e8 \"Greeting Prelude\" scritta per gli 80 anni di Pierre Monteux. Un'importante opera di transizione in questo periodo fu un ritorno al balletto: \"Agon\", per dodici ballerini, composto tra il 1953 e il 1957 in cui richiami modali legano questo lavoro a musiche del passato. \"Agon\" \u00e8 in un certo qual modo un compendio dell'arte di Stravinskij, contiene infatti molti spunti che si ritrovano in gran parte dell'arco della sua attivit\u00e0 compositiva: svolazzi ritmici e sperimentazioni, armonia ingegnosa e orchestrazione decisa e raffinata. Queste caratteristiche sono quelle che distinguono la produzione di Stravinskij dalle opere di compositori seriali a lui contemporanei.\nFu con \"Threni, id est Lamentationes Jeremiae Prophetae\" per soli, coro misto e orchestra, che Stravinskij realizz\u00f2 il primo lavoro interamente dodecafonico. Altre opere importanti del periodo sono \"Monumentum pro Gesualdo da Venosa ad CD Annum\" (1960) e la cantata \"A Sermon, a Narrative and a Prayer\" del 1961; il musicista scrisse anche una trascrizione del corale di Johann Sebastian Bach \"Von Himmel Hoch\". Con i \"Movimenti per pianoforte e orchestra\" Stravinskij cre\u00f2 una delle sue composizioni pi\u00f9 complesse che si pu\u00f2 considerare un vero e proprio omaggio all'opera di Anton Webern. \"The Flood\" (1962) \u00e8 il primo lavoro scritto da Stravinskij per la televisione ed \u00e8 un'opera complessa che comprende musica, canto, danza e recitazione e dove l'elemento seriale dialoga con musica pi\u00f9 tradizionale.\nDopo \"Anthem\" per coro a cappella (1962) e l\"Introitus\" del\n1965, il musicista scrisse, fra il 1965 e il 1966, la sua ultima opera importante, i \"Requiem Canticles\" per contralto, basso, coro e orchestra. L'opera, tratta dalla Missa pro Defunctis, presenta un contrappunto rigorosissimo e urti di strutture armoniche; con essa Stravinskij recupera richiami tonali ed elementi arcaici in una musica altamente drammatica che testimonia la sua fede profonda.\nQuesto periodo compositivo di Stravinskij fu un importante punto di svolta, considerando che era stato un oppositore della scuola sch\u00f6nberghiana; egli ora vedeva nell'utilizzo di questa tecnica un formale e rigoroso recupero delle antiche forme contrappuntistiche rinascimentali, particolarmente fiamminghe, a cui il serialismo \u00e8 legato e che lo aveva portato a comporre il \"Monumentum pro Gesualdo\". Stravinskij si accost\u00f2 alla musica seriale quando questa ormai era acquisita nell'ambito musicale, era praticamente gi\u00e0 \"storica\"; questa sua fase si pu\u00f2 quindi vedere quasi come un neoclassicismo indiretto.\nStile e poetica.\nLa produzione di Stravinskij \u00e8 quanto mai eterogenea. Egli impieg\u00f2 stili diversi e si ciment\u00f2 in tutti i generi musicali. Reinvent\u00f2 la forma del balletto e incorpor\u00f2 nel suo linguaggio musicale culture e tradizioni tra loro lontane, nel tempo e nello spazio. La consueta suddivisione in periodi della sua produzione musicale va per\u00f2 presa con molta cautela poich\u00e9 rischia di creare poca chiarezza sulla totalit\u00e0 della sua creazione artistica. Stravinskij resta sempre Stravinskij; nell'arco della sua lunga vita musicale, nella sua costante ricerca e propensione al rinnovamento, egli rimane sempre fedele a se stesso e il suo stile \u00e8 inconfondibile.\nEsaurito il primo periodo di ispirazione russa Stravinskij torna ad avvalersi di cornici formali in una serie di opere cosiddette neoclassiche per giungere infine ad aderire al serialismo. Ogni nuovo passaggio \u00e8 frutto in Stravinskij di una complessa assimilazione creativa di momenti della storia musicale ormai passata; anche l'adesione cos\u00ec discussa alla dodecafonia \u00e8 frutto della presa di coscienza della \"storicizzazione\" della stessa; diventando un elemento del passato il compositore attinge e ricrea da esso secondo il suo personalissimo metro. L'atteggiamento possessivo di Stravinskij rispetto alla storia musicale a lui precedente \u00e8 una costante nella sua produzione. Appropriandosi della musica di altri tempi e di altri autori egli fa suo un intero mondo spirituale e culturale. La sua opera \u00e8 dunque un atto di cultura, cultura ricca e raffinata che esige un grande impegno, vale a dire la fedelt\u00e0 a una regola, a un principio che riflette la grande sete di ordine e disciplina, elementi fondamentali per comprendere l'unit\u00e0 della sua opera.\nIl linguaggio musicale di Stravinskij \u00e8, a partire dalle prime opere fino alle ultime seriali, estremamente chiaro, diretto, preciso. Il suo \u00e8 un linguaggio franco, che non vuol dire nulla di pi\u00f9 di quello che dice, sempre logico e necessario in tutte le sue componenti. La linea melodica \u00e8 chiara e spoglia nell'intenzionalit\u00e0 di ogni lavoro; l'utilizzo del motivo musicale, che usa una distinta frase musicale alterata successivamente e sviluppata lungo un brano e che ha le sue radici nelle sonate dell'era di Mozart, \u00e8 unico nella musica di Stravinskij; per esempio ne \"La sagra della primavera\" introduce variazioni \"additive\" che aggiungono o sottraggono una nota a un motivo; anche se per la maggior parte le linee melodiche rimangono invariate, a cambiare sono invece i rapporti di armonia, ritmo e strumentazione.\nCaratteristica fondamentale dello stile stravinskiano \u00e8 il ritmo. Anche se spesso apparentemente diverso in opere successive l'elemento ritmico \u00e8 il vero filo conduttore di tutta la sua opera. Se ne \"La sagra\" il ritmo \u00e8 di una ricchezza e vitalit\u00e0 senza precedenti, nelle altre opere \u00e8 sempre riconoscibilissimo, \u00e8, in un certo senso, \"personalizzato\". Anche il suo uso massiccio dell'ostinato caratterizza moltissime sue opere; celebre \u00e8 il passaggio ne \"La sagra\", nella sezione \"Gli auguri primaverili\", formato da un ostinato di 8 note da parte degli archi accentato da 8 corni. Questo \u00e8 forse il primo caso in musica di un ostinato \"allargato\" che non viene usato n\u00e9 per variazione n\u00e9 per accompagnamento della melodia.\nStravinskij si \u00e8 sempre mostrato indipendente da ogni influenza di scuole o di correnti; \u00e8 sempre riuscito a essere soltanto se stesso. Il suo nutrirsi di stili, epoche e autori diversi non ha intaccato minimamente la sua personalit\u00e0 che \u00e8 senza dubbio singolare per la sua austerit\u00e0, per le sue scelte rigorose, per la sua profonda spiritualit\u00e0. Stravinskij \u00e8 uno degli artisti del suo secolo la cui etica governa pi\u00f9 inflessibilmente l'estetica; la sua per\u00f2 non vuol essere solo una norma di comportamento, ma un atteggiamento che coinvolge l'uomo nella sua interezza e che lo obbliga a una estrema lucidit\u00e0 in tutte le sue scelte.\nL'atteggiamento che Stravinskij ha di fronte alla musica \u00e8 puramente compositivo; egli \u00e8 estremamene diffidente nei confronti di termini quali \"ispirazione\", \"arte\", \"artista\", termini per lui in netto contrasto con un ambito dove esiste solo l'equilibrio e il calcolo. Il processo creativo per Stravinskij non nasce dall'ispirazione, ma \u00e8 una vera \"funzione\" che deve essere coltivata sistematicamente cercando di sviluppare quelle che sono le facolt\u00e0 creatrici con uno sforzo quotidiano: \"il lavoro arreca l'ispirazione\". Di qui nasce di conseguenza una reazione nei confronti del romanticismo e dei suoi eccessi quali il sentimentalismo, l'abbandono languido e le effusioni patetiche.\nPer Stravinskij il musicista \u00e8 essenzialmente un artigiano che lavora la sua materia sonora e che la domina per poi metterla in un certo ordine. Nasce da questa concezione la sua ammirazione per i \"vecchi\" artigiani della musica: Bach, H\u00e4ndel, Haydn, Beethoven. Lo Stravinskij antiromantico e antisentimentale non poteva che essere anche antiwagneriano; per lui, essendo l'ordine e la disciplina alla base della composizione, la musica di Wagner \"\u00e8 pi\u00f9 musica di improvvisazione che di costruzione\" e rivela per di pi\u00f9 una costante ampollosit\u00e0. La melodia infinita \u00e8 mancanza di ordine ed \u00e8 \"un oltraggio alla dignit\u00e0 e alla funzione stessa della melodia\". Inoltre il leitmotiv affida a un tema un'identificazione con un sentimento o con un personaggio imponendole un fine che non le \u00e8 consono. Per Stravinskij la vera musica \u00e8 pura musica; egli scrive infatti: \"Io considero la musica, a cagione della sua essenza, impotente a esprimere alcunch\u00e9: un sentimento, un'attitudine, uno stato psicologico, un fenomeno naturale ecc. L'espressione non \u00e8 mai stata la propriet\u00e0 immanente della musica\".\nReligione.\nPer uno spirito profondamente religioso come fu quello di Stravinskij, l'idea di un'arte che voleva farsi religione secondo i parametri wagneriani poteva esser vista come un sacrilegio. Dopo aver assistito al \"Parsifal\" nel 1912, Stravinskij era insorto contro quella che defin\u00ec \"una scimmiottatura incosciente di un rito sacro\" La platealit\u00e0 di questa rappresentazione, voluta come un servizio ammantato di sacralit\u00e0, contrastava totalmente con la concezione di Stravinskij di una religione che andava vissuta in forma strettamente privata. La spiritualit\u00e0 in lui rimase infatti sempre una questione riguardante la sua intimit\u00e0, confinata nel profondo del suo animo e non volle mai esteriorizzarla nemmeno nelle opere di carattere religioso da lui scritte.\nLa parte riguardante la religiosit\u00e0 in Stravinskij, nella sua vita come nelle opere, \u00e8 fondamentale per comprenderne la personalit\u00e0 e la visione artistica. Il compositore aveva lasciato la Chiesa ortodossa ancora adolescente per poi riavvicinarvisi nel 1926 quando scrisse il \"Pater Noster\", pi\u00f9 per un impulso interiore che per una scelta ragionata. Ci\u00f2 che lo spinse di fatto a rientrare nella Chiesa russa e non ad avvicinarsi a quella cattolica fu soprattutto il fattore linguistico, essendo egli stato abituato fin da bambino a pregare in lingua russa; egli non voleva inoltre troncare un ulteriore legame con la sua terra.\nDa allora il musicista mantenne sempre un forte vincolo con la religione; i tempi in cui viveva erano da lui visti come di grande confusione, di laicit\u00e0 trionfante e provava grande preoccupazione per il degrado spirituale. Negli anni della maturit\u00e0 Stravinskij and\u00f2 sempre pi\u00f9 avvicinandosi alla Chiesa cattolica. Nel 1948 scrisse la sua \"Messa\" senza alcuna commissione, solo per sua necessit\u00e0 spirituale, sperando anche che fosse eseguita durante le funzioni.. \nParlando della Chiesa come istituzione musicale in declino il musicista disse: \"Quanto siamo pi\u00f9 poveri senza i sacri servizi musicali, senza le Messe, le Passioni, le cantate domenicali dei protestanti, i mottetti e i concerti sacri, i vespri e tanti altri. Non sono forme puramente estinte, ma parti dello spirito musicale in disuso. La Chiesa sapeva ci\u00f2 che sapeva il salmista: la musica loda Dio. La musica \u00e8 altrettanto adatta a lodarlo, o pi\u00f9 ancora, di quanto lo sia lo stesso edificio della Chiesa e tutte le sue decorazioni; \u00e8 il pi\u00f9 grande ornamento della Chiesa. Gloria, gloria, gloria\u2026 questa particolare \"gloria\" non esiste nella musica profana.\" \nGli ultimi anni della produzione del musicista comprendono quasi esclusivamente opere di carattere religioso o in memoria di amici scomparsi come l\"Introitus\" per T.S. Eliot a cui era legato da amicizia e dallo stesso percorso da religioni differenti verso la Chiesa cattolica.\nCitazioni e rivisitazioni.\nStravinskij us\u00f2 la tecnica, oggigiorno molto attuale, che possiamo considerare addirittura postmoderna, della citazione musicale diretta e dell'imitazione gi\u00e0 nel 1920 nel balletto \"Pulcinella\". Basandosi sulla musica di Pergolesi, alcune volte riproducendola direttamente e altre semplicemente reinventandola, cre\u00f2 un'opera nuova e \"fresca\". Us\u00f2 la stessa tecnica nel balletto \"Il bacio della fata\" del 1928. Qui \u00e8 la musica di \u010cajkovskij, nello specifico alcuni brani non orchestrali, che Stravinskij utilizza citandoli o rivisitandoli unitamente ad altri suoi originali ispirati allo stile del compositore che ammirava. Questo \"prestito\" compositivo sar\u00e0 molto in voga negli anni sessanta, come nella \"Sinfonia\" di Luciano Berio. Nel balletto Jeu de cartes del 1936 riutilizz\u00f2 materiale musicale del passato, spesso deformandolo, riprendendo brani di \u010cajkovskij, di Johann Strauss e citando il tema della sinfonia del Barbiere di Siviglia rossiniano. Ne il \"Monumentum pro Gesualdo da Venosa ad CD Ammum\" del 1960 il musicista oper\u00f2 una vera \"ricomposizione\" di madrigali dell'autore italiano, rinnovandone la sostanza musicale.\nL'impiego del materiale popolare.\nCi furono altri compositori nella prima met\u00e0 del XX secolo che presero in prestito la musica tradizionale della loro patria d'origine, usando questi temi nelle loro opere. Esempi degni di nota sono B\u00e9la Bart\u00f3k e Zolt\u00e1n Kod\u00e1ly. Gi\u00e0 in \"Le Sacre du Printemps\" Stravinskij riutilizza temi popolari, in gran parte derivati da una sua memoria inconscia risalente al periodo giovanile passato in Russia; a detta del musicista solo il primo tema, esposto dal fagotto, \u00e8 derivato da un'antica melodia lituana. Altri temi vengono spogliati fino ai loro elementi pi\u00f9 basilari, sola melodia, spesso Stravinskij li contorce e modifica oltre ogni possibile riconoscimento. Lo fa cos\u00ec magistralmente, in effetti, che solo con studi recenti il musicologo Richard Taruskin pensa di aver ricostruito il materiale originale dell'ispirazione di qualche brano di \"Le Sacre\", anche se molti sfuggono all'indagine tanto sono modificati e assimilati dal compositore al proprio personale linguaggio.\nInnovazioni orchestrali.\nIl periodo tra la fine del XIX secolo e l'inizio del XX secolo fu un tempo straripante di innovazioni orchestrali. Compositori come Anton Bruckner e Gustav Mahler erano ben considerati per le loro abilit\u00e0 nel comporre per questo mezzo. A loro volta, vennero influenzati dall'espansione dell'orchestra tradizionale classica di Richard Wagner che promuoveva un uso di grandi masse di strumenti, spesso di tipo inusuale.\nStravinskij continu\u00f2 questa tendenza propria della musica romantica di scrivere per orchestre enormi, solo nei suoi primi balletti; ma dopo \"La sagra della primavera\" cambi\u00f2 completamente impostazione allontanandosi da grandi compagini orchestrali per realizzare composizioni per un numero limitato di strumenti; su questa via inizi\u00f2 a innovare con l'introduzione di combinazioni insolite di elementi strumentali. Ad esempio, ne \"L'Histoire du Soldat\" egli usa clarinetto, fagotto, trombone (basso e tenore), tromba, violino, contrabbasso e percussioni, un insieme alquanto sorprendente per quel periodo (1918).\nTutto ci\u00f2 diverr\u00e0 praticamente uno stereotipo nella musica del dopoguerra. Un'altra modifica degna di nota attribuibile in parte a Stravinskij \u00e8 lo sfruttamento dei suoni estremi raggiungibili dagli strumenti musicali. Il passaggio pi\u00f9 famoso in questo campo \u00e8 l'inizio de \"Le Sacre du Printemps\", dove il compositore utilizza il fagotto nelle insolite note sovracute dal grande potere espressivo.\nSi deve anche notare che compositori come Anton Webern, Alban Berg e Sch\u00f6nberg avevano gi\u00e0 esplorato alcune di queste tecniche orchestrali e musicali all'inizio del XX secolo, anche se la loro influenza sulle generazioni successive di musicisti fu eguagliata, se non superata, da quella di Stravinskij.\nGli scritti.\nStravinskij pubblic\u00f2 sia le sue memorie dall'infanzia al 1935 in \"Chroniques de ma vie\", dove viene registrata una descrizione della sua vita, del suo percorso stilistico, creativo ed ideologico, sia le sintesi delle lezioni che tenne alla Harvard University in \"Po\u00e9tique musicale\" del 1942 in cui l'autore affronta la genesi di un'opera musicale dissertando anche sull'evoluzione della musica russa e sui problemi dell'esecuzione. Esistono inoltre alcuni brevi scritti, databili fra il 1921 e il 1940, che Stravinskij non pubblic\u00f2, ma che sono stati ritrovati, raccolti e pubblicati da Eric Walter White nel suo testo sul compositore, \"Strawinsky the composer and his works\", in una appendice dal titolo \"Various writings reprinted\".\nRobert Craft raccolse e pubblic\u00f2 sei volumi di interviste con il compositore: \"Conversations with Igor Stravinsky\" (1959), \"Memories and Commentaries\" (1960), \"Expositions and Developments\" (1962), \"Dialogues and a Diary\" (1963), \"Themes and Episodes\" (1967) e \"Retrospectives and Conclusions\" (1969); i primi tre sono stati pubblicati in italiano da Einaudi col titolo \"Colloqui con Stravinsky\" (1977). A questi volumi di interviste va aggiunto quello pubblicato dopo la morte del compositore, \"Themes and Conclusions\" (1972).\nLa critica.\nPer circa sessant'anni l'attivit\u00e0 compositiva di Stravinskij \u00e8 stata al centro delle influenze sulle preferenze e i gusti musicali del XX secolo. Tutto il suo percorso creativo \u00e8 stato oggetto di disparate critiche, accentuatesi sempre a ogni mutamento di periodo compositivo, dagli esordi dirompenti al neoclassicismo al serialismo.\nFin dalla prima opera importante, \"L'uccello di fuoco\", la critica si accorse dell'arrivo nell'ambito musicale di un nuovo e straordinario compositore. Alfred Bruneau cos\u00ec scrisse l'indomani della prima: \"infine ecco un'opera assolutamente bella, interamente nuova e altamente significativa\". Dopo la prima de \"La sagra della primavera\", opera che rivoluzion\u00f2 il mondo musicale, la critica e le opinioni si scatenarono. Vi furono pareri decisamente denigratori, come quello del critico del Musical Times: \"La musica di \"Le Sacre du Printemps\" oltrepassa ogni descrizione verbale. Dire che \u00e8 un suono orrendo \u00e8 un eufemismo. Vi si pu\u00f2 certamente riconoscere un ritmo incitante. Ma in pratica non ha nessuna relazione con la musica come la maggior parte di noi la considera\"; e ancora, nell'ottobre 1923, dieci anni pi\u00f9 tardi: \"Tutti i segni indicano una forte reazione contro l'incubo del rumore e dell'eccentricit\u00e0 che era tra i lasciti della guerra...Cosa ne \u00e8 stato delle opere che formavano il programma del concerto di Stravinskij che ha creato tale agitazione, solo qualche anno fa? Praticamente la totalit\u00e0 sono gi\u00e0 archiviate, e l\u00ec rimarranno fino a quando qualche nevrotico sfinito e spossato sentir\u00e0 nuovamente il desiderio di mangiare cenere e riempirsi lo stomaco con un vento orientale\" Il critico musicale de \"Le Figaro\" defin\u00ec la musica della Sagra \"una puerile barbarie\". Dall'altro lato innumerevoli furono i pareri entusiasti, in particolare da parte di compositori e scrittori come Debussy, Ravel, Casella, Malipiero, Cocteau, D'Annunzio. Gaston de Pawlowski rimarc\u00f2 la stupidit\u00e0 del bel mondo parigino nel boicottare un'opera assolutamente nuova e ardita.\nAnche con le opere successive la critica non manc\u00f2 di schierarsi contro o a favore del compositore, spesso sconcertata dai cambiamenti stilistici. Constant Lambert descrisse realizzazioni come \"L'Histoire du Soldat\" come contenenti \"essenzialmente astrazione a sangue freddo\". Inoltre, i \"frammenti melodici (nella stessa opera) sono loro stessi senza alcun significato. Sono puramente successioni di note che possono essere divise in modo conveniente in gruppi di 3, 5 o 7 e sistemate contro altri gruppi matematici\", e la cadenza per l'assolo di percussioni \u00e8 \"purezza musicale...raggiunta attraverso una specie di castrazione musicale\".\nA partire dal 1920 con \"Pulcinella\" la svolta neoclassica di Stravinskij cre\u00f2 non pochi problemi agli intenti critici di molti studiosi. Occorsero diversi anni perch\u00e9 l'opinione musicale si rendesse conto che i cambiamenti di stile del compositore altro non erano che diversi aspetti di un'unica personalit\u00e0 capace sempre di reinventarsi.\nLe critiche pi\u00f9 feroci all'arte del compositore vennero da Theodor W. Adorno che nel suo libro \"Filosofia della musica moderna\" lo accus\u00f2 di essere l'incarnazione di ogni aspetto regressivo del mondo moderno; contrappose drasticamente Stravinskij a Sch\u00f6nberg avvicinando il primo alla \"restaurazione\" e il secondo al \"progresso\". Adorno con grande acrimonia defin\u00ec Stravinskij un acrobata, un funzionario statale, un manichino da sarta, psicotico, infantile, fascista, e devoto solo al denaro. Parte degli errori del compositore, nell'opinione di Adorno, era il suo neoclassicismo, ma pi\u00f9 importante era \"lo pseudomorfismo della pittura\" della sua musica, che riproduceva il \"tempo spazio\" piuttosto che il \"tempo durata\" di Henri Bergson. \"Un inganno caratterizza tutti gli sforzi formali di Stravinskij: il tentativo della sua musica di ritrarre il tempo come in un dipinto di circo e di presentare i complessi temporali come fossero spaziali. Questo inganno, comunque, presto si esaurisce\". Per Adorno Stravinskij rappresentava un \"oggettivismo\" antipsicologico e neoclassico che ignorava l'alienazione e le contraddizioni della societ\u00e0 moderna e ritornava alle forme tonali preborghesi come la danza. A differenza dei romantici, che usavano il passato come negazione del presente, gli \"oggettivisti\" appartenevano ai promotori della cultura v\u00f6lkisch, che adattavano adialetticamente vecchie forme ad esigenze attuali. Adorno si spinge fino al punto di suggerire che l'oggettivismo era, in un certo senso, il corrispondente del fascismo.\nIn seguito musicologi e critici hanno reagito alle opinioni di Adorno. Massimo Mila ha affermato che l'antitesi manichea di Adorno fra Stravinskij e Sch\u00f6nberg oggi non ha pi\u00f9 nessun credito. Il compositore Paolo Castaldi, pur affermando che la contrapposizione di Adorno deve essere mantenuta, sostiene che \u00e8 essenziale che essa venga attraversata e totalmente rovesciata. Musicisti di epoca pi\u00f9 recente quali Pierre Boulez o Luciano Berio non hanno smentito certo quanto devono compositivamente a Stravinskij, soprattutto Boulez ha affermato che le partiture del compositore russo erano state le sue guide pi\u00f9 costanti\nIn anni recenti, Mario Baroni ha rivalutato la poetica stravinskijana attribuendole un fondo di pessimismo, il pessimismo \u00abdi un grande artista che celebra la sua sfiducia nelle funzioni della sua arte e lo dichiara a un pubblico che era ancora cos\u00ec ingenuo da credere a quelle romantiche fandonie\u00bb. Sostanzialmente, al di l\u00e0 delle intenzioni stesse del musicista, la musica di Stravinskij costituisce uno sberleffo e una rottura quasi perfida del quadro culturale borghese del primo Novecento.\nCome scrive Massimo Mila, \"finch\u00e9 esisteranno uomini per i quali siano valori positivi l'ironia, l'understatement, l'intelligenza, l'economia dei mezzi, l'asciutta esattezza delle formulazioni, la sobriet\u00e0 del dire e la precisione dei contorni, l'arte di Stravinskij splender\u00e0 altissima sull'orizzonte\".\nComposizioni.\nL'attivit\u00e0 compositiva di Igor Stravinskij abbraccia un arco di vita di settant'anni. La sua opera multiforme ha toccato tutti gli stili e le formazioni strumentali e vocali.\nIl genere da lui prediletto \u00e8 stato il balletto; dei dodici da lui scritti, pur non avendone composto nessuno cos\u00ec ampio da occupare una serata intera, sono stati proprio i primi tre a farlo conoscere e a renderlo famoso: \"L'uccello di fuoco\", \"Petru\u0161ka\" e \"La sagra della primavera\". Con i successivi lavori (\"Renard\" e \"Les noces\") ha creato spettacoli particolari in cui utilizza anche le voci e compagini strumentali insolite. Nel periodo neoclassico ha realizzato \"Pulcinella\", balletto con canto, \"Le baiser de la f\u00e9e\" e \"Jeu de cartes\", quindi i balletti di ispirazione greca \"Apollon musag\u00e8te\" e \"Orpheus\". \"Sc\u00e8nes de ballet\" e \"Agon\" sono realizzazioni astratte, prive di argomento, spesso eseguite in concerto senza coreografia.\nOpere teatrali. Le uniche due vere opere liriche di Stravinskij possono essere considerate \"Le rossignol\" e \"The rake's progress\". \"Histoire du soldat\" \u00e8 una composizione particolare, letta, recitata e danzata; \"Mavra\" \u00e8 un'opera buffa in un atto, mentre \"Oedipus rex\" \u00e8 un'opera-oratorio che pu\u00f2 essere anche eseguita in sede di concerto. Lavoro a s\u00e9 stante \u00e8 \"Pers\u00e9phone\", comprendente musica, canto, danza e recitazione, come pure \"The Flood\", scritto per la televisione nel 1962.\nComposizioni per orchestra. Il primo lavoro di una certa struttura di Stravinskij, che risale al 1907, \u00e8 una Sinfonia (in Mi bemolle maggiore); le due composizioni seguenti lo posero all'attenzione del mondo musicale: lo \"Scherzo fantastique\" e \"Feu d'artifice\". Seguirono il \"Canto funebre\" in memoria del maestro Rimskij-Korsakov e il poema sinfonico \"Le chant du rossignol\" tratto dall'opera. Le \"Sinfonie di strumenti a fiato\", in memoria dell'amico Claude Debussy, hanno un organico ridotto, senza archi. Seguirono il \"Concerto in mi bemolle \"Dumbarton Oaks\"\", la \"Sinfonia in Do\" e le \"Danses concertantes\". Lavori importanti sono ancora la \"Sinfonia in tre movimenti\" e il \"Concerto in Re per archi\".\nComposizioni per strumento solista e orchestra. L'elemento concertante \u00e8 spesso presente in tutta la storia compositiva di Stravinskij, dalla musica da camera a quella sinfonica o per pianoforte. I concerti con solista veri e propri sono per\u00f2 soltanto cinque: il \"Concerto per pianoforte e fiati\", il \"Capriccio per pianoforte e orchestra\", il \"Concerto per vioino in Re\", \"Ebony Concerto\" scritto per clarinetto e jazz band e i \"Movimenti per pianoforte e orchestra\".\nMusica da camera. Le formazioni cameristiche utilizzate da Stravinskij sono molto varie, dai \"Tre pezzi per clarinetto solo\" al \"Concertino\" per dodici strumenti. Anche il \"Dumbarton Oaks\" \u00e8 a met\u00e0 strada fra l'orchestra e una formazione da camera allargata. Le composizioni vanno dal \"Ragtime\" per undici strumenti, al \"Concertino\" per quartetto d'archi, all\"Ottetto\", al \"Settimino\", a \"Epitaphium\" per flauto, clarinetto e arpa al \"Monumentum pro Gesualdo da Venosa\".\nComposizioni per pianoforte. Stravinskij predilesse sempre scrivere le sue partiture al pianoforte e a questo strumento ha dedicato un numero considerevole di brani. Il suo primissimo lavoro \u00e8 infatti una \"Tarantella\" per pianoforte scritta nel 1898. Seguirono numerose composizioni, dai \"Tre pezzi facili per pianoforte a quattro mani\", al \"Piano rag music\", alla \"Sonata\", alla \"Serenata in La\", al \"Concerto per due pianoforti soli\", alla \"Sonata per due pianoforti\". Molte furono inoltre le trascrizioni e riduzioni, anche da sue composizioni, realizzate per questo strumento, da ricordare in particolare i \"Trois mouvements de Petru\u0161ka\".\nMusica corale. La religiosit\u00e0 di Stravinskij si ritrova im molte sue composizioni che coinvolgono i complessi corali. La pi\u00f9 nota \u00e8 la \"Sinfonia di salmi\" per coro e orchestra. Il \"Pater noster\", l\"Ave Maria\" e il \"Credo\" sono per coro a cappella. \"Babel\" \u00e8 una cantata per coro maschile e orchestra, mentre la \"Messa\" \u00e8 per coro e strumenti a fiato. \"Canticum sacrum\", \"Introitus\" e \"Requiem canticles\" fanno parte del periodo seriale dell'autore. Altre composizioni corali di argomento profano sono la \"Cantata\" e \"Anthem\".\nComposizioni per voce e strumenti.\nNel suo periodo \"russo\" Stravinskij scrisse diverse composizioni per voce e pianoforte di cui le pi\u00f9 note sono \"Le faune et la berg\u00e8re\" e \"Due poesie di Konstantin Bal'mont\"; per voce e orchestra da camera compose le \"Tre poesie della lirica giapponese\" e \"Pribautki\". In seguito, durante il periodo \"seriale\", scrisse \"Three Songs from William Shakespeare\" per mezzosoprano, flauto, clarinetto e viola, \"In memoriam Dylan Thomas\", \"Abramo e Isacco\" e \"Elegy for J.F.K.\".\nArrangiamenti e trascrizioni\nAi suoi esordi con i \"Balletti russi\" Stravinskij realizz\u00f2 un'orchestrazione di due brani di Chopin per il balletto \"Les Sylphides\". Arrangi\u00f2 in seguito sia l'inno francese, la \"Marseillaise\", sia quello americano \"The Star-Spangled Banner\". Verso la fine della sua vita si dedic\u00f2 a trascrivere due canti sacri di Hugo Wolf e, negli ultimi mesi, quattro preludi e fughe da \"Il clavicembalo ben temperato\" di Bach, lavoro che non riusc\u00ec a completare.\nRiconoscimenti.\nNel 1953 gli \u00e8 stato conferito il Premio Internazionale Feltrinelli dall'Accademia dei Lincei.\n\u00c8 stato dato il suo nome a un asteroide scoperto nel 1989, 4382 Stravinsky.\nCollegamenti esterni.\nAttualmente la Fondation Igor Stravinsky di Ginevra si occupa della divulgazione dell'opera del compositore."}
{"id": "95762", "revid": "838137", "url": "https://it.wikipedia.org/wiki?curid=95762", "title": "359 a.C.", "text": ""}
{"id": "95764", "revid": "599013", "url": "https://it.wikipedia.org/wiki?curid=95764", "title": "Sit", "text": ""}
{"id": "95766", "revid": "838137", "url": "https://it.wikipedia.org/wiki?curid=95766", "title": "360 a.C.", "text": ""}
{"id": "95771", "revid": "599013", "url": "https://it.wikipedia.org/wiki?curid=95771", "title": "Ecu", "text": ""}
{"id": "95774", "revid": "785863", "url": "https://it.wikipedia.org/wiki?curid=95774", "title": "Spencer Tracy", "text": "Apparve in 74 film, dal 1930 fino al 1967, poche settimane prima della morte. \u00c8 ricordato per alcune notevoli interpretazioni e per il suo lungo sodalizio, artistico e sentimentale, con l'attrice Katharine Hepburn. Interprete versatile, Tracy \u00e8 considerato uno dei migliori attori del suo tempo, l'American Film Institute lo ha inserito al nono posto tra le 100 pi\u00f9 grandi star della storia del cinema.\nBiografia.\nSecondogenito di un venditore di camion morto nel 1928, poco pi\u00f9 che adolescente, all'inizio della prima guerra mondiale, Tracy lasci\u00f2 la scuola per arruolarsi in Marina, ma rimase a Norfolk (Virginia) per tutta la durata del conflitto. Dopodich\u00e9 si iscrisse al \"Ripon College\", dove apparve in una rappresentazione dal titolo \"The Truth\" (\"La verit\u00e0\"). Questa esperienza gli fece prendere la decisione di diventare un attore.\nAll'inizio degli anni venti frequent\u00f2 cos\u00ec l'Accademia americana di arti drammatiche di New York, recitando per diversi anni in teatri minori del Michigan, e poi in Canada e nell'Ohio. Nel frattempo si spos\u00f2 nel 1923 con Louise Treadwell, dalla quale ebbe due figli, John (1924-2007) e Louise, detta Susie (1932). Nel 1930, dopo una lunga gavetta sui palcoscenici, Tracy fece il suo debutto a Broadway in \"The Last Mile\" e venne notato dal regista John Ford, che gli fece firmare un contratto con la 20th Century Fox per partecipare al film \"Up the River\". Poco dopo si trasfer\u00ec con la famiglia a Hollywood, dove partecip\u00f2 ad oltre trentacinque film in cinque anni.\nNel 1935 firm\u00f2 un contratto con la MGM e vinse l'Oscar quale miglior attore in due edizioni consecutive per \"Capitani coraggiosi\" nel 1938, e \"La citt\u00e0 dei ragazzi\" nel 1939, record che verr\u00e0 eguagliato solo nel 1994 e nel 1995 da Tom Hanks. Relativamente a quest'ultimo Oscar, la statuetta recava l'errata incisione di \"Dick Tracy\", invece di quella del nome corretto dell'attore. Tracy ebbe la candidatura anche per \"San Francisco\" (1936), \"Il padre della sposa\" (1950), \"Giorno maledetto\" (1955), \"Il vecchio e il mare\" (1958), \"...e l'uomo cre\u00f2 Satana\" (1960), \"Vincitori e vinti\" (1961), \"Indovina chi viene a cena?\" (1967). Condivide con Laurence Olivier il record per le candidature all'Oscar al miglior attore protagonista.\nNel 1941 inizi\u00f2 una duratura ed importante relazione con l'attrice Katharine Hepburn, con la quale gir\u00f2 nove film. Nonostante non vivesse pi\u00f9 con la moglie Louise, non divorzi\u00f2 mai da lei, poich\u00e9 il figlio John era affetto da sordit\u00e0. Due settimane dopo aver terminato le riprese di \"Indovina chi viene a cena?\", Tracy mor\u00ec di infarto, all'et\u00e0 di 67 anni. Da tempo soffriva di diabete ed enfisema, probabilmente legati anche alla passata dipendenza da alcool e fumo. Malgrado il duraturo e solido legame che la legava all'attore, per una forma di riguardo verso la famiglia Tracy, la Hepburn non presenzi\u00f2 ai funerali. Tracy \u00e8 sepolto nel cimitero Forest Lawn Memorial Park di Glendale, in California."}
{"id": "95776", "revid": "36426", "url": "https://it.wikipedia.org/wiki?curid=95776", "title": "Sensibilit\u00e0 chimica multipla", "text": "La sensibilit\u00e0 chimica multipla \u00e8 un termine creato da alcuni medici statunitensi che affermano di aver identificato un nuovo tipo di malattia, a loro dire causata dal moderno stile di vita. Questa malattia consisterebbe nell'impossibilit\u00e0 di tollerare un certo ambiente chimico o una certa classe di sostanze.\nLa diagnosi di MCS e l'esistenza stessa della patologia sono fortemente dubbie e controverse: alcune delle principali societ\u00e0 medico-scientifiche statunitensi hanno escluso la sua natura organica ed \u00e8 stato rilevato che si tratta frequentemente di sintomatologie psicosomatiche e psicologiche di tipo somatoforme con forti componenti di stress ed autosuggestione.\nPer l'Organizzazione mondiale della sanit\u00e0 si tratta di una condizione patologica assimilabile all'elettrosensibilit\u00e0, cio\u00e8 priva di evidenti basi tossicologiche o fisiologiche e di verifiche indipendenti.\nIl Ministero della Salute italiano la definisce come \u00abun disturbo cronico, reattivo all\u2019esposizione a sostanze chimiche, a livelli inferiori rispetto a quelli generalmente tollerati da altri individui, e in assenza di test funzionali in grado di spiegare segni e sintomi\u00bb la cui \u00abreale esistenza e definizione (...) \u00e8 oggetto di ampio dibattito a livello scientifico\u00bb.\nEpidemiologia e storia.\nL'allergologo Theron G. Randolph (1906-1995) fu il primo ad ipotizzare l'esistenza della malattia, annoverandone tra le possibili cause l'esposizione a prodotti chimici sintetici ed una possibile \"saturazione\" del corpo umano per una continua esposizione ad essi; questa teoria non ha trovato per\u00f2 fondamento scientifico poich\u00e9 reazioni allergiche provocate da minime dosi di composti chimici vanno contro il principio di correlazione tra dose ed effetto.\nInoltre la ricerca clinica ha dimostrato l'alta prevalenza di disturbi somatoformi in coloro che credono di essere affetti dalla presunta MCS.\nLa variet\u00e0 e la genericit\u00e0 dei sintomi di cui dichiarano di soffrire le persone cui \u00e8 stata diagnosticata una presunta MCS contribuisce a renderne ulteriormente dubbia la sua esistenza, almeno come patologia organica riconoscibile: non esistono infatti due pazienti che presentano i medesimi sintomi o la medesima risposta ad una stessa sostanza o situazione.\nNel 2007 la Regione Emilia-Romagna ha aperto a Bologna un centro regionale, presso il Policlinico Sant'Orsola-Malpighi, per la realizzazione di percorsi personalizzati di diagnosi e cura delle persone soggette a MCS, specificando per\u00f2 come non esistessero evidenze scientifiche \u00absufficienti alla definizione di un protocollo diagnostico e di follow up per i pazienti\u00bb, e ha inserito la sensibilit\u00e0 chimica multipla nell'elenco regionale delle malattie rare; si \u00e8 poi costituito un ente interdisciplinare tra Emilia-Romagna e Toscana, con lo scopo di approfondire lo studio della MCS.\nA livello nazionale \u00e8 stata istituita presso l'Istituto Superiore di Sanit\u00e0 una task force per revisionare la letteratura scientifica e produrre un documento relativo al percorso assistenziale; il Consiglio superiore di sanit\u00e0, valutato il documento redatto dall'ISS, ha espresso un parere ufficiale il 30 settembre 2008.\nIn esso definiva che la MCS non si caratterizza come entit\u00e0 nosologicamente individuabile, date le scarse evidenze scientifiche; che essa non pu\u00f2 essere considerata malattia rara, vista la prevalenza dei sintomi tra il 2 e il 10% della popolazione; che il Servizio Sanitario Nazionale sia gi\u00e0 in grado di fornire assistenza adeguata ai soggetti che mostrano i sintomi di intolleranze all'esposizione a sostanze chimiche attraverso le cure primarie e specialistiche esistenti nell'ambito dei Livelli Essenziali di Assistenza garantiti a tutti i cittadini.\nLa MCS \u00e8 stata pertanto depennata dall'elenco regionale delle malattie rare, ma l'ambulatorio bolognese \u00e8 stato mantenuto e offre esami di laboratorio e specialistici, supporto psicologico, terapie farmacologiche finalizzate al trattamento della sintomatologia.\nAnche la Regione Lazio ha attivato un centro di riferimento per la MCS, presso il Policlinico Umberto I.\nEziologia.\nLe reali esistenza ed eziologia della MCS sono ancora oggetto di dibattito: la diagnosi di MCS viene spesso applicata a persone che presentano sintomi singolarmente riconducibili ad allergie convenzionali, infezioni o reazioni psicosomatiche allo stress.\nOrigine psicologica.\nLa comunit\u00e0 scientifica, in base agli studi attualmente disponibili, ritiene che la MCS sia un disturbo di natura psicosomatica, vista l'elevata presenza di pazienti con problematiche psicologiche o di comuni allergie tra coloro che si autodefinivano affetti da MCS; \u00e8 stata rilevata un'incidenza di sintomatologie psichiatriche in circa il 75% dei pazienti che credevano o autodichiaravano di soffrire di MCS.\nIn alcuni studi si \u00e8 osservato che i pazienti non hanno avuto le manifestazioni allergiche quando sono stati inconsapevolmente esposti alle sostanze cui ritenevano di essere allergici, mentre hanno avuto reazioni allergiche dopo esposizione a sostanze inerti (aria purificata, soluzioni saline) volutamente loro presentate come la sostanza ritenuta allergenica (\"effetto nocebo\").\nSembra emergere quindi che in molti casi i disturbi siano correlati solo ad una \"percezione soggettiva\" di esposizione e a fattori psicologici con forti componenti di stress e autosuggestione, pi\u00f9 che ad un'esposizione effettiva ed in altri casi i sintomi siano semplicemente attribuibili a comuni forme allergiche.\nSostanze chimiche.\nMolte sostanze chimiche sono indicate come attivatori dei sintomi della MCS, in particolare quelle emananti forti odori; queste sostanze includono detergenti, pesticidi, profumi, gas di scarico dei veicoli, prodotti utilizzati in negozi di barbiere e saloni di bellezza, tappeti nuovi, mobili nuovi, cloro in acqua, inchiostro, farmaci, coloranti e meno comunemente fumo di legna e di tabacco.\nUno studio riporta che le persone che soffrono di MCS potrebbero avere una disfunzione neurologica nelle zone dedicate all'elaborazione dell'odore nel cervello. In una percentuale di pazienti l\u2019ipotesi tenuta in maggior considerazione, scartata quella di un problema di tipo psichiatrico, \u00e8 che la malattia sia causata da una ridotta capacit\u00e0 di metabolizzazione delle sostanze xenobiotiche a causa di una carenza genetica o della rottura dei meccanismi enzimatici di metabolizzazione a seguito della esposizione tossica.\nAltre ipotesi sulla patogenesi.\nSecondo la teoria elaborata da Randolph, nel tempo il corpo umano potrebbe essere saturato dalla continua esposizione a piccole dosi di prodotti chimici, fino a quando la tolleranza verso di essi verrebbe annullata creando una condizione in cui anche ulteriori minime tracce di sostanze sarebbero in grado di scatenare una reazione allergica. Questa posizione personale di Randolph non trova per\u00f2 riscontro nelle conoscenze mediche, cliniche e scientifiche: infatti \u00e8 noto da tempo che esistono sostanze capaci di accumularsi nei grassi o nei tessuti dell'organismo, ad esempio il mercurio, senza in genere causare allergie, bens\u00ec danni agli organi in cui si accumulano o che sono deputati alla loro rimozione, ad esempio il fegato o i reni.\nUn'ipotesi esplicativa differente dei presunti sintomi di sensibilizzazione \u00e8 stato proposto da H.R. Eriksen e da H. Ursin in un articolo pubblicato nell'aprile 2004. Essi propongono il termine \"subjective health complaints\" (\u00abdisturbi soggettivi della salute\u00bb) per la MCS e per numerose altre condizioni altrettanto vaghe come la spossatezza, il dolore muscolo-scheletrico cronico, il dolore lombare, la sindrome da affaticamento cronico e la fibromialgia. Secondo Eriksen e Ursin \u00abquesti disturbi sono basati su sensazioni che per la maggior parte delle persone rientrano tra i normali processi fisiologici; in alcuni individui queste sensazioni diventano intollerabili, in alcuni casi manifestandosi per via psicosomatica, in altri casi no\u00bb.\nClinica.\nSegni e sintomi.\nTra i sintomi lamentati, solitamente aspecifici, si annoverano i seguenti: \nRisvolti psicologici.\nIn vari studi si evidenzia che circa la met\u00e0 dei pazienti che ricercano un trattamento curativo per i sintomi della MCS presenta anche i sintomi tipici della depressione e di uno stato ansioso. Poich\u00e9 gran parte di queste persone elimina molte categorie di cibo nel tentativo di ridurre i sintomi da MCS \u00e8 difficile focalizzare le ricerche sulla dieta di questi soggetti\nTrattamento.\nL'uso di alcuni farmaci antidepressivi \u00e8 stato di netto giovamento in alcuni casi, ma una validit\u00e0 generale di questi trattamenti \u00e8 ancora da stabilire.\nDi solito si attua un trattamento sintomatico della sindrome, anche cercando di evitare le sostanze scatenanti, se in effetti vi \u00e8 correlazione. Si possono assumere integratori di supporto psicofisico come la vitamina C o anti-allergici (antistaminici e cortisonici).\nEsposizione eccessiva a campi elettromagnetici.\nLa OMS assimila la Sensibilit\u00e0 chimica multipla alla elettrosensibilit\u00e0. Per quest'ultima rileva che studi ben controllati hanno mostrato come i sintomi non sono causati dai campi elettromagnetici e che ci sono alcune indicazioni che questi sintomi sono dovuti a preesistenti condizioni psichiatriche e stress o sono causati dalla stessa paura dei campi elettromagnetici."}
{"id": "95778", "revid": "174925", "url": "https://it.wikipedia.org/wiki?curid=95778", "title": "Teoria dei valori", "text": ""}
{"id": "95780", "revid": "88812", "url": "https://it.wikipedia.org/wiki?curid=95780", "title": "Assiologia", "text": "L'assiologia, termine derivante dal greco \"axios\" (\u1f04\u03be\u03b9\u03bf\u03c2, \"valido, degno\") e \"logh\u00eca\" (\u03bb\u03bf\u03b3\u03af\u03b1 da \u03bb\u03cc\u03b3\u03bf\u03c2, \"logos\", \"discorso\") \u00e8 la teoria che studia quali siano i valori morali nel mondo distinguendoli dalle mere realt\u00e0 di fatto. Nel far questo l'assiologia si riferisce, in genere, a una gerarchia ideale, basata metafisicamente, alla quale deve aspirare la scala dei valori umani per avvicinarsi quanto pi\u00f9 possibile a essa.\nStoria.\n\u00c8 soprattutto in Germania dalla fine del XIX secolo che sono apparsi filosofi che hanno trattato dell'assiologia come Heinrich Rickert o Wilhelm Windelband. In Francia una corrente assiologica \"spiritualista\" si \u00e8 sviluppata per opera di Louis Lavelle e Ren\u00e9 Le Senne.\nSpesso si considerano l'etica, che tratta del bene morale, e l'estetica, che tratta del bene in senso artistico, come sue parti - si tratta infatti anche in quel caso di discipline filosofiche incentrate sulla nozione di valore. Il filosofo Chaim Perelman ha esteso la concezione assiologica alla retorica e all'argomentazione nel suo saggio \"Nuova retorica\".\nL'assiologia prestandosi talvolta a fornire all'etica e all'estetica il sostrato teorico, si avvicina alla teoria dei valori e alla metaetica.\nTermine quest'ultimo che \u00e8 stato molto utilizzato tra il XIX secolo e l'inizio del XX, ma negli ultimi decenni la teoria dei valori \u00e8 tornata vigorosamente all'interno del dibattito circa la natura del valore e della bont\u00e0 in generale.\nL'assiologia formale.\nUno degli ambiti nei quali la ricerca continua maggiormente \u00e8 quello della cosiddetta \"assiologia formale,\" che consiste nel tentativo di indagare la natura e i fondamenti del valore con rigore matematico.\nIl termine \u00e8 talvolta utilizzato anche in economia, per la quale il contenuto della teoria dei valori \u00e8 una nozione di bont\u00e0 definita in maniera molto pi\u00f9 soggettiva rispetto a quella dell'etica o dell'estetica (che si occupano della bont\u00e0 \"in s\u00e9\"), il che conduce le varie discipline ad affermazioni molto diverse tra loro, spesso contrastanti.\nAd esempio, \u00e8 ben diverso dire che si preferisce Ludwig van Beethoven a Bon Jovi (affermazione relativa al fatto che lo si preferisce) dal dire che Beethoven sia musicalmente superiore a Bon Jovi, indipendentemente dal gusto dell'ascoltatore (affermazione relativa al valore intrinseco della loro musica).\nLa neutralit\u00e0 assiologica.\nL'espressione \"neutralit\u00e0 assiologica\" usata da Max Weber nelle sue conferenze (\"Il saggio e la politica\") \u00e8 passata nell'uso comune nel senso di difendere un punto di vista (nel caso particolare quello dello storico o del sociologo) che mantenga un massimo di oggettivit\u00e0 contrapponendosi a ogni giudizio di valore e a ogni critica di ci\u00f2 che costituisce l'oggetto della sua indagine.\nIl libro di Robert M. Pirsig, molto famoso anche in Italia, \"Lo Zen e l'arte della manutenzione della motocicletta\", edito da Adelphi, ha contribuito a diffondere il termine \"assiologia\" presso i pi\u00f9, sebbene al di fuori di ogni contesto tecnico."}
{"id": "95785", "revid": "327773", "url": "https://it.wikipedia.org/wiki?curid=95785", "title": "Fluido non newtoniano", "text": "Si definisce fluido non newtoniano (o anche fluido amorfo) un fluido la cui viscosit\u00e0 varia a seconda dello sforzo di taglio che viene applicato. Di conseguenza, i fluidi non newtoniani non hanno un valore definito di viscosit\u00e0. Molte soluzioni polimeriche sono fluidi non newtoniani.\nNonostante il concetto di viscosit\u00e0 sia usato comunemente per caratterizzare un materiale, esso risulta inadeguato a descrivere il comportamento meccanico di un fluido non newtoniano.\nClassificazione.\nIl comportamento del fluido in termini reologici pu\u00f2 essere messo in evidenza facendo uso di un diagramma sforzo tangenziale-velocit\u00e0 di deformazione.\nSi possono avere i seguenti casi:\nIn particolare nel caso dei fluidi non newtoniani, possiamo avere i seguenti casi:\nLa maggior parte dei fluidi non newtoniani presenta un comportamento pseudoplastico.\nUn'altra classificazione che pu\u00f2 essere fatta dei fluidi non newtoniani \u00e8 quella basata sulla variazione del loro comportamento nel tempo:\nEsempi comuni.\nUn esempio (economico e non tossico) di fluido non newtoniano e, precisamente, di fluido dilatante, pu\u00f2 essere realizzato miscelando acqua e amido di mais (detto anche \"maizena\") o fecola di patate. L'applicazione di una forza \u2013 per esempio stendendo la superficie con un dito o capovolgendo rapidamente il contenitore in cui \u00e8 posto \u2013 induce il fluido a comportarsi come un solido pi\u00f9 che come un liquido. Questa \u00e8 la propriet\u00e0 di \"ispessimento al taglio\" (\"shear thickening\") del fluido non newtoniano. Applicando forze pi\u00f9 deboli, come il lento inserimento di un cucchiaio nel fluido, lo manterr\u00e0 nel suo stato liquido. Una persona che si muova velocemente e che applichi una forza sufficiente con i piedi, pu\u00f2 effettivamente camminare sopra un tale liquido.\nDal punto di vista pratico, una sostanza definibile come fluido pseudoplastico viene richiesta quando, ad esempio, si devono eseguire processi di verniciatura o serigrafia (esempio: la vernice \u00e8 fluida finch\u00e9 viene applicata con il pennello o a spruzzo ma diventa molto pi\u00f9 viscosa e \"non cola\" quando la sollecitazione cessa). \nFluidi come le vernici sono detti pseudoplastici (in inglese \"shear-thinning\", cio\u00e8 che si assottigliano al taglio).\nAltri esempi comuni di fluidi non newtoniani sono rappresentati dal sangue, dall'asfalto, dal dentifricio e, pi\u00f9 in generale, dai fluidi polimerici. Tipicamente quindi sono liquidi in sospensione a portare tale caratteristica. Ci\u00f2 \u00e8 dovuto alla sparizione dei moti browniani allorquando la sospensione diventa pi\u00f9 densa nell'elemento solido rispetto all'elemento liquido, ossia al confine tra liquido in sospensione e solido impregnato, e quindi pur mantenendo all'apparenza la forma liquida \u00e8 a tutti gli effetti fisicamente un solido."}
{"id": "95786", "revid": "110624975", "url": "https://it.wikipedia.org/wiki?curid=95786", "title": "Fluido newtoniano", "text": "In meccanica dei fluidi un fluido newtoniano (dal nome del fisico Isaac Newton) \u00e8 un fluido che ha come legge costitutiva la legge di Stokes di indipendenza della viscosit\u00e0 dalla posizione:\nSono i fluidi viscosi con il modello matematico pi\u00f9 semplice: sono pi\u00f9 complessi soltanto del fluido inviscido (ideale).\nPresentano infatti un legame di proporzionalit\u00e0 diretta tra lo sforzo deviatorico e la velocit\u00e0 di flusso; la costante di proporzionalit\u00e0 si chiama \"viscosit\u00e0\".\nEsperienza.\nNewton studi\u00f2 questo caso. Suppose di intrappolare un fluido tra due piani e di muovere uno di essi; pens\u00f2 poi di misurare la forza che doveva esercitare per mantenere il piano in moto uniforme, e vide che era costante:\ndove: \nPer un fluido newtoniano, la viscosit\u00e0 dipende dalla temperatura e dalla pressione (e dalla composizione chimica del fluido se esso non \u00e8 una sostanza pura), e non dalla forza applicata.\nDescrizione matematica.\nUna semplice equazione che descrive il comportamento di un fluido newtoniano \u00e8 la seguente:\ndove:\nI fluidi newtoniani rappresentano la maggior parte dei fluidi che si incontrano nella vita di tutti i giorni (aria, acqua, olio...): essi continuano a scorrere nonostante venga applicata su di essi una qualsiasi forza. Non sono invece newtoniani vernici, sangue, dentifricio e in genere i fluidi polimerici.\nSe il fluido \u00e8 incomprimibile e ha una viscosit\u00e0 costante, l'equazione che governa lo \"sforzo di taglio\", in un sistema di coordinate cartesiane, \u00e8:\nmentre il tensore comovente di taglio formula_13 (scritto anche come formula_14) \u00e8 pari a:\ndove:\nOgni fluido che non obbedisce a questa legge \u00e8 detto \"non newtoniano\".\nNelle applicazioni analitiche e numeriche della fluidodinamica, il fatto di lavorare con fluidi newtoniani (assolutamente comune, si pensi alle applicazioni aeronautiche che coinvolgono l'aria o quelle navali in cui \u00e8 utilizzata l'acqua) permette di semplificare notevolmente le equazioni che descrivono il campo di moto di quel fluido (equazioni di Navier-Stokes) rendendole pi\u00f9 velocemente risolvibili in termini numerici e, in alcuni casi, anche in termini analitici."}
{"id": "95787", "revid": "12109", "url": "https://it.wikipedia.org/wiki?curid=95787", "title": "Arco (architettura)", "text": "Larco, in architettura, \u00e8 un elemento strutturale a forma curva che si appoggia su due piedritti e tipicamente (ma non necessariamente) \u00e8 sospeso su uno spazio vuoto.\n\u00c8 costituito normalmente da conci, cio\u00e8 pietre tagliate, o da laterizio, i cui giunti sono disposti in maniera radiale verso un ipotetico centro: per questo hanno forma trapezoidale e sono pi\u00f9 propriamente detti \"cunei\"; nel caso di una forma rettangolare (tipica dei mattoni) hanno bisogno di essere uniti da malta che riempia gli interstizi; essenzialmente l'arco con cunei non ha bisogno di essere sostenuto da malta, stando perfettamente in piedi anche a secco, grazie alle spinte di contrasto che si annullano tra concio e concio. \nIl cuneo fondamentale che chiude l'arco e mette in atto le spinte di contrasto \u00e8 quello centrale: la chiave d'arco, o, pi\u00f9 comunemente detta, chiave di volta.\nL'arco \u00e8 una struttura \u201cbidimensionale\u201d (nel senso che la sua profondit\u00e0 \u00e8 funzionalmente trascurabile rispetto ad altezza e larghezza) e viene spesso utilizzato per sovrastare aperture. Per costruire un arco si ricorre tradizionalmente a una particolare impalcatura lignea, chiamata centina.\nL'arco \u00e8 anche alla base di strutture \u201ctridimensionali\u201d (sempre nell\u2019accezione funzionale assunta nel paragrafo precedente) come la volta, che \u00e8 ottenuta geometricamente dalla traslazione o dalla rotazione di archi. Nel caso di volte complesse come le volte a crociera, gli archi costitutivi vengono distinti in base alla loro posizione (archi trasversali, longitudinali, ecc).\nStoria.\nAnche se \u00e8 impossibile datare esattamente l'anno di nascita dell'arco, si pu\u00f2 affermare che il primo esempio di struttura semicircolare non \u00e8 l'arco, bens\u00ec la volta: i primi resti di strutture che utilizzano la struttura ad arco sono le volte a corsi inclinati (volta nubiana) realizzate in Mesopotamia (l'esempio pi\u00f9 antico tra quelli noti \u00e8 la grande sala a Tepe Gawra, risalente al IV millennio a.C.) e Basso Egitto fra il IV e III millennio a.C. (tra gli esempi noti vi \u00e8 la tomba di Helwan, risalente al 3000 a.C. e l'ingresso ad arco in una tomba mastaba a Giza risalente al 2600 a.C.).\nProbabilmente si arriv\u00f2 al concetto di arco (in cui i singoli conci lavorano a compressione e, tra loro, si serrano per attrito) passando attraverso le strutture cosiddette a \"falso arco\". Sono queste le strutture a capanna, formate da due semplici elementi inclinati l'uno contro l'altro. \nIl concetto di coprire una luce con dei conci, e non con un unico elemento (l'architrave), si ampli\u00f2 con le strutture a conci orizzontali sovrapposti che vanno via via a stringere verso l'alto (esempio tipico di quest'altro falso arco \u00e8 la Porta dei Leoni a Micene e anche altre strutture minoiche). \nTuttavia, queste strutture non lavorano come un arco e non possono essere definite tali: sono ad ogni modo state importanti come tappa tecnica verso la definizione chiara del concetto di arco.\nL'archeologo C.L. Woolley afferma che fu un arco a tutto sesto il primo arco costruito nella storia dell'Umanit\u00e0. In \"The excavation of Ur\" afferma di aver individuato nel piccolo arco semicircolare di E Dublal-Mah, presso Ur, il primo esempio di struttura ad arco utilizzato nella facciata di un edificio e fuori terra. Tuttavia l'esempio riconosciuto da Woolley risale al XV secolo a.C. e l'arco era gi\u00e0 da secoli utilizzato per coprire i canali di scolo e i condotti sotterranei nella stessa regione mesopotamica.\nL'arco propriamente detto non venne mai utilizzato nelle strutture monumentali nell'arte greca, se non in casi rari come i due piccoli archi, o meglio volticciole nel basamento del tempio di Apollo a Didima e la \"Porta Rosa\", una sorta di tunnel di collegamento tra i due versanti di Elea, citt\u00e0 della Magna Grecia situata nel Cilento. Tuttavia l'elemento non era ignoto ai Greci, che usavano realizzare postierle chiuse da archi a mensola lungo le mura urbiche, come testimoniato in pi\u00f9 punti dalle mura dionigiane a Siracusa. Conosciamo persino un precocissimo arco ogivale o a sesto acuto, sempre a mensola, nelle mura Timoleontee a Gela.\nL'arco in muratura conosce in Italia il suo uso massiccio inizialmente a partire dagli etruschi, i quali usano il tutto sesto e introducono nella costruzione delle porte oltre che nelle strutture ipogee questa forma architettonica. Successivamente nell'arte romana trova il suo sviluppo pi\u00f9 diffuso.\nIn Occidente, poi, si diffonde l'arco rialzato, una caratteristica peculiare dello stile moresco, mentre l'arco a tutto sesto fu ancora utilizzato in tutta l'architettura tardo-romana e romanica; esempi di arco si trovano per\u00f2 anche nell'architettura paleocristiana, anche se non ne era un elemento determinante e distintivo quanto nell'architettura romanica. Larga diffusione nel gotico ebbe l'arco a sesto acuto. Nell'architettura moderna, l'arco \"parabolico\", gi\u00e0 usato nelle arcate di alcuni ponti pi\u00f9 antichi, \u00e8 stato introdotto per coprire aperture da Antoni Gaud\u00ed (pi\u00f9 propriamente nella forma di arco di \"catenaria\") nelle sue opere a Barcellona ha rappresentato l'ultima innovazione di uno degli elementi architettonici pi\u00f9 antichi.\nNegli ambienti interni una struttura ad arco in muratura pu\u00f2 separare due ambienti come, ad esempio, nelle Chiese, dove un grande arco, detto trionfale, introduce e nobilita l\u2019area del presbiterio, separandola dalla navata centrale o dal transetto.\nPropriet\u00e0 statiche.\nDa un punto di vista costruttivo l'arco svolge la stessa funzione dell'architrave, ma con un diverso funzionamento statico. Mentre infatti l'architrave \u00e8 una struttura non spingente (che scarica cio\u00e8 il peso solo in verticale), l'arco \u00e8 una delle pi\u00f9 tipiche strutture spingenti, perch\u00e9 genera spinte laterali, quindi anche orizzontali. Questo ha come vantaggio un pi\u00f9 efficiente scarico della compressione dovuta al peso, permettendo l'apertura di luci molto pi\u00f9 ampie, mentre ha come svantaggio una costruzione pi\u00f9 complessa e la necessit\u00e0 di predisporre metodi per controbilanciare le spinte laterali.\nPer reindirizzare le spinte laterali verso il basso si devono predisporre strutture che generino forze di controspinta o di trazione. Tra le strutture di controspinta esistono due tipi principali:\nLe strutture di trazione sono essenzialmente dei tiranti ancorati saldamente ai punti di appoggio che bilanciano le spinte verso l'esterno con una trazione verso l'interno: sono tipici dei loggiati rinascimentali, soprattutto in area umbra e toscana.\nTipologia.\nGli archi possono essere di vari tipi, a seconda della forma geometrica e della funzione:\nArco a tutto sesto.\nL'arco a tutto sesto o semicircolare \u00e8 un tipo di arco contraddistinto da una volta a semicerchio. \u00c8 detto anche arco a pieno centro. \u00c8 il tipo pi\u00f9 semplice di arco e prevede che il centro verso il quale convergono i giunti si trovi sulla linea d'imposta, cio\u00e8 su quella linea che unisce i punti dove finiscono i sostegni e inizia l'arco.\nL'utilizzo sistematico dell'arco a tutto sesto (e dell'arco in generale) si deve ai Romani, che lo appresero dalla poliedrica funzione che aveva tra gli etruschi e lo utilizzarono prevalentemente in funzione della praticit\u00e0 piuttosto che dell'estetica, pur senza escluderla. L'uso maggiore degli archi in successione ebbe luogo nella costruzione degli acquedotti.\nLa valenza estetica dell'arco a tutto sesto unito alla grammatica del sistema trilitico greco fu recuperata in toto dal Rinascimento italiano (in particolare da Filippo Brunelleschi, tra i primi), che seppe ulteriormente innovare ed evolvere il ruolo architettonico della forma dell'arco.\nArco a sesto acuto.\nL'arco a sesto acuto, detto anche \"ogivale\", \u00e8 un arco bicentrico che contempla arcate appartenenti a circonferenze con raggio maggiore o uguale alla base dell'arco stesso.\nGi\u00e0 nel VII secolo veniva impiegato in modo diffuso nell'architettura islamica, ma il suo frequente e sistematico uso nell'architettura occidentale si ha a partire dall'architettura normanna: a Lessay, Caen, Palermo, Monreale e Cefal\u00f9. Ebbe notevole sviluppo nell'architettura gotica. L'arco a sesto acuto presenta differenti vantaggi rispetto all'arco a tutto sesto. In particolare la risultante delle spinte dovute al peso proprio e ai carichi gravanti su di esso cade molto pi\u00f9 vicino alla base del piedritto; con ci\u00f2 si pu\u00f2 fare a meno di grossi spessori murari che fungano da contrafforte. Un altro notevole vantaggio \u00e8 la possibilit\u00e0 di realizzare volte a crociera ogivali capaci di coprire anche piante rettangolari; inoltre rispetto all'arco a tutto sesto, a parit\u00e0 di lunghezza della corda, si ha un'apertura pi\u00f9 alta e slanciata. \nQuest'insieme di nuove tecniche costruttive modific\u00f2 la fisionomia degli edifici, che divennero proiettati verso l'alto, come le famose cattedrali di quel periodo. Il maggiore verticalismo creava la necessit\u00e0 di controbilanciare le spinte dell'alta navata centrale, e di ricondurle verso i contrafforti; per questo vennero adoperati gli archi rampanti.\nArco ribassato.\nUn arco si dice ribassato (o anche \"scemo\") quando il rapporto fra la freccia e la catena \u00e8 inferiore ad 1, ovvero quando il centro verso il quale tendono i giunti dei cunei si trova pi\u00f9 in basso della linea d'imposta. \u00c8 un tipo di arco pi\u00f9 economico e meno impegnativo; a parit\u00e0 di larghezza della luce l'arco ribassato genera un'apertura pi\u00f9 bassa. La sua principale applicazione si ha nella costruzione di ponti, per esempio nella ricostruzione nel XIV secolo del Ponte Vecchio di Firenze in cui per la prima volta si impieg\u00f2 questo tipo di arco per diminuire il numero di valichi del ponte e conseguentemente l'ingombro del letto del fiume in caso di piena. Non mancano per\u00f2 esempi di archi ribassati inseriti nella muratura di edifici soprattutto medievali, con estradosso e intradosso nascosti, usati come rinforzi della superficie muraria, soprattutto al di sopra di aperture (sebbene le aperture stesse presentino magari un architrave, o un doppio arco); un esempio \u00e8 il suo impiego nell'arco senese usato estensivamente nell'architettura gotica di Siena. L'arco ribassato \u00e8 tipico anche dell'architettura sei-settecentesca italiana, ad esempio nei chiostri dei monasteri costruiti in tale epoca.\nArco rialzato e a ferro di cavallo.\nUn arco si dice rialzato (o oltrepassato, o a sesto oltrepassato) quando il centro verso il quale tendono i giunti si trova al di sopra della linea d'imposta. \n\u00c8 un tipo di arco che d\u00e0 un effetto ancora pi\u00f9 scenografico degli altri tipi, ma \u00e8 anche il pi\u00f9 debole staticamente, perch\u00e9 i \"reni\" o \"fianchi\" (la parte pi\u00f9 debole) si trovano pi\u00f9 o meno all'altezza del diametro del cerchio, il quale sporge oltre i piedritti e non \u00e8 da questi sostenuto. Un esempio di questo tipo di arco \u00e8 il cosiddetto arco a ferro di cavallo.\nUtilizzi di questo arco si ritrovano nell'architettura islamica, come, per esempio, nella Grande moschea di Cordova. Pi\u00f9 rari gli esempi nell'architettura occidentale.\nArco armato.\nLa tecnica dell'arco armato a cavi \"post-tesati\" \u00e8 una procedura recente, che consente il ripristino e il consolidamento di vecchi manufatti esistenti, aumentando fino ad un fattore 3 il massimo carico di rottura sopportabile dalla struttura.\nQuesta procedura sostituisce la vecchia prassi della posa di calcestruzzo armato sull'estradosso con il pregio della reversibilit\u00e0 oltre quello della durata e del migliore risultato sismico complessivo.\nAttraverso la posa di cavi in acciaio inossidabile sull'estradosso, stabilmente ancorati nei piedritti ai lati dell'arco (le pile nel caso di un ponte), successivamente messi in tensione con dei tenditori, si ha un aumento delle tensioni tra le sezioni, ottenendo un aumento della stabilit\u00e0 della struttura impedendo la formazione di cerniere che ne provocherebbero il collasso.\nProgetto e verifica.\nL'arco \u00e8 costruito con materiali altamente resistenti a compressione ma scarsamente a trazione, come la pietra o il mattone. Quindi deve essere pensato perch\u00e9 sia sempre compresso; infatti pu\u00f2 venire realizzato anche a secco, senza la presenza di malta tra i vari conci. Il progetto di dimensionamento con tecniche analitiche inizi\u00f2 solo nel XVIII secolo; prima si usavano le \"regole dell'arte\", che trasmettevano l'esperienza da una generazione all'altra ed erano basate su standard altamente cautelativi. \nRegole dell'arte.\nTali regole potevano essere geometriche o proporzionali. Ad esempio Leon Battista Alberti proponeva lo spessore dell'arco pari ad 1/15 della luce dei piedritti. Giovanni Curioni consigliava nei palazzi di proporzionare lo spessore dell'arco in base alla freccia di questo, partendo da realizzarle ad 1/7 fino ad arrivare ad 1/10 della luce; inoltre consigliava di mettere le volte pi\u00f9 ribassate nei piani pi\u00f9 bassi.\nPer il calcolo della dimensione minima del piedritto con le regole dell'arte le fasi possono essere cos\u00ec descritte:\nMetodi analitici.\nTali metodi sono basati principalmente su dei procedimenti grafici, questo \u00e8 motivato dal fatto che ai tempi i cui sono stati pensati e scritti, gli strumenti per il calcolo vero e proprio erano ancora basati sul conto a mano, che quindi certi procedimenti analitici potevano risultare complessi. Questi sistemi innovativi hanno fatto passare la filosofia da metodi ampiamente cautelativi a metodi pi\u00f9 precisi. Nel XVIII secolo si propongono in ambiti accademici i primi sistemi nei quali si teorizza il sistema arco-piedritto. Questa prima ipotesi consisteva nel pensare l'arco come diviso in 3 parti, come linee di sezioni venivano usate due linee che partivano dal centro dell'arco al livello della linea d'imposta, partendo a 45\u00b0 tagliavano l'arco. Questo ipotizzava un meccanismo labile, nella quale il collasso avveniva con lo scivolamento della parte alte verso il basso e l'apertura dei piedritti verso l'esterno.\nLa verifica di tale struttura parte dal considerare i pesi sopra l'arco agenti in maniera concentrata nel cervello della volta, che era la risultante delle forze del solaio. Questa forza viene suddivisa in due parti, per la simmetria dell'arco, ed ogni met\u00e0 deve reggere la sua parte, fino all'angolo di 45\u00b0. La muratura dell'arco, divisa in singoli conci, uniti da malta, veniva considerata come un pezzo monolitico, cio\u00e8 come un corpo rigido. Si procedeva con il calcolo del momento ribaltante del piedritto. Le teorie maggiormente discusse all'epoca erano quelle di \"De Belidor\" e di \"De La Hire\". La differenza principale tra i due \u00e8 che mentre il primo considera la forza come applicata a met\u00e0 della sezione, De La Hire la considera applicata al lembo inferiore della sezione.\nLorenzo Mascheroni pochi anni dopo amplia questa teoria, considerando l'arco formato da 5 cerniere."}
{"id": "95788", "revid": "729019", "url": "https://it.wikipedia.org/wiki?curid=95788", "title": "Colin Deans", "text": "Ha indossato la maglia della Nazionale scozzese per la prima volta il 4 febbraio 1978 contro la Francia (19-16 per i francesi), mentre l'ultima presenza con la nazionale \u00e8 del 6 giugno 1987, contro la Nuova Zelanda (30-3 per i neozelandesi)."}
{"id": "95789", "revid": "838137", "url": "https://it.wikipedia.org/wiki?curid=95789", "title": "361 a.C.", "text": ""}
{"id": "95794", "revid": "287204", "url": "https://it.wikipedia.org/wiki?curid=95794", "title": "Zecchino", "text": "Lo zecchino, conosciuto fino alla prima met\u00e0 del XVI secolo come ducato d'oro, era una moneta veneziana largamente diffusa nei commerci con gli stati esteri. Venne emessa nella Repubblica di Venezia a partire dal 1285 durante il governo del doge Giovanni Dandolo con lo stesso peso e titolo del fiorino fiorentino.\nIl nome, usato dal XVI secolo in sostituzione del precedente \"ducato\" (da doge), deriva da zecca, la struttura incaricata della sua emissione.\nStoria.\nIl decreto del Consiglio dei Quaranta del 31 ottobre 1284 stabiliva il peso di 3,545\u00a0g, la purezza di 24 carati ovvero puro al 997\u2030 (il massimo che si potesse ottenere all'epoca) e i criteri per l'iconografia demandando al doge ed ai sei consiglieri il compito di definirla. Al diritto trovano posto le figure di San Marco, protettore della citt\u00e0 e del doge inginocchiato davanti al santo. Il primo porge il vessillo della citt\u00e0 al doge mentre stringe nell'altra mano il vangelo. Attorno la legenda \"S M VENET(I)\", il nome del doge e lungo l'asta la parola \"DUX\". Al rovescio l'immagine di Cristo benedicente racchiuso in una aureola a forma di mandorla cosparsa di stelle e la legenda \"SIT T XPE DAT Q TU REGIS ISTE DUCAT\" (Sia affidato a te, o Cristo, questo ducato che Tu governi). Tali caratteristiche rimasero pressoch\u00e9 invariate per 500 anni, fino al 1797, facendola diventare la moneta d'oro pi\u00f9 prestigiosa in circolazione nelle piazze commerciali del Mediterraneo.\nLa qualit\u00e0 del conio \u00e8 superiore a tutte le monete contemporanee e questo dimostra che gli artisti della Zecca di Venezia avevano raggiunto gi\u00e0 all'epoca un elevato livello nel gusto e nella finitezza del disegno.\nCon il doge Francesco Venier (1554 \u2013 1559) la moneta si chiam\u00f2, per la prima volta, zecchino anche pubblicamente. In questo periodo valeva 7 lire e 12 soldi.\nFurono emesse sia frazioni da mezzo e da un quarto di zecchino, che multipli da 2, 3, 10, 12, 100 e 105 zecchini.\nDopo la caduta della Repubblica ci furono alcune emissioni effettuate dagli Austriaci, a nome dell'Imperatore Francesco II.\nIl dritto mostrava il doge inginocchiato davanti a San Marco, il rovescio l'immagine di Cristo. Il contenuto in oro dello Zecchino veneto varia leggermente a seconda del periodo ma era pari a 3,494 \u2013 3,559 grammi d'oro praticamente puro (997\u2030).\nAll'inizio del XVII secolo a Venezia fu coniato uno Zecchino d'argento dal valore di 10 lire.\nDescrizione.\nDritto.\nA sinistra \u00e8 presente San Marco, santo protettore di Venezia, che \u00e8 raffigurato con barba e aureola, \u00e8 rivolto vero destra ed \u00e8 avvolto in un ampio manto mentre tiene il Vangelo con la mano sinistra. Con la mano destra il santo porge un vessillo al Doge che \u00e8 genuflesso a sinistra e che stringe l'asta con entrambe le mani. Il Doge indossa un ricco manto ornato di pelliccia ed il berretto ducale, sotto la banderuola rivolta a destra la scritta verticale , attorno e il nome del doge.\nDi seguito l'elenco delle sigle usate da ogni doge \nRovescio.\nCristo benedicente racchiuso in una mandorla cosparsa di stelle, attorno .\nAltri zecchini.\nIn Italia furono emesse monete con questo nome da diverse zecche come quella di Lucca (1572), di Genova (1718), di Roma e Bologna.\nFurono emessi anche in Toscana, da Carlo Emanuele III di Savoia, da Maria Teresa d'Austria per la Lombardia.\nLa moneta fu usata anche dai Cavalieri di Rodi e di Malta e da altri stati cristiani del Mediterraneo Orientale.\nInoltre con questo nome fu coniata una moneta introdotta nell'Impero Ottomano verso il 1478.\nLetteratura.\nCinque zecchini sono le monete che Mangiafoco regala a Pinocchio nell'omonimo libro di Collodi e che Pinocchio si fa rubare dal gatto e dalla volpe:"}
{"id": "95795", "revid": "1632387", "url": "https://it.wikipedia.org/wiki?curid=95795", "title": "Inquinamento elettromagnetico", "text": "Con il termine inquinamento elettromagnetico si intende l'inquinamento derivante in genere da radiazioni elettromagnetiche non ionizzanti. Si parla quindi dell'intervallo di frequenze che va da 0\u00a0Hz (campi statici) alle frequenze della radiazione visibile (laser e luce incoerente).\nIntroduzione.\nLa radiazione del fondo elettromagnetico terrestre, costituita sino all'inizio del 1900 solamente dal fondo elettromagnetico naturale, \u00e8 stata aumentata enormemente dalle tecnologie di origine antropica. \nLe radiazioni comprendono quelle prodotte dai radar, in particolare quelli civili e da diporto, per i quali vennero scoperti i primi, evidenti effetti termici delle microonde durante la seconda guerra mondiale (malattia dei radaristi) e da cui vennero sviluppate le tecnologie alla base dei forni a microonde, dalle infrastrutture di telecomunicazioni come la radiodiffusione e la telediffusione (emittenti radiofoniche e televisive), ponti radio, reti per telefonia cellulare, dagli stessi telefoni cellulari, dagli apparati wireless utilizzati soprattutto in ambito informatico (campi EM ad alta frequenza) e dalle infrastrutture di trasporto dell'energia elettrica tramite cavi elettrici percorsi da correnti alternate di forte intensit\u00e0 come gli elettrodotti della rete elettrica di distribuzione (campi EM a bassa frequenza) e anche da PLL.\nCaratteristica degli effetti termici delle radiazioni non ionizzanti \u00e8 un apprezzabile riscaldamento cellulare indotto dalla radiazione. Inoltre, questi effetti seguono una curva di tipo dose-risposta, cio\u00e8 a un aumento della dose di radiazione segue in genere un aumento dell'effetto.\nOltre a questa classe di effetti, \u00e8 stata osservata nell'uomo e negli animali una seconda categoria di effetti, i cosiddetti effetti biologici. Questi ultimi avvengono senza che vi sia un apprezzabile riscaldamento cellulare, e la relazione dose-risposta \u00e8 assente. In questo caso la materia vivente reagisce cio\u00e8 non alla potenza del segnale, ma al segnale stesso.\nL'esistenza di un rischio rilevante per la salute \u00e8 a tutt'oggi complessa e controversa, vista anche la dimensione e la durata degli studi epidemiologici.\nNel 2001 l'IARC (\"Agenzia Internazionale per la Ricerca sul Cancro\"), parte dell'Organizzazione mondiale della sanit\u00e0 delle Nazioni Unite, ha inserito i campi magnetici in bassa frequenza in categoria 2B considerando un raddoppio del fattore di rischio (leucemia infantile) per esposizioni a valori di campo magnetico superiori a 0,4 microTesla. L'IARC nel 2011 ha inserito anche i campi elettromagnetici in alta frequenza in categoria 2B (senza definire una dose). La categoria 2B comprende i possibili cancerogeni per l'uomo; l'International Commission for Electromagnetic Safety (Icems) ha sottolineato nel 2012 la possibilit\u00e0 di aumenti a due cifre di alcune incidenze tumorali. Tuttavia, effetti biologici non oncologici (sull'uomo e sugli animali) e oncologici (sugli animali) sono universalmente riconosciuti.\nL'Organizzazione mondiale della sanit\u00e0 afferma che \"ad oggi, nessun effetto dannoso per la salute \u00e8 stato riconosciuto come causato dall'uso di telefoni mobili.\" Alcune autorit\u00e0 nazionali hanno raccomandato ai loro cittadini, come semplice norma precauzionale, di minimizzarne l'esposizione.\nIl 14 gennaio 2020 la Corte d'appello di Torino conferma la precedente sentenza del Tribunale di Ivrea del 2017, riconoscendo come l'uso intensivo del telefonino possa causare tumori, imponendo all'Inps il risarcimento per malattia professionale di un dipendente Telecom affetto da neurinoma del nervo acustico.\nSalute.\nTipologie di campi.\nI campi elettromagnetici possono essere costituiti da:\ndove: \nTipologie di possibili danni.\nGli effetti teorizzati dovuti all'esposizione alle radiazioni elettromagnetiche sono di due tipi:\nIn aggiunta alla variabilit\u00e0 degli agenti causali, i danni provocati possono essere di tipo tumorale, benigno o maligno:\nIl danno tumorale \u00e8 stato associato al fatto che i campi elettrici e magnetici inibiscono nella ghiandola pineale la produzione di melatonina, nell'uomo e nei ratti, fattore oncostatico. In seguito fu messa in relazione l'esposizione ai campi magnetici con l'inibizione notturna dell'attivit\u00e0 della NAT e il contenuto di melatonina nella ghiandola pineale del ratto.\nSi possono avere danni di tipo non tumorale come:\nStudi epidemiologici.\nNel 2007 \u00e8 stata svolta una ricerca specifica su \"uso del cellulare e tumori cerebrali\". Si tratta di un lavoro che ha comparato e analizzato gli studi compiuti in 6 anni sull'uso dei cellulari, e non ha trovato correlazione tra l'insorgenza di tumori al cervello e un utilizzo medio del telefono cellulare a breve termine (10 anni) sottolineando tuttavia che non vi sono ancora significative certezze e che per avere dati pi\u00f9 corretti \u00e8 necessario monitorare la salute di un grande gruppo di utenti di telefonia per un lungo periodo di tempo.\nUna ricerca svolta nel 2014 su circa 5000 casi di tumore, e in corso di stampa sulla rivista \"Pathophysiology\", rileva un aumento significativo di rischio di glioma conseguente l'uso di telefoni cellulari o cordless. Il rischio maggiore riguarderebbe il glioma al lobo temporale. Inoltre, l'uso di cellulari o cordless prima dei 20 anni comporterebbe un rischio superiore che in altre fasce d'et\u00e0.\nNel 2014 \u00e8 stato pubblicato uno studio del \"Childhood Cancer Research Group\" dell'Universit\u00e0 di Oxford su 16.500 bambini britannici a cui \u00e8 stata diagnosticata la leucemia tra il 1962 e il 2008. Tale analisi non ha rilevato un aumento del rischio di sviluppo della malattia per i bambini nati dopo il 1980 e che hanno abitato nei pressi delle linee elettriche ad alta tensione.\nEffetti accertati.\nNegli anni, nonostante la normativa, ad esempio in Italia, ancora nel 2012, non ne tenga conto, sono rilevati effetti atermici, biologici: \"abbiamo indicatori precisi che ci forniscono l'evidenza dell'effetto biologico che i campi elettromagnetici hanno sull'uomo, cos\u00ec come su piccoli animali e su cellule osservati\" (Settimio Grimaldi, CNR, novembre 2011). Si sono ipotizzati effetti implicanti l'interferenza con frequenze di risonanza del flusso ionico relativo alle pompe ioniche cellulari, e gli studi sull'argomento teorico sono tuttora in corso\nI limiti imposti dall' tengono finora esclusivamente in considerazione gli effetti termici, di riscaldamento cutaneo causato dalle microonde.\nNel 2011 la IARC - Agenzia Internazionale per la Ricerca sul Cancro, ha indicato i campi elettromagnetici a radiofrequenza, tipici dei telefoni cellulari come possibili cause di alcuni tipi di cancro come glioma e neuroma auricolare per gli utilizzatori abituali di telefoni cellulari, anche se per quanto riguarda l'esposizione professionale e quella ambientale si rimanda a ulteriori studi, essendo ancora inadeguato trarre conclusioni.\nLa conseguenza \u00e8 stata l'inserimento delle radiofrequenze nella classe 2B, che include gli agenti con possibili effetti carcinogeni. Nella stessa classe si trovano oltre 250 agenti, alcuni dei quali di ampia diffusione, che possono diventare cancerogeni come il nichel (che produce reazioni individuali molto intense, per interazione con le proteine), acetaldeide, acrilonitrile, aflatossina M1, Benz[a]antracene, alcuni papillomavirus umani, isoprene, piombo, composti di metilmercurio, policlorofenoli, tioacetammide, il caff\u00e8 ad altissime dosi (la caffeina \u00e8 letale fra 150 e i 200\u00a0mg/Kg, ma la IARC, nella monografia sottolinea che bere il caff\u00e8 non pu\u00f2 essere classificato come cancerogenico in quanto vi \u00e8 un'evidenza per la vescica urinaria e una relazione inversa per l'intestino crasso), il nero di carbone (che come molti prodotti della combustione \u00e8 ricco di idrocarburi policiclici aromatici noti cancerogeni per l'uomo), il talco ( silicati come l'amianto e il talco che \u00e8 un fillosilicato sono via via sostituiti da prodotti meno tossici come polveri proteiche); \nNel marzo del 2015, uno studio sui ratti svolto dal Prof. Alexander Lerchl della Jacobs Universit\u00e4t di Brema e dal suo gruppo per conto dell'Ufficio federale tedesco per la protezione dalle radiazioni ha dimostrato che il tasso di crescita del cancro al fegato e ai polmoni generati da sostanze chimiche aumenta sostanzialmente quando gli animali sono irradiati permanente con campi e.m. analoghi a quelli generati da cellulare. Questo studio conferma una ricerca svolta nel 2010 al Fraunhofer Institut. Inoltre, i ricercatori hanno riscontrato un tasso di crescita dei linfomi significativamente pi\u00f9` alto, e scoperto che alcuni degli effetti si verificano anche per intensit\u00e0 di campo inferiori ai limiti attuali. I meccanismi che scatenano questi effetti rimangono sconosciuti.\nIl Tasso d'assorbimento specifico varia a seconda del modello di cellulare, e in generale l'antenna esterna, perch\u00e9 \u00e8 di tipo omnidirezionale, \u00e8 pi\u00f9 efficiente e impiega quindi un segnale pi\u00f9 debole di quello dell'antenna incorporata. Le esposizioni sono maggiori quando:\nL'Istituto Ramazzini nel 2018 ha terminato uno studio pluriennale condotto su topi di laboratorio sottoposti a radio frequenze riscontrando evidenze significative della comparsa di tumori rari al cuore e al cervello.\nLegislazione.\nVarie leggi specificano i limiti per i campi elettromagnetici, vedi per esempio: Normativa .\nI limiti riguardano l'intensit\u00e0 e la frequenza dei campi. Il limite all'intensit\u00e0 \u00e8 volto a mitigare gli effetti termici del campo con un'elevazione della temperatura corporea minore di 1\u00a0\u00b0C, mentre il limite alla frequenza \u00e8 inerente agli effetti non termici del campo elettromagnetico, ovvero all'ipotesi di una sua interferenza con la biologia e la fisiologia degli esseri viventi in termini di una cessione di energia a certe frequenze e di un'attivit\u00e0 elettromagnetica, che modifica il flusso di ioni, fornisce l'energia di attivazione di determinate reazioni chimiche, ovvero il rallentamento/inibizione di quelle dove il campo magnetico svolge un ruolo-guida.\nItalia.\nLa legge quadro 36/01 prevede per le intensit\u00e0 dei campi:\nIl limite di esposizione \u00e8 il valore che non deve mai essere superato per le persone non professionalmente esposte (quindi il pubblico).\nLa Cassazione ha pronunciato una delle prime sentenze al mondo che riconosce un nesso di causalit\u00e0 fra uso intenso del cellulare e tumore al cervello, obbligando l'INAIL a indennizzare un manager bresciano.\nIl valore di attenzione si applica, in pratica, agli ambienti residenziali e lavorativi adibiti a permanenze non inferiori a quattro ore giornaliere, e loro pertinenze esterne, che siano fruibili come ambienti abitativi quali balconi, terrazzi e cortili esclusi i lastrici solari. Sono quindi escluse, ad esempio, strade e piazze, per le quali [non?] si applica il limite di esposizione. L'obbiettivo di qualit\u00e0 \u00e8 un valore che dovrebbe essere raggiunto nel caso di nuove costruzioni.\nPer i campi ad alta frequenza (da 0,1\u00a0MHz a 300\u00a0GHz) il limite di esposizione previsto dal DPCM 8.7.2003 (G.U. n. 199) \u00e8 compreso fra 20 V/m e 60 V/m a seconda della frequenza. Il valore di attenzione e l'obiettivo di qualit\u00e0 sono invece di 6 V/m, valori pari al doppio di quelli previsti in altre nazioni fuori dalla UE. Nel canton Ticino il valore \u00e8 di 3 V/m alla base dell'antenna. Trattandosi di campi ad alta frequenza non \u00e8 necessario specificare a parte il valore del campo magnetico, essendo questo semplicemente proporzionale a quello elettrico. Da notare che questi valori si applicano alle stazioni radio base e non ai dispositivi mobili come i cellulari per i quali invece non esiste una normativa. A titolo di esempio, un cellulare GSM operante su rete 2G con una potenza tipica di 1\u00a0W crea un campo di circa 6 V/m a un metro di distanza e di 60 V/m a 10\u00a0cm. Un cellulare moderno, operante su rete 4G, ha emissioni inferiori e genera un campo tra 1 e 5 V/m a 10 cm. Si evidenzia come gli attuali valori di attenzione italiani (6 V/m) per stazioni radio base siano comunque tali da consentire, in ambienti residenziali e lavorativi, un'esposizione equivalente a quella di un cellulare costantemente in chiamata posto a meno di 10 cm.\nPer la tabella con i valori si veda\nPer i campi a frequenza industriale (50\u00a0Hz) ossia quelli generati dalle linee elettriche e cabine di trasformazione, il DPCM 8 luglio 2003 n\u00ba 200 prevede un limite di esposizione di 100\u00a0\u00b5T per l'induzione magnetica e 5000 V/m per il campo elettrico; lo stesso DPCM fissa un valore di attenzione per l'induzione magnetica a 10\u00a0\u00b5T e per l'obiettivo di qualit\u00e0 a 3\u00a0\u00b5T. Questi limiti vanno applicati, come per le alte frequenze, a tutti i luoghi ad alta frequentazione e dove si prevede una permanenza non inferiore alle quattro ore giornaliere ma, rispettivamente, per le condizioni preesistenti alla data di emanazione del DPCM e, relativamente all'obbiettivo di qualit\u00e0, ai nuovi progetti successivi a tale data. Infatti, i decreti attuativi della suddetta legge-quadro prevedono, per i campi ELF, un valore di attenzione di 10 \u00b5T e un obiettivo di qualit\u00e0 di 3 \u00b5T (nuovi elettrodotti); per i campi RF - RF/MW, un valore di attenzione di 6 V/m.\nTecniche di misurazione.\nEsistono sia limiti da misurare sul singolo impianto (rilevazioni a banda stretta) sia limiti puntuali che riguardano il campo totale generato da pi\u00f9 impianti (rilevazioni a banda larga):\nEnti di controllo.\nL'ente ARPA (\"Agenzia Regionale Protezione Ambiente\") coordina campagne di misura dell'elettromagnetismo a campione in diverse localit\u00e0 italiane o su richiesta delle autorit\u00e0 locali o della popolazione.\nLo stesso ente ARPA \u00e8 responsabile dell'autorizzazione riguardo l'installazione e la modifica degli impianti Radio-TV-Cellulari in coerenza con gli attuali standard di campo elettromagnetico previsto.\nSanzioni.\nNon sono previste sanzioni per gli impianti che superano i limiti di legge, ma che contribuiscono a generare una somma di campi magnetici superiori al limite consentito per un'area abitata. In ogni caso se sono superati i limiti totali o puntuali si applicano comunque procedure cosiddette di \"riduzione a conformit\u00e0\" almeno per gli impianti di telecomunicazioni.\nL'adeguamento degli impianti \u00e8 imposto da province e regioni, ed \u00e8 a carico del titolare dell'impianto.\nLa violazione delle normative relative alle emissioni elettromagnetiche non \u00e8 menzionata nel D. Lgs. 231/2001, e non comporta responsabilit\u00e0 amministrativa delle societ\u00e0 private o Enti. Fra le sanzioni previste nel Decreto e non applicabili in caso di violazione dei limiti di legge sulle emissioni elettromagnetiche: interdizione dall'attivit\u00e0, sospensione o revoca di concessioni o autorizzazioni o licenze funzionali alla commissione dell'illecito, sanzioni pecuniarie, confisca, divieto di contrattare con la pubblica amministrazione, esclusione da contributi pubblici.L'emissione di onde elettromagnetiche al di fuori dei limiti previsti dalla legislazione non \u00e8 infatti contemplato fra le fattispecie di reati ambientali introdotte nel D. Lgs. 231/2001, dal Decreto Legislativo n. 121/2011 (emesso in attuazione della Direttiva 2008/99/CE, in materia di tutela penale dell'ambiente).\nNel caso delle onde non ionizzanti, emesse ad esempio da antenne radio-televisive o da antenne di stazioni radio base di operatori telefonici, il valore di attenzione italiano, pari a 6 V/m, \u00e8 notevolmente pi\u00f9 basso rispetto ad altri paesi europei e alle raccomandazioni dell'Unione Europea.\nStati Uniti.\nIl \"Telecommunications Act\", approvato dal Congresso americano nel 1996, \u00e8 la legge quadro vigente negli Stati Uniti per le tecnologie wireless. La legge, proposta dal senatore John McCain, alla sezione 704 (II) (B) (iv) della legge precisa che: \u201cNessun governo statale o locale pu\u00f2 regolare il posizionamento, la costruzione e la modifica di servizi wireless privati sulla base degli effetti che le emissioni di radio frequenze possono avere sull'ambiente, nella misura in cui tali servizi sono conformi alle norme previste dalla Commissione in materia di emissioni\u201d.\nIn questo modo, cittadini e governi locali sono stati privati della possibilit\u00e0 di bloccare la collocazione di ripetitori.\nLa Federal Communications Commission (FCC), ha il compito di fissare le norme per la riduzione del livello di disturbo di energia elettrostatica emessa da strumenti elettrici.\nInefficienze del libero mercato nelle TLC.\nLa competizione fra operatori nel mercato delle telecomunicazioni ha portato in molti Paesi all'esistenza di molte reti concorrenti, e a una proliferazione del numero di antenne.\nTale modello risulta meno efficiente rispetto alla costruzione di pochi impianti e infrastrutture condivise dai vari operatori, in termini di costi dei servizi che ricadono sui consumatori, di impatto ambientale e paesaggistico, di possibili effetti sulla salute umana e infine di copertura della banda larga. A causa di questa \"concorrenza\" troviamo molte reti delle quali nemmeno una copre interamente il territorio italiano.\nSegnali provenienti da impianti di eguale potenza e frequenza e ravvicinati nel territorio rischiano di creare interferenze, oscurarsi a vicenda e portare all'uso di potenze trasmissive crescenti. Simile problema si \u00e8 incontrato negli anni ottanta in Italia con la diffusione senza regole di radio, TV locali e stazioni radio ricetrasmittenti operate pi\u00f9 o meno illegalmente da privati cittadini.\nLibert\u00e0 di antenna ed enti locali.\nLe normative in tema di emissioni elettromagnetiche sono a tutela della salute pubblica. La libert\u00e0 di iniziativa economica degli operatori \"libert\u00e0 di antenna\" deve sottostare a parametri specifici.\nLa Costituzione italiana e quelle di altri Paesi affidano la gestione del territorio alle amministrazioni locali. L'installazione di apparati di radiotelecomunicazioni \u00e8 parte di queste scelte di gestione.\nUn insieme di veti incrociati o il singolo divieto di un'amministrazione di attraversare il suo territorio rischia di bloccare la costruzione di importanti infrastrutture. \nA un modello che rispetta la responsabilit\u00e0 degli enti locali si contrappone un altro in cui il Governo avoca completamente le scelte di sviluppo. Ci\u00f2 \u00e8 accaduto per la rete UMTS e negli Stati Uniti d'America, dove le amministrazioni locali non possono opporsi all'installazione di antenne in luoghi di propriet\u00e0 del demanio, anche se vicini ai centri abitati. In Italia vale un principio analogo nella servit\u00f9 coattiva di elettrodotti (cfr. Referendum abrogativi in Italia del 2003).\nUn modello intermedio \u00e8 quello in cui i governi fissano comunque dei limiti validi a livello nazionale."}
{"id": "95797", "revid": "1318658", "url": "https://it.wikipedia.org/wiki?curid=95797", "title": "Carlos Ghosn", "text": "Biografia.\nNato in Brasile il 9 marzo 1954 da una famiglia di origine libanese maronita. Il nonno paterno, Bichara Ghosn, emigr\u00f2 in Brasile quando aveva solo 13 anni. Si stabil\u00ec nella regione di Sao Miguel do Guapor\u00e9, nella Rond\u00f4nia. Bichara Ghosn divent\u00f2 imprenditore commerciando in gomma, prodotti agricoli e trasporto aereo. Suo figlio, Jorge Ghosn, spos\u00f2 una donna nigeriana di origini libanesi e si stabil\u00ec a Porto Velho (Rond\u00f4nia, Brasile) dove Carlos nacque 1954. \nAll'et\u00e0 di 2 anni, nel 1956, Carlos Ghosn si ammal\u00f2 e sua madre si trasfer\u00ec con lui a Rio de Janeiro prima di partire per Beirut nel 1962, quando aveva 6 anni. In Libano, Carlos fu educato dai gesuiti al Collegio Notre-Dame de Jamhour, fino alla fine del liceo. All'et\u00e0 di 18 anni, arriv\u00f2 in Francia dove frequent\u00f2 dal 1972 al 1974 le classi scientifiche preparatorie di matematica superiore e matematica speciale presso la scuola Stanislas integrata allo Stanislas College, e poi annessa alla St. Louis High School. Si \u00e8 quindi laureato in Ingegneria alla \"\u00c9cole polytechnique\" di Parigi. \nAssunto alla Michelin nel 1978, \u00e8 stato presidente e amministratore delegato di Michelin in Nord America. Dopo aver lavorato dal 1996 in vari ruoli alla Renault in Francia, fino alla posizione di vicepresidente esecutivo, \u00e8 stato nominato amministratore delegato della Nissan Motor in Giappone nel 1999 dopo l'acquisto da parte della R\u00e9gie del 44% dell'azienda. \nGli ottimi risultati ottenuti alla guida della consociata giapponese gli hanno valso anche l'incarico di amministratore delegato dell'intero gruppo Renault, carica in cui si \u00e8 insediato il 1\u00ba maggio 2005 sostituendo Louis Schweitzer. Dopo aver mantenuto le due cariche per oltre 10 anni, il 1\u00ba aprile 2017 lascia il ruolo di amministratore delegato di Nissan per concentrarsi sull'Alleanza Renault-Nissan estesa da poco anche all'acquisto di una quota di minoranza di Mitsubishi.\nNel novembre 2018 \u00e8 stato annunciato il suo arresto a Tokyo per illeciti finanziari. Il 30 dicembre 2019 l'ex AD del gruppo Renault-Nissan, che era in libert\u00e0 vigilata a Tokyo, \u00e8 riuscito a lasciare il Giappone e raggiungere Beirut, affermando per mezzo dei suoi legali di essere \u201cscappato dall'ingiustizia e dalla persecuzione politica\".\nL\u20198 gennaio 2020 partecipa a un\u2019attesissima conferenza stampa in Libano. "}
{"id": "95800", "revid": "6923", "url": "https://it.wikipedia.org/wiki?curid=95800", "title": "Molalit\u00e0", "text": "La concentrazione molale (simbolo: b) \u00e8 un'unit\u00e0 di misura della concentrazione di una specie chimica in una soluzione. La molalit\u00e0 viene utilizzata meno rispetto alla molarit\u00e0, ma quest'ultima, essendo riferita al volume, assume un valore che cambia con la temperatura, cosa che non accade, invece, con la molalit\u00e0.\nPresentazione.\n\u00c8 definita come il rapporto tra il numero di moli di soluto B disciolte in una massa di solvente A espressa in kg; si pu\u00f2 quindi scrivere:\nLa molalit\u00e0 si esprime, quindi, in mol/kg (moli su chilogrammo).\nNel caso particolare dell'acqua, siccome l'acqua presenta una densit\u00e0 a temperatura ambiente di circa 1 kg/L, i valori di molarit\u00e0 e molalit\u00e0 sono vicini tra loro.\nFrequentemente, \u00e8 preferita alla molarit\u00e0, in lavori di chimica fisica, per la sua indipendenza dalla temperatura. Se infatti consideriamo un litro di liquido (ad esempio acqua) dove sia disciolta una mole di una certa sostanza (chiamata soluto), all'aumentare della temperatura il volume dell'acqua aumenta mentre la massa resta costante (a parit\u00e0 di moli di soluto), per cui la molalit\u00e0 sar\u00e0 rimasta uguale, mentre la molarit\u00e0 sar\u00e0 diminuita (infatti le stesse moli di soluto dopo il riscaldamento si troveranno in un volume maggiore di liquido).\nL'abbassamento crioscopico e l'innalzamento ebullioscopico di una soluzione dipendono dalla sua molalit\u00e0.\nEsempio.\nSe abbiamo 60 grammi di idrossido di sodio sciolti in 250 grammi di acqua.\nPer calcolare le moli del soluto NaOH si pu\u00f2 utilizzare la relazione seguente (\"n\" = moli, \"m\" = massa in grammi del campione, \"M\" = Massa molare):\nNel nostro esempio abbiamo, dunque, 60/40 = 1,5 moli di idrossido di sodio.\nPoich\u00e9 250 grammi equivalgono a 0,25 kg, abbiamo:"}
{"id": "95801", "revid": "1718925", "url": "https://it.wikipedia.org/wiki?curid=95801", "title": "Est modus in rebus", "text": "Est modus in rebus \u2014 traducibile in lingua italiana con \"esiste una misura nelle cose\" \u2014 \u00e8 una celebre locuzione latina tratta dall'opera \"Satire\" di Quinto Orazio Flacco, laddove recita: \nDetta frase viene spesso pronunciata per esprimere la necessit\u00e0 di una saggia moderazione e per richiamare al senso della misura. Sulla base di questo principio \u00e8 consigliabile per la persona avveduta guardarsi dagli eccessi, facendo attenzione a non incorrere nel troppo o nel troppo poco, oppure ad adottare il giusto modo richiesto dalla situazione. \nIl tema della temperanza \u00e8 stato affrontato con analoghe sentenze anche da altri autori antichi, come Tito Maccio Plauto che nella commedia \"Poenulus\" afferma: \"Modus omnibus in rebus... optimum est habitu\", traducibile in lingua italiana con \"In ogni cosa la sua misura, questa \u00e8 un'ottima abitudine\". \nLa locuzione \"est modus in rebus\" \u00e8 rimasta nel linguaggio comune, tanto da essere frequentemente utilizzata come titolo di articoli giornalistici e opere letterarie. Lo stesso concetto \u00e8 applicato anche nella locuzione \"In medio stat virtus\" (o anche \"in medio virtus stat\")."}
{"id": "95804", "revid": "271907", "url": "https://it.wikipedia.org/wiki?curid=95804", "title": "Partito Comunista dell'Unione Sovietica", "text": "Il Partito Comunista dell'Unione Sovietica, noto anche con l'acronimo PCUS (), \u00e8 stato un partito politico di orientamento marxista.\nNato come corrente bolscevica del Partito Operaio Socialdemocratico Russo nel 1903, si svilupp\u00f2 successivamente come partito autonomo e fu protagonista dei moti rivoluzionari che interessarono l'Impero russo nella prima parte del XX secolo fino a guidare con successo la Rivoluzione d'ottobre del 1917, a seguito della quale avvi\u00f2 la trasformazione della Russia in uno Stato socialista e diede vita all'Unione Sovietica (dicembre 1922).\nConsiderandosi avanguardia del proletariato nella fase transitoria di costruzione del socialismo prima e del comunismo poi, il partito rivest\u00ec il ruolo di guida del Paese, all'interno della base teorica costituita dall'ideologia marxista-leninista, vista come fondamento scientifico della trasformazione rivoluzionaria della societ\u00e0. Fu inoltre punto di riferimento del movimento socialista mondiale nell'ambito dell'Internazionale Comunista (1919-1943) e, dopo la vittoria nella seconda guerra mondiale, nel contesto della guerra fredda.\nIl ruolo centrale del partito nella politica dell'URSS venne esplicitato nella Costituzione sovietica del 1936 e in modo ancora pi\u00f9 netto in quella del 1977, che pose la descrizione della funzione dirigente del PCUS tra i principi fondamentali. Il partito perse il monopolio del potere politico nel 1990 durante il periodo della perestrojka, quando vennero tentate riforme finalizzate al rafforzamento dell'apparato istituzionale, e cess\u00f2 la propria attivit\u00e0 l'anno successivo nella fase di dissoluzione dell'Unione Sovietica.\nIl PCUS assunse la propria denominazione definitiva a partire dal 1952, mentre fino al 1918 si chiam\u00f2 Partito Operaio Socialdemocratico Russo (bolscevico), in sigla POSDR(b); dal 1918 al 1925 Partito Comunista Russo (bolscevico), o PCR(b); e dal 1925 al 1952 Partito Comunista di tutta l'Unione (bolscevico), o PCU(b).\nStoria.\nLa nascita del Partito bolscevico.\nIl termine bolscevico, ossia maggioritario, in contrapposizione a menscevico, minoritario, fa riferimento agli equilibri nel Partito Operaio Socialdemocratico Russo (POSDR) in occasione di alcune delle votazioni registrate nel 1903 al II Congresso, che vide la nascita all'interno del POSDR delle due correnti, guidate rispettivamente da Lenin e da Julij Martov. L'assemblea, svoltasi tra Bruxelles e Londra a causa della totale illegalit\u00e0 dei partiti politici nell'Impero russo dell'epoca, ratific\u00f2 invece in maniera unitaria il programma del partito: esso prevedeva una variante \"massima\", con la rivoluzione socialista e l'instaurazione della dittatura del proletariato, e una \"minima\", che aveva come obiettivo una rivoluzione borghese-democratica che liquidasse la monarchia con la costruzione di una repubblica e l'introduzione del suffragio universale e degli altri diritti democratici.\nLa divisione in due frazioni fu confermata nel 1904 dalla nascita della Commissione organizzativa menscevica e dell'Ufficio dei comitati di maggioranza di parte bolscevica. Con l'inizio della Rivoluzione russa del 1905 i bolscevichi tennero il III Congresso del POSDR e i menscevichi una Conferenza di partito, eleggendo organismi dirigenti distinti. Nella primavera del 1906 fu tentato un Congresso unitario, ma il periodo reazionario apertosi nel 1907, che indebol\u00ec l'intero movimento socialdemocratico, acu\u00ec nuovamente le tensioni interne. Si ebbero forti contrasti anche nelle stesse correnti, tanto che dai bolscevichi si scisse il gruppo di Bogdanov e tra i menscevichi si delinearono diverse tendenze, tra cui quella dei cosiddetti \"liquidatori\", che puntavano allo scioglimento del partito illegale per spostarsi a operare in organizzazioni legali.\nAlla definitiva strutturazione dei bolscevichi come partito autonomo si giunse nel gennaio del 1912 alla VI Conferenza del POSDR, tenutasi a Praga: organizzata dalla stessa ala sinistra, che vi presenzi\u00f2 in larga maggioranza, l'assemblea decret\u00f2 l'espulsione dei liquidatori ed elesse un Comitato centrale dominato dai bolscevichi, di cui facevano parte tra gli altri Lenin, Zinov'ev e Ord\u017eonikidze, e in cui poco dopo venne cooptato Stalin. Da questo momento le strutture delle due correnti operarono definitivamente come partiti diversi.\nCon il Comitato centrale di stanza all'estero, i bolscevichi si dotarono anche di un Ufficio russo, e tra il 1913 e il 1914 divennero \u00abil partito rivoluzionario chiave [...] , conquistando a s\u00e9 i quadri operai nelle citt\u00e0 e dirigendo uno sciopero generale a Pietrogrado\u00bb. Dopo lo scoppio della prima guerra mondiale, tuttavia, essi furono oggetto di una violenta repressione che ne min\u00f2 l'organizzazione e l'attivit\u00e0. Molti dirigenti furono deportati in Siberia e l'Ufficio russo non riusc\u00ec ad operare per 18 mesi, per poi venire ricostituito tra la primavera e l'estate del 1916 ad opera di \u0160ljapnikov. L'anno successivo, con la Rivoluzione di febbraio che depose lo zar, il partito pot\u00e9 emergere dall'illegalit\u00e0 e nel corso della Conferenza di aprile, a Pietrogrado, venne ufficializzata la nascita del \"Partito Operaio Socialdemocratico Russo (bolscevico)\".\nLenin e la conquista del potere.\nNel marzo 1917 la linea prevalente tra i bolscevichi era quella di Kamenev e Stalin, che cercavano la collaborazione con le altre forze rivoluzionarie. Tuttavia, a partire dall'approvazione delle Tesi di aprile redatte da Lenin, appena rientrato dall'estero, il partito si pose l'obiettivo di trasformare la rivoluzione borghese in atto in una rivoluzione socialista, negando ogni sostegno al governo provvisorio.\nLe parole d'ordine bolsceviche conquistarono da allora un sempre maggiore consenso presso le masse, nei sindacati, nei soviet. Dopo il breve arretramento dovuto al fallimento delle Giornate di luglio e alla seguente repressione poliziesca nei confronti dei bolscevichi, questi riuscirono a radicarsi nel soviet di Pietrogrado, di cui a settembre divenne presidente Trockij, in quello di Mosca e in molti soviet locali degli operai e dei soldati, oltre che presso i comitati militari del Fronte settentrionale e di quello occidentale e della Flotta del Baltico. Il 23 ottobre (10 ottobre del calendario giuliano) il Comitato centrale, su forte spinta di Lenin e Trockij, approv\u00f2 la linea dell'insurrezione armata, superando le reticenze di un'ala attendista, guidata da Kamenev e Zinov'ev e inizialmente maggioritaria.\nSi arriv\u00f2 cos\u00ec alla Rivoluzione d'ottobre del 7 novembre (25 ottobre del calendario giuliano). Il Partito bolscevico sal\u00ec al potere prendendo il controllo del territorio in alcuni casi in modo pacifico, come nella maggioranza delle citt\u00e0 della Russia europea, in altre dopo accesi scontri con gli oppositori durati alcuni giorni, come a Mosca, o mesi, come nelle zone periferiche o in quelle abitate da minoranze nazionali quali i Cosacchi del Don o del Kuban'.\nIn un contesto internazionale che di l\u00ec a poco sarebbe stato caratterizzato da numerose sollevazioni rivoluzionarie, i bolscevichi e la Russia divennero il punto di riferimento di una parte significativa delle forze di sinistra di tutto il mondo grazie al successo dell'Ottobre, alle pratiche sociali radicali e alle posizioni pacifiste: fin dai primissimi giorni dopo la proclamazione della Repubblica sovietica russa, infatti, venne emanato un proclama ai popoli belligeranti per una pace senza annessioni n\u00e9 indennit\u00e0 e vennero attuate riforme di tipo socialista, come l'abolizione della propriet\u00e0 privata delle terre e il loro trasferimento ai comitati agrari e ai soviet dei contadini e l'introduzione del controllo operaio sulle fabbriche. All'effettiva uscita della Russia dalla prima guerra mondiale si arriv\u00f2 nel marzo 1918 con la sottoscrizione della pace di Brest-Litovsk, le cui condizioni sfavorevoli causarono l'abbandono del governo da parte dei socialrivoluzionari di sinistra, che fino a quel momento avevano collaborato con i bolscevichi.\nPochi giorni dopo, il VII Congresso vot\u00f2 a maggioranza la proposta di Lenin di assumere il nome di \"Partito comunista russo (bolscevico)\", per evidenziare la propria distanza dalle forze riformiste e segnare il definitivo superamento della fase borghese della rivoluzione. Intanto le realt\u00e0 che si opponevano al potere sovietico acquisirono nuova forza anche grazie all'appoggio delle potenze straniere e si giunse alla guerra civile; fu allora varato il cosiddetto comunismo di guerra, un insieme di indirizzi sociali ed economici che, caratterizzati da spirito egualitario, nazionalizzazione radicale e misure eccezionali, come le requisizioni forzate del grano ai contadini, rafforzarono la centralizzazione del potere statale e il consolidarsi di questo nelle mani degli organi del partito.\nNel 1919, in una dura fase di isolamento del Paese, il PCR(b) fu promotore dell'Internazionale Comunista, con lo scopo di estendere la rivoluzione su scala mondiale e di difendere la Russia sovietica. Nello stesso anno il partito adott\u00f2 all'VIII Congresso il proprio secondo programma, finalizzato alla concretizzazione dello Stato socialista.\nNel 1921 i bolscevichi, ormai sopravanzata l'Armata Bianca pressoch\u00e9 dappertutto, si trovarono a fronteggiare una grave crisi economica e sociale: Lenin lanci\u00f2 allora la Nuova Politica Economica (NEP), che ripristinava elementi di capitalismo, in particolar modo nel settore agricolo, e approfond\u00ec la teorizzazione del concetto di capitalismo di Stato quale passaggio necessario a una societ\u00e0 ancora non abbastanza moderna per l'immediata instaurazione del socialismo. In questa fase il pericolo che il proletariato, provato dai grandi sforzi degli anni precedenti, soccombesse di fronte al ritorno delle forze capitaliste spinse alla messa al bando delle altre organizzazioni politiche, in primis menscevichi e anarchici, e al divieto di frazionismo nel partito, che limit\u00f2 quella che fino ad allora era stata una vita interna intensamente democratica.\nNel frattempo il lavoro guidato dal PCR(b) insieme alle forze rivoluzionarie delle Repubbliche socialiste limitrofe port\u00f2 alla nascita dell'Unione Sovietica, sancita ufficialmente il 30 dicembre 1922.\nLa guida di Stalin.\nCon la malattia e la morte di Lenin, avvenuta il 21 gennaio 1924, fu Stalin a prendere il controllo del partito e del Paese: appoggiato inizialmente da Zinov'ev e Kamenev, insieme ai quali costituiva una sorta di triumvirato, riusc\u00ec ad indebolire la cosiddetta opposizione di sinistra di Trockij, cosicch\u00e9 la linea propugnata da quest'ultimo, quella della \"rivoluzione permanente\", soccombette alla teoria del \"socialismo in un solo paese\", sostenuta da Stalin e, con accenti diversi, da Bucharin. Essa venne ratificata nel 1925 dal XIV Congresso, che sanc\u00ec tra l'altro la ridenominazione del partito in \"Partito comunista di tutta l'Unione (bolscevico)\" e fu teatro di prese di posizione contro Stalin da parte della cosiddetta \"nuova opposizione\", guidata da Zinov'ev e da Kamenev, ormai preoccupati dell'accresciuto potere del Segretario generale. Dopo la sconfitta congressuale l'opposizione trotskista e la nuova opposizione unificarono i propri sforzi contro il programma del socialismo in un solo paese, ma vennero definitivamente posti in minoranza nel 1927, in occasione del XV Congresso. I principali rivali di Stalin furono allora espulsi dal partito e in alcuni casi arrestati, mentre Trockij fu dapprima esiliato in Kazakistan e successivamente allontanato dall'URSS.\nLiquidata l'opposizione di sinistra, acquis\u00ec forza la \"deviazione di destra\" di Bucharin, che puntava ad un programma di sviluppo dell'industria leggera e dell'agricoltura anzich\u00e9 concentrare gli sforzi sull'industria pesante. Anche questa tendenza fu tuttavia sconfitta, e Stalin alla fine degli anni venti lanci\u00f2 il Primo piano quinquennale: anche a fronte di importanti sacrifici imposti alle campagne con il processo di collettivizzazione, ci\u00f2 diede l'avvio alla realizzazione di un imponente sistema industriale che accompagn\u00f2 la trasformazione del Paese in una superpotenza con un elevato livello di urbanizzazione, mobilit\u00e0 e istruzione.\nFurono registrati \u00absuccessi di grande portata\u00bb, ma il percorso burocratico e repressivo nella gestione dello Stato avviato da Stalin indebol\u00ec il \u00ablegame democratico con i lavoratori\u00bb. Le limitazioni al dibattito interno al partito che erano state introdotte in circostanze straordinarie nel 1921 furono accentuate, e il contrasto a ogni tipo di opposizione o differenza di opinioni ridusse la ricca dialettica del marxismo, del pensiero leniniano e delle correnti socialiste a poche verit\u00e0 assiomatiche. La concentrazione del potere nelle mani di Stalin e la definitiva sostituzione della leadership collettiva teorizzata da Lenin con una solida leadership personale raggiunse i massimi livelli a partire dal 1934. Gli anni immediatamente successivi furono caratterizzati dalle cosiddette Grandi purghe, durante le quali furono arrestati centinaia di migliaia di membri del partito, molti dei quali furono condannati a morte. Una serie di processi pubblici si concluse con l'esecuzione dei principali oppositori di Stalin, tra cui nel 1936 Zinov'ev e Kamenev, nel 1937 Pjatakov, nel 1938 Bucharin e Rykov. Di un'analoga iniziativa, nota come affare Tucha\u010devskij, rimasero vittime anche i vertici dell'Armata Rossa.\nIl successivo scoppio della seconda guerra mondiale costrinse il partito ad un intenso lavoro dapprima di preparazione all'impegno bellico e poi, dopo l'invasione tedesca dell'URSS nel 1941, di organizzazione e coordinamento di tutte le componenti, da quelle produttive a quelle militari, che garantirono la vittoria finale sul nazismo. Al termine della guerra aument\u00f2 considerevolmente l'influenza dell'URSS nello scenario mondiale, in cui si consolidarono i blocchi contrapposti nella guerra fredda. Si accrebbero inoltre l'autorit\u00e0 di Stalin e il prestigio del partito, che per il tramite del neoistituito Cominform fungeva da guida e controllo delle omologhe organizzazioni giunte al potere nell'Europa orientale.\nIn questa fase il sistema repressivo si manifest\u00f2 in forma meno violenta rispetto alla fine degli anni trenta, tuttavia ci fu spazio per il processo e la condanna a morte, nel 1950, degli esponenti del cosiddetto gruppo dei \"leningradesi\", tra cui l'economista Nikolaj Voznesenskij. Con Stalin ormai malato, crebbe il potere di Georgij Malenkov, cui fu affidata la relazione principale al XIX Congresso del 1952, in occasione del quale il Partito bolscevico sub\u00ec una significativa riorganizzazione ed ottenne la definitiva denominazione di \"Partito Comunista dell'Unione Sovietica\".\nLa destalinizzazione.\nStalin mor\u00ec il 5 marzo 1953: si apr\u00ec allora un periodo di guida collettiva che, dopo il processo e la condanna alla pena capitale di Lavrentij Berija, si svilupp\u00f2 in un dualismo tra Nikita Chru\u0161\u010d\u00ebv, che divenne Primo segretario del PCUS, e Malenkov, Capo del Governo. Nel 1955 il contrasto si risolse a favore di Chru\u0161\u010d\u00ebv, che rilanci\u00f2 la gi\u00e0 avviata politica del disgelo, finalizzata a superare il sistema repressivo dei decenni precedenti. Momento di svolta fu il XX Congresso del PCUS, svoltosi dal 14 al 25 febbraio 1956. Nell'occasione Chru\u0161\u010d\u00ebv, attraverso il proprio rapporto segreto, denunci\u00f2 il culto della personalit\u00e0 di Stalin e avvi\u00f2 il processo detto della \"destalinizzazione\", puntando al ripristino del principio della leadership collettiva nel partito e negli organismi statali. L'opinione pubblica sovietica perse la propria monoliticit\u00e0 politica e si divise tra stalinisti e antistalinisti, il che apr\u00ec la strada allo sviluppo di un \u00abpluralismo semilegale\u00bb nella societ\u00e0 e nel partito.\nNello stesso 1956 venne soppresso il Cominform come segnale di apertura verso la Jugoslavia di Tito, giacch\u00e9 proprio l'organizzazione internazionale era stata il principale strumento di una feroce campagna condotta da Stalin contro tale Paese, mentre a novembre venne bloccata dalle truppe sovietiche la Rivoluzione ungherese. L'anno successivo Chru\u0161\u010d\u00ebv riusc\u00ec a consolidare significativamente il proprio potere respingendo un'iniziativa volta al suo rovesciamento guidata da Malenkov e dagli ex fedelissimi di Stalin Vja\u010deslav Molotov e Lazar' Kaganovi\u010d.\nAlla fine degli anni cinquanta l'economia sovietica fece registrare un rapido sviluppo e il XXII Congresso del PCUS, nel 1961, in un periodo di espansione del socialismo su scala planetaria, ne consider\u00f2 completata la costruzione nel Paese, prevista dal secondo programma del 1919. L'assemblea var\u00f2 pertanto il terzo programma, che consisteva nella costruzione della societ\u00e0 comunista. In breve per\u00f2 la situazione economica inizi\u00f2 a peggiorare e si verificarono problemi anche a livello internazionale, esplicitati nella crisi dei missili di Cuba e soprattutto nelle sempre maggiori tensioni con il Partito Comunista Cinese nell'ambito della crisi sino-sovietica. Le scelte del Segretario, spesso assunte in completa autonomia, suscitarono un crescente malcontento. Nel 1964 si giunse pertanto alla rimozione di Chru\u0161\u010d\u00ebv, al termine di un'operazione gestita dal Presidente del Presidium Leonid Bre\u017enev e dai capi del Comitato per il controllo partitico-statale Aleksandr \u0160elepin e del KGB Vladimir Semi\u010dastnyj.\nIl socialismo sviluppato.\nLa nuova dirigenza collettiva, incentrata sulle figure di Kosygin, Suslov e Bre\u017enev, eletto Primo segretario, punt\u00f2 a una politica di maggiore prudenza: si scelse di non acuire le tensioni intorno alla figura di Stalin, cosicch\u00e9 si inizi\u00f2 a parlare il meno possibile sia del leader georgiano sia di Chru\u0161\u010d\u00ebv. Il rovesciamento di quest'ultimo mise pertanto fine al periodo marcatamente antistalinista della leadership sovietica, ma allo stesso tempo non vennero raccolte le proposte di coloro che all'interno del partito puntavano alla completa riabilitazione di Stalin e alla cancellazione degli effetti del disgelo.\nSul piano economico, a partire dal 1965, sotto la direzione di Kosygin, furono varate riforme che privilegiavano l'industria leggera, introducevano metodi economici di gestione e ampliavano i poteri discrezionali dei dirigenti industriali; tali misure furono ridimensionate negli anni successivi, con il concentrarsi del potere nelle mani di Bre\u017enev. Il nuovo corso pot\u00e9 vantare inizialmente buoni successi, ma soprattutto a partire dal 1974, mentre peggioravano le condizioni di salute del leader, l'economia cominci\u00f2 a manifestare problemi, anche se la popolarit\u00e0 del Segretario generale si mantenne elevata e la stabilit\u00e0 permise alla qualit\u00e0 della vita dei cittadini sovietici di raggiungere livelli superiori al passato.\nIn politica estera, l'era Bre\u017enev fu segnata dalla distensione con gli Stati Uniti, nell'ambito della quale venne tra l'altro sottoscritto il trattato di non proliferazione nucleare. Allo stesso tempo la nuova dirigenza punt\u00f2 molto al rafforzamento dei rapporti con i Paesi del blocco orientale, che si tradusse anche in un pi\u00f9 stringente controllo su di essi da parte sovietica, in ossequio alla cosiddetta dottrina Bre\u017enev, che venne annunciata dopo l'intervento militare in Cecoslovacchia e che si proponeva il ritorno ad una visione unitaria nel campo socialista. Tuttavia, si manifestarono in questo periodo significative divergenze con i Partiti comunisti italiano, francese, spagnolo e svedese, che iniziavano a teorizzare un modello di sviluppo alternativo a quello sovietico che avrebbe preso il nome di Eurocomunismo, mentre la situazione di crisi con il Partito Comunista Cinese non fece segnare miglioramenti. Il contesto internazionale venne inoltre complicato dalla guerra in Afghanistan, scoppiata nel 1979.\nNel frattempo, nel 1977 venne approvata la nuova Costituzione dell'URSS, che consolidava il ruolo centrale del partito nel sistema politico. Si era nella fase, teorizzata nel periodo bre\u017eneviano, del \"socialismo sviluppato\", tappa intermedia verso il comunismo. In essa il PCUS affrontava nuovi compiti legati non pi\u00f9 alla mobilitazione rivoluzionaria verso il cambiamento della societ\u00e0, ma al mantenimento dell'equilibrio e alla risoluzione dei conflitti fra i differenti gruppi sociali e fra gli interessi locali e quelli dei vari enti.\nTale rifiuto dell'accelerazione verso la definitiva costruzione del comunismo cui aveva puntato Chru\u0161\u010d\u00ebv fu alla base dell'azione anche degli immediati successori di Bre\u017enev, Jurij Andropov (1982-1984) e Konstantin \u010cernenko (1984-1985), entrambi morti in carica dopo brevi periodi di governo che non riuscirono a risolvere le crescenti problematiche politiche ed economiche.\nGorba\u010d\u00ebv e la fine dell'Unione Sovietica.\nNel 1985 divenne Segretario generale del PCUS Michail Gorba\u010d\u00ebv, che avvi\u00f2 profonde riforme, riassunte nella parola d'ordine di \"perestrojka\" (ricostruzione) e finalizzate all'instaurazione di un cosiddetto \"Stato di diritto socialista\" che rinnovasse il Paese senza rinnegarne i valori fondamentali. Gli interventi messi in atto soprattutto a partire dal 1988 avrebbero tuttavia in pochi anni condotto al crollo del sistema.\nIn questa fase il ruolo del partito sub\u00ec un drastico ridimensionamento: la XIX Conferenza di tutta l'Unione, tenutasi in un clima di aperto scontro tra i sostenitori e i detrattori della politica di Gorba\u010d\u00ebv, vide prevalere coloro che ritenevano indispensabile, per l'attuazione delle riforme economiche, la riorganizzazione del sistema politico e la separazione degli organi del PCUS da quelli statali, con trasferimento di maggior potere a questi ultimi. Nel 1989 si tennero le prime elezioni aperte a candidati esterni, mentre nel marzo 1990, modificando la Costituzione, fu sancita la fine del monopolio del partito sul potere politico.\nLa liberalizzazione del sistema politico innesc\u00f2 per\u00f2 nella societ\u00e0 sovietica dinamiche che fecero perdere a Gorba\u010d\u00ebv il controllo del corso degli eventi; si consolid\u00f2 al contempo un movimento radicale, nel quale spiccava la figura di Boris El'cin, che puntava alla transizione verso l'economia di mercato e un sistema democratico di tipo occidentale. Il 24 agosto 1991, dopo il fallito colpo di Stato da parte dell'opposizione conservatrice, contraria alle riforme, Gorba\u010d\u00ebv si dimise dal partito. Il giorno prima El'cin, in qualit\u00e0 di Presidente della RSFS Russa, aveva per decreto messo fuori legge il PCUS nel territorio della Repubblica. L'attivit\u00e0 del partito fu poi sospesa in tutta l'Unione il 29 agosto dal Soviet Supremo dell'URSS. Nel novembre 1992, dopo la dissoluzione dell'Unione Sovietica, sul decreto di El'cin e su aspetti ad esso connessi si pronunci\u00f2 la Corte costituzionale, stabilendo che l'interruzione dell'attivit\u00e0 del partito era conforme alla Costituzione, mentre tali non erano il bando delle sue articolazioni territoriali e la confisca dei suoi beni. La Corte rinunci\u00f2 invece a sentenziare sull'eventuale costituzionalit\u00e0 del PCUS, essendo il partito ormai di fatto dissolto dalla fine del 1991.\nTra i numerosi nuovi partiti comunisti sorti in questo periodo, ha assunto una posizione egemonica il Partito Comunista della Federazione Russa (PCFR), fondato nel 1993, che si proclama erede ideale del PCUS e del Partito Comunista della RSFSR poich\u00e9 formato su iniziativa dei loro organismi territoriali. Il PCFR, unitamente ad altri Partiti comunisti operanti nei Paesi dell'ex Unione Sovietica, fa parte dall'aprile 1994 dell'Unione dei Partiti Comunisti \u2013 Partito Comunista dell'Unione Sovietica.\nIdeologia.\nIl Partito bolscevico ebbe i propri fondamenti teorici e organizzativi nel leninismo. Il termine, utilizzato inizialmente in chiave negativa dai detrattori, indica l'insieme delle elaborazioni condotte da Lenin, centrate sull'adesione al programma del marxismo rivoluzionario e sulla sua applicazione concreta alle lotte della classe operaia. Una parte significativa del contributo di Lenin interess\u00f2 l'organizzazione del partito, che egli intendeva come una forza di avanguardia, centralizzata ma ramificata in una vasta rete di cellule locali, costituita da militanti dediti ad un programma rigorosamente rivoluzionario; essi dovevano appartenere in prevalenza alla classe operaia e con essa interagire, senza tuttavia che il partito la inglobasse nel suo complesso.\nCon il tempo nella realt\u00e0 sovietica l'interpretazione del marxismo cominci\u00f2 ad assumere caratteri sempre pi\u00f9 conservatori, anche alla luce della mancata concretizzazione della rivoluzione mondiale auspicata dai bolscevichi, del ripiegamento verso la teoria del socialismo in un solo paese e dell'affermarsi dello stalinismo. Dagli anni trenta l'orientamento ideologico del partito si consolid\u00f2 in una ben riconosciuta ortodossia con il nome di marxismo-leninismo: l'espressione comparve nel 1938 nel \"Corso breve\" di storia del Partito bolscevico, redatto dall'apposita commissione del Comitato centrale del PCU(b), che diede a tale pensiero e alla stessa storia del partito la forma di un dogma. In quell'anno vennero istituite le prime Universit\u00e0 di marxismo-leninismo come una delle istituzioni del livello superiore della formazione partitica.\nDescritto come il frutto del pensiero sviluppato da Marx e Engels e della successiva opera di adattamento alle condizioni concrete di una nuova epoca storica portato avanti da Lenin, il marxismo-leninismo costituisce un sistema integrato di filosofia, economia politica e dottrina politica finalizzato a indirizzare e risolvere il problema della trasformazione della societ\u00e0. Secondo tale visione, le prime due componenti forniscono la base teorica dell'azione politica, che da esse deriva il suo carattere scientifico e che le completa, facendo seguire alla teoria l'applicazione pratica.\nLa filosofia marxista-leninista si fonda sul materialismo dialettico, che considera il mondo come una totalit\u00e0 in divenire mossa da contraddizioni interne reali, e sul materialismo storico, che interpreta la storia come un susseguirsi di forme socio-economiche che conduce necessariamente al comunismo. L'economia politica del marxismo-leninismo giunge a sua volta alla necessit\u00e0 storica del passaggio dal capitalismo al socialismo e poi al comunismo partendo dalla teoria del valore-lavoro e dall'appropriazione del plus-valore da parte del capitale, che riduce il proletariato allo stremo spingendolo alla rivoluzione. Alla luce di tali basi filosofiche e economiche, la dottrina politica diventa la guida che determina i percorsi e le forme della lotta di classe, della rivoluzione socialista, della costruzione del socialismo e del comunismo attraverso la dittatura del proletariato. Questa componente, che dagli anni sessanta venne detta \"comunismo scientifico\", viene considerata una scienza autonoma che fornisce il metodo alle scienze particolari e alla ricerca empirica.\nL'ideologia marxista-leninista, considerata coincidente con il punto di vista della classe operaia, contribu\u00ec a legittimare il ruolo di leadership nel paese e nella societ\u00e0 del partito, che si riteneva erede, custode e creativo continuatore dell'elaborazione di Marx, Engels e Lenin. In quest'ottica i dirigenti del partito e dell'URSS riuscirono fino agli anni ottanta a conservare un equilibrio tra i principi ideologici basilari e le innovazioni di volta in volta proposte, presentate come applicazione al presente delle teorie fondanti. Le revisioni teoriche staliniane, incentrate in particolare sull'idea del socialismo in un solo paese, furono seguite da quelle di Chru\u0161\u010d\u00ebv, fondate sui concetti di coesistenza, competizione e transizione pacifiche e sulle idee dello Stato e del partito \"di tutto il popolo\", che contrastavano con le teorie della guerra, della rivoluzione e della politica di classe e che portarono il Partito Comunista Cinese ad accusare il PCUS di revisionismo.\nAnche la politica della convergenza tra il sistema socialista e quello capitalista condotta durante il periodo bre\u017eneviano costitu\u00ec una deviazione dai principi marxisti, ma fu con la perestrojka e la glasnost' che l'orientamento ideologico del PCUS sub\u00ec un radicale e definitivo mutamento: a partire dal 1987, quando le riforme economiche diedero vita a strutture tipicamente capitaliste e Gorba\u010d\u00ebv annunci\u00f2 la rinuncia del partito al monopolio ideologico, inizi\u00f2 un percorso che avrebbe portato all'affermazione del pluralismo in ambito prima culturale e poi politico, all'affermazione del primato dei valori universali dell'umanit\u00e0 su quelli di classe, alla rinuncia alla prospettiva comunista, alla critica delle pratiche di costruzione del socialismo secondo lo schema marxista-leninista, alla trasformazione del PCUS in senso socialdemocratico. All'interno del partito, prossimo al collasso, si formarono frazioni e gruppi, in alcuni dei quali venivano messi in discussione o apertamente condannati i fondamenti stessi del marxismo e del socialismo.\nOrganizzazione.\nStatuto.\nLa legge fondamentale alla base della vita del partito era lo Statuto () del PCUS. Nella sua prima versione esso fu adottato dal II Congresso del POSDR nel 1903, e proprio divergenze in merito a questo tema furono alla base della scissione fra bolscevichi e menscevichi. Un aperto scontro si ebbe sull'articolo 1 relativo all'adesione al partito: la formulazione proposta da Lenin richiedeva ai membri la partecipazione attiva ad una delle organizzazioni del partito, mentre una versione alternativa, voluta da Julij Martov, accettava la presenza nel partito di tutti coloro che collaborassero con una delle sue organizzazioni, anche senza farne parte direttamente. Tale differenza, apparentemente marginale, evidenziava la volont\u00e0 di Martov di fare del POSDR un'organizzazione ampia e di massa, mentre Lenin sosteneva la necessit\u00e0 di un partito d'avanguardia, snello e composto di rivoluzionari di professione. Lo Statuto approvato rifletteva l'idea di Lenin, con l'esclusione dell'articolo 1, che l'assemblea vot\u00f2 nella formulazione di Martov e che fu portato sulla posizione di Lenin al III Congresso del POSDR del 1905. Il IV Congresso, nel 1906, aggiunse allo Statuto il concetto di centralismo democratico, che garantiva l'unitariet\u00e0 della linea politica. Su tale principio si sarebbe fondata l'attivit\u00e0 del partito, e dopo il 1917 anche dello Stato, per i successivi decenni.\nUno Statuto molto ampliato, che doveva regolare il partito ormai salito al potere, fu adottato nel 1919 dall'VIII Conferenza del PCR(b), che ratific\u00f2 il documento preparato dal Comitato centrale su mandato dell'VIII Congresso. In esso, tra l'altro, fu introdotto il concetto della \"cellula\" come base del partito, fu prevista una fase di candidatura, finalizzata all'apprendimento di programma e tattica, prima dell'adesione dei nuovi membri, e furono regolate le frazioni del partito nelle istituzioni sovietiche e nelle organizzazioni esterne. Tra gli interventi apportati successivamente, di particolare importanza \u00e8 il divieto di costituzione di frazioni nel partito, stabilito nel 1921 dal X Congresso, che allo stesso tempo ribad\u00ec nello Statuto il principio dell'assunzione delle decisioni tramite il pi\u00f9 ampio dibattito interno e quello della libert\u00e0 di critica.\nNella nuova redazione del XVII Congresso (1934) venne ufficializzato il ruolo del partito come \u00abnucleo avanzato e organizzato del proletariato dell'Unione Sovietica e forma suprema della sua organizzazione di classe\u00bb. Le modifiche portate allo Statuto al XIX Congresso del 1952 furono invece soprattutto centrate sulla riorganizzazione degli organismi dirigenti, con la trasformazione del Politburo in Presidium del Comitato centrale e l'abolizione dell'Orgburo. Nel 1961, al XXII Congresso, il PCUS fu ridefinito \u00abpartito di tutto il popolo sovietico\u00bb e fu rafforzato nello Statuto il carattere collettivo della gestione, mentre il XXIII Congresso, nel 1966, ripristin\u00f2 il Politburo del Comitato centrale ed inser\u00ec per la prima volta nel testo dello Statuto la figura del Segretario generale.\nDopo ulteriori modifiche di rilievo marginale, il XXVIII Congresso approv\u00f2 uno Statuto profondamente cambiato, in cui furono eliminati i riferimenti al ruolo dirigente del partito nella societ\u00e0, mentre l'obiettivo della vittoria del comunismo venne sostituito con la costruzione di un socialismo \"umano e democratico\". Il nuovo Statuto, inoltre, federalizz\u00f2 il partito, conferendo alle sue sezioni repubblicane il potere di elaborare propri documenti programmatici e normativi, e modific\u00f2 i criteri di elezione del Segretario generale, non pi\u00f9 ad opera del Comitato centrale ma del Congresso stesso.\nStruttura.\nIl partito era organizzato secondo il principio del centralismo democratico, per cui l'autorit\u00e0 si formava dalle cellule di base e, attraverso gli organismi intermedi, raggiungeva quelli centrali, per poi ridiscendere come disciplina attraverso gli stessi rami.\nIl vertice di tale sistema, sebbene la sua funzione sia presto divenuta di carattere pi\u00f9 formale che sostanziale, era il Congresso del PCUS. Negli intervalli tra i Congressi (che si tenevano con cadenza annuale nella prima fase postrivoluzionaria per diventare sempre pi\u00f9 rari durante l'epoca staliniana e stabilizzarsi poi a una periodicit\u00e0 quinquennale) la suprema autorit\u00e0 del partito diventava il Comitato centrale, eletto dal Congresso. Entro il 1919 furono definite le strutture dirigenziali ristrette che il Comitato centrale eleggeva al proprio interno, il Politburo (tra il 1952 e il 1966 trasformato in Presidium del Comitato centrale), l'Orgburo (soppresso nel 1952) e la Segreteria. Nel 1922 venne istituita la carica di Segretario generale del Comitato centrale, che negli anni successivi Stalin rese una posizione di grande potere, in particolare sfruttando il controllo della Segreteria sulle nomine nei ruoli chiave del partito e degli organismi statali. Il Comitato centrale era organizzato in numerosi dipartimenti distinti per ambiti di applicazione, che supervisionavano l'operato degli organismi dello Stato e degli altri settori della societ\u00e0 sovietica, e che operavano di fatto come una sorta di \"Stato nello Stato\".\nA partire dalla IX Conferenza (1920) venne istituita anche la Commissione centrale di controllo, che nel 1934 fu ristrutturata in Commissione del controllo di partito e posta alle dipendenze della Segreteria del Comitato centrale. Dopo varie riorganizzazioni, essa sarebbe tornata ad assumere la denominazione originale tra il 1990 e il 1991.\nIn seguito alla nascita dell'URSS (1922) il partito si struttur\u00f2 in sezioni per ciascuna delle Repubbliche dell'Unione tranne la RSFS Russa, che era rappresentata direttamente dagli organismi centrali del PCUS. In ogni Repubblica si tenevano Congressi che eleggevano il Comitato centrale della sezione repubblicana del partito, che a sua volta eleggeva un Politburo e un Primo segretario. I delegati ai Congressi repubblicani erano eletti dai Comitati regionali (obkom) del partito di ciascuna oblast' o da quelli territoriali (krajkom) dei kraj, che a loro volta erano eletti dalla Conferenza regionale o territoriale. Le Conferenze regionali e territoriali e i Congressi repubblicani eleggevano inoltre i delegati al Congresso a livello di Unione, secondo modalit\u00e0 stabilite dal Comitato centrale. I delegati delle Conferenze regionali e territoriali provenivano dai Comitati di distretto (rajkom) dei singoli rajon, dai Comitati cittadini (gorkom) o dai Comitati di circondario (okru\u017ekom) degli okrug. I vari Comitati di partito, organizzati in reparti distinti per ambito di specializzazione, eleggevano al proprio interno un Ufficio politico e un Primo segretario, mentre gli obkom erano dotati anche di una Segreteria.\nAl livello basilare del partito vi erano le cellule, dal 1934 indicate come Organizzazioni partitiche primarie (OPP), che erano sezioni organizzate composte da un minimo di tre membri e dislocate nelle fabbriche, nei sovchoz, nei kolchoz, nei reparti dell'esercito, nelle istituzioni scolastiche e negli altri enti e uffici. Nelle aziende pi\u00f9 grandi le Organizzazioni primarie potevano contare anche centinaia di militanti, ed in questo caso erano divise in uffici distinti per unit\u00e0 produttiva. Ogni OPP era guidata da un Comitato esecutivo (partkom) e da un Segretario. I partkom eleggevano i delegati alle Conferenze di distretto, citt\u00e0 o circondario che a loro volta eleggevano i rispettivi Comitati di partito. Nel 1986 il partito era organizzato in circa OPP, rajkom, 900 gorkom e 150 obkom e contava circa di iscritti, il 45% dei quali appartenenti alla classe operaia, per il 59% di etnia russa.\nI quadri dirigenti del partito e degli organismi statali si formavano tramite il sistema delle Scuole di partito, organizzato a livello superiore, repubblicano e interregionale. I corsi degli istituti superiori erano riservati a membri del PCUS da almeno tre anni con esperienza di lavoro nel partito, negli organismi statali o nelle testate giornalistiche o a coloro che avessero dimostrato capacit\u00e0 organizzative negli organi elettivi; la durata era di due anni per chi era gi\u00e0 in possesso del diploma di laurea e di quattro anni per chi aveva conseguito il diploma di istruzione media superiore. Tra le discipline insegnate vi erano storia del PCUS, filosofia marxista-leninista, economia politica, comunismo scientifico, edificazione del partito, diritto dello Stato sovietico, storia del movimento comunista internazionale e di quello di liberazione nazionale, giornalismo, russo, lingue straniere. La direzione delle scuole superiori era svolta dalla Scuola superiore di partito presso il Comitato centrale, erede dell'Universit\u00e0 comunista Sverdlov istituita negli anni immediatamente successivi alla rivoluzione. Nel 1946 presso il Comitato centrale fu organizzata anche l'Accademia di scienze sociali.\nAdesione.\nL'iscrizione al partito era preceduta a partire dal 1919 da un periodo di candidatura. La procedura di ammissione, sia al ruolo di candidato che a quello di membro effettivo, prevedeva che ogni richiedente fosse presentato all'Organizzazione primaria di riferimento da un determinato numero di membri, appartenenti al partito da un periodo di tempo minimo. La durata della candidatura, il quantitativo di presentatori necessari e la durata della militanza minima nel partito di questi ultimi sono variati nel corso della storia, e dal 1922 al 1939 dipendevano dalla categoria professionale di appartenenza del richiedente. Secondo lo Statuto approvato dall'XI Congresso, vi erano condizioni pi\u00f9 agevoli per tutti gli operai e per i contadini membri dell'Armata Rossa, poi per gli altri contadini e per gli artigiani che non sfruttassero il lavoro altrui, e infine per gli altri lavoratori, mentre quello del 1934 collocava nella prima categoria gli operai industriali con esperienza di oltre cinque anni, nella seconda gli altri operai dell'industria, gli operai agricoli, gli operai e i kolchoziani dell'Armata Rossa e i lavoratori tecnico-ingegneristici, nella terza i kolchoziani, i membri delle unioni artigiane e gli insegnanti della scuola primaria, nella quarta gli altri.\nNel 1939 le differenze fra i lavoratori furono eliminate in considerazione della valutazione delle modifiche intervenute nella struttura di classe della societ\u00e0 e furono uniformati sia il periodo di candidatura, della durata di un anno (ridotta a tre mesi per i soldati dell'Armata Rossa durante la seconda guerra mondiale), sia l'iter di ammissione. Esso prevedeva che ogni candidato fosse presentato all'Organizzazione primaria da tre membri del partito da almeno tre anni (dal 1966 cinque anni) che avessero lavorato con il candidato per almeno un anno. Sulla candidatura deliberava poi l'assemblea generale dell'OPP (dal 1966 con maggioranza dei due terzi), la cui decisione doveva essere ratificata dal Comitato di livello superiore (rajkom o gorkom); passaggi analoghi erano previsti per le procedure di esclusione dal partito.\nAi membri era richiesto, tra l'altro, di fungere da esempio nell'atteggiamento verso il lavoro, di partecipare attivamente alla vita politica del Paese, di osservare la morale comunista, di rispecchiare nella propria vita quotidiana le decisioni del partito e di spiegarne la politica alle masse, di padroneggiare la teoria marxista-leninista, di lottare contro le manifestazioni dell'ideologia borghese, dei pregiudizi religiosi e della psicologia individualistica, di diffondere i principi dell'internazionalismo socialista e il patriottismo sovietico.\nSostanziali modifiche al titolo inerente all'adesione al partito furono introdotte nello Statuto dal XXVIII Congresso (1990), che tra l'altro soppresse sia il periodo di candidatura che l'obbligatoriet\u00e0 della presentazione da parte di membri effettivi.\nOrganizzazioni giovanili.\nLa giovent\u00f9 sovietica era organizzata nell'Unione comunista leninista della giovent\u00f9 pansovietica (Komsomol o VLKSM), una struttura che, secondo il proprio statuto, rappresentava \"supporto attivo e riserva del partito\". Tra i suoi compiti vi era la collaborazione con il partito nell'educare i giovani secondo lo spirito del comunismo, nel coinvolgerli nella costruzione della societ\u00e0 nuova, nel formare una generazione completamente sviluppata, capace di vivere nella fase del comunismo.\nLe prime organizzazioni giovanili, indipendenti ma strettamente connesse al partito, erano nate gi\u00e0 prima della Rivoluzione d'ottobre, in particolare dopo le decisioni assunte in questo senso dal VI Congresso del POSDR(b) dell'estate 1917. Tali organizzazioni si riunirono nel 1918 nell'Unione comunista della giovent\u00f9 russa, che nel 1924 fu intitolata a Lenin e nel 1926 assunse la denominazione definitiva, estesa a tutta l'Unione Sovietica.\nLa struttura del Komsomol, impostata secondo il principio del centralismo democratico, rifletteva quella del partito: organo superiore era il Congresso di tutta l'Unione, e tra le sessioni del Congresso operava il Comitato Centrale del VLKSM, che a sua volta eleggeva Segreteria e Ufficio politico. Le organizzazioni primarie del Komsomol si costituivano nelle aziende, nei kolchoz, nei sovchoz, negli istituti scolastici, nei reparti dell'Armata Rossa e della Marina. Potevano aderire all'Unione i giovani e le giovani di et\u00e0 compresa fra i 14 e i 28 anni, e tale adesione era un passaggio obbligatorio per l'iscrizione al PCUS da parte dei richiedenti di et\u00e0 inferiore ai 20 anni, nel 1971 innalzata a 23. Per i bambini di et\u00e0 compresa fra i 9 e i 14 anni operava invece l'Organizzazione dei pionieri di tutta l'Unione, la cui attivit\u00e0 era curata dallo stesso Komsomol, mentre tra i 7 e i 9 anni si era Figli dell'Ottobre ().\nIl VLKSM si sciolse in occasione del proprio XXII Congresso straordinario, nel settembre 1991. Nel corso della sua storia vi militarono oltre 200 milioni di persone.\nStampa.\nLa stampa rivest\u00ec un ruolo primario fin dagli albori del movimento bolscevico. Ripetutamente Lenin aveva sottolineato l'importanza di tale mezzo per il movimento operaio in un contesto come quello della Russia zarista, in cui mancavano tutte le possibilit\u00e0 organizzative presenti nei Paesi dell'Europa occidentale, quali attivit\u00e0 parlamentare, agitazione elettorale, assemblee popolari, partecipazione a organismi pubblici locali rurali e urbani, associazioni sindacali e corporative. In coerenza con queste considerazioni venne fondato nel 1900 il giornale clandestino \"Iskra\" (lett. \"La Scintilla\"), nel cui ambito vennero sostenute le idee, compendiate da Lenin nel saggio \"Che fare?\", che avrebbero portato nel 1903 alla nascita della corrente bolscevica del POSDR. Quest'ultima fond\u00f2 nel 1904 il giornale \"Vper\u00ebd\" (\"Avanti\"), contrapposto all\"Iskra\" passata nel frattempo sotto il controllo menscevico, e in seguito il \"Proletarij\" (\"Il Proletario\"), il \"Social-demokrat\" (\"Il socialdemocratico\") e, nel 1912, la \"Pravda\" (\"La Verit\u00e0\"), che oper\u00f2 legalmente fino al 1914 e poi dal marzo 1917, quando divenne l'organo ufficiale del POSDR(b).\nIn totale, prima della Rivoluzione d'ottobre il movimento bolscevico cur\u00f2 circa 500 pubblicazioni, diverse delle quali in varie lingue europee e dei popoli della Russia. Con la presa del potere e poi con la nascita dell'Unione Sovietica si svilupp\u00f2 l'articolato sistema della \"stampa sovietico-partitica\", sotto il controllo diretto del partito stesso. Oltre alla \"Pravda\", che negli anni settanta aveva una tiratura di pi\u00f9 di di esemplari, il Comitato centrale curava, tramite l'omonima casa editrice \"Pravda\", la redazione di numerosi altri quotidiani, quali \"Sel'skaja \u017eizn\" (\"Vita rurale\", 7,7 milioni di copie) e \"Sovetskaja Rossija\" (\"La Russia sovietica\", 2,6 milioni), e riviste, tra cui \"Kommunist\" (\"Il comunista\"), \"Agitator\" (\"L'agitatore\") e \"Politi\u010deskoe samoobrazovanie\" (\"Autoformazione politica\"). Proprie case editrici e pubblicazioni erano gestite anche dalle sezioni repubblicane del partito, mentre una vasta rete di riviste e giornali era curata dalle organizzazioni giovanili. Dal 1925 organo del Comitato centrale del Komsomol fu la \"Komsomol'skaja Pravda\", che nel 1987 aveva una tiratura di oltre di copie. Complessivamente, in Unione Sovietica in quell'anno venivano pubblicati quotidiani e periodici.\nRapporto con gli organismi statali.\nIl ruolo di interprete della volont\u00e0 della classe operaia che era riconosciuto al partito garant\u00ec a questo una posizione di preminenza nella gestione del potere conquistato con la Rivoluzione d'ottobre e nell'applicazione della dittatura del proletariato. L'VIII Congresso del PCR(b), nel 1919, stabil\u00ec che in tutti gli organi statali venissero formate cellule di partito rigidamente soggette alla disciplina; l'obiettivo prefissato era quello di cercare di ottenere il controllo dei Soviet e di dirigerne l'azione, senza tuttavia sostituirsi ad essi, muovendosi all'interno dei confini stabiliti dalla Costituzione sovietica del 1918 che assegnava ai Soviet stessi tutto il potere.\nNella pratica della guerra civile e del comunismo di guerra, tuttavia, l'apparato statale e quello partitico iniziarono a fondersi. Negli anni successivi si accentu\u00f2 il trasferimento di potere dallo Stato verso i vertici del partito e si afferm\u00f2 il sistema della nomenklatura, cio\u00e8 la nomina da parte del Comitato centrale di un sempre maggiore numero di dirigenti e funzionari di organismi statali e di altre organizzazioni sociali quali sindacati, cooperative e banche.\nLa funzione direttiva del partito fu ufficializzata nella redazione del 1936 della Costituzione dell'URSS, nella quale il Partito bolscevico venne indicato come \u00abnucleo dirigente di tutte le organizzazioni dei lavoratori, tanto sociali che di Stato\u00bb. Durante la seconda guerra mondiale, data la situazione di emergenza, le strutture del PCU(b) si diedero un rigido inquadramento militare e assunsero su di s\u00e9 la responsabilit\u00e0 dello svolgimento diretto delle funzioni amministrative sia a livello centrale che territoriale, con i vertici del partito che guidavano il Comitato di difesa dello Stato e le analoghe strutture locali.\nDopo la morte di Stalin per un breve periodo si profil\u00f2 la prospettiva, non dovuta ad un cosciente disegno di riforma istituzionale, di un indebolimento dell'apparato del PCUS nello Stato a fronte dell'accresciuta rilevanza della funzione di Presidente del Consiglio dei ministri. La tendenza si invert\u00ec comunque dopo pochi mesi fino al riaffermarsi della leadership da parte del detentore della posizione di vertice nel partito, cui in seguito sarebbero stati affiancati anche ruoli statali in particolare per disporre di maggiore autorit\u00e0 nell'arena internazionale.\nA partire soprattutto dagli anni sessanta l'espressione con cui ufficialmente veniva descritta la funzione del partito fu quella di \"ruolo guida\", che si esplicava nella presenza di una cellula di partito in tutte le strutture ministeriali, militari o dei servizi di sicurezza e nella supervisione di ciascuna di esse da parte di un apposito dipartimento del Comitato centrale. Nella Costituzione del 1977 venne posta tra i principi fondamentali, all'articolo 6, la descrizione del PCUS come \u00abforza direttrice ed orientativa della societ\u00e0 sovietica, nucleo del suo sistema politico e di tutte le organizzazioni statali e sociali\u00bb, che, \u00abarmato della dottrina marxista-leninista, stabilisce la prospettiva generale di sviluppo della societ\u00e0, la linea della politica interna ed estera dell'URSS, dirige la grande attivit\u00e0 edificatrice del popolo sovietico, conferisce un carattere sistematico e scientificamente fondato alla sua lotta per la vittoria del comunismo\u00bb.\nTale organizzazione impostata sul potere del cosiddetto \"Partito-Stato\" e su una sostanziale duplicazione tra i comitati di partito e i Soviet venne meno nella fase di leadership di Gorba\u010d\u00ebv, quando fu tentata la costruzione di un nuovo apparato istituzionale: al tradizionale modello di Stato come struttura debole perch\u00e9 transitoria, subordinata al partito, che rappresentava l'avanguardia verso il comunismo, si tent\u00f2 di sostituire un modello pi\u00f9 solido, dando vita ad istituti tipici delle democrazie parlamentari e spostando il potere dal partito agli organi statali.\nAffiliazioni internazionali.\nIl POSDR fin dalla fondazione del partito fece parte della Seconda Internazionale, che naufrag\u00f2 nel 1914, allo scoppio della prima guerra mondiale, quando la maggior parte dei socialisti dei Paesi partecipanti al conflitto, con l'eccezione di russi, serbi e altre piccole minoranze, votarono i crediti militari, venendo meno ai propri impegni antibellici.\nIl Partito bolscevico su iniziativa di Lenin fu quindi promotore dell'Internazionale Comunista (Comintern), spostando sul piano mondiale la lotta contro i socialriformisti che in Russia si era concretizzata con la Rivoluzione d'ottobre. Il Congresso fondativo del Comintern si tenne a Mosca nel 1919 con la partecipazione di 52 delegati, in rappresentanza di 35 partiti di Paesi europei, americani e asiatici, e fiss\u00f2 gli obiettivi dell'educazione rivoluzionaria delle masse, della diffusione del sistema dei Soviet, della mobilitazione in difesa della Rivoluzione russa. Nell'organizzazione si pales\u00f2 subito una netta prevalenza bolscevica, e il Comitato esecutivo, inizialmente diretto da Zinov'ev, si trov\u00f2 di fatto a funzionare come uno dei dipartimenti del partito russo.\nIl Comintern fu ufficialmente sciolto nel maggio 1943, nel pieno della seconda guerra mondiale, per garantire maggiore libert\u00e0 d'azione alle forze progressiste dei paesi capitalisti impegnate nella lotta contro il fascismo, affinch\u00e9 esse non fossero accusate di non agire nell'interesse dei rispettivi popoli ma dell'URSS, e per dare a Stalin maggiore credibilit\u00e0 agli occhi degli Alleati. Successivamente il PCUS gest\u00ec le proprie relazioni con i partiti stranieri tramite il Dipartimento internazionale del Comitato centrale, istituito nello stesso anno.\nDal 1947, in risposta al consolidarsi dell'influenza degli Stati Uniti sui paesi capitalisti europei, fu attivo anche il Cominform, di cui facevano parte i partiti comunisti al potere nei paesi del blocco orientale insieme a due organizzazioni non al governo, il Partito comunista italiano e quello francese. Tale struttura, finalizzata al recupero del controllo da parte del PCUS sugli altri partiti marxisti e, in subordine, al coordinamento dell'azione del PCI e del PCF contro i progetti americani nell'Europa occidentale, ebbe uno scopo essenzialmente difensivo. Nel 1948 ne fu espulso il Partito comunista di Jugoslavia nell'ambito dello scontro che si era aperto tra Stalin e Tito. Nel 1956, con l'avvio della destalinizzazione, il Cominform fu soppresso, mentre l'anno dopo si tenne a Mosca il primo Incontro internazionale dei partiti comunisti e operai: alla presenza dei delegati di 64 organizzazioni, in esso si tent\u00f2, dopo il terremoto provocato dal XX Congresso del PCUS, di arrivare ad una posizione unitaria, che tuttavia si rivel\u00f2 pi\u00f9 formale che sostanziale; un risultato analogo ebbe la successiva Conferenza del 1960, cui presero parte i rappresentanti di 81 partiti, nella fase di crescente conflittualit\u00e0 tra URSS e Cina. Un terzo Incontro internazionale, meno partecipato, si svolse nella capitale sovietica nel 1969, all'indomani della crisi cecoslovacca.\nNel frattempo, nel febbraio 1957, a seguito della Rivoluzione ungherese dell'anno precedente, il Dipartimento internazionale del Comitato centrale era stato diviso in due uffici distinti, il Dipartimento per le relazione con i partiti comunisti dei Paesi capitalisti e quello per le relazioni con i partiti comunisti e operai dei Paesi socialisti, che per i primi dieci anni fu guidato da Jurij Andropov. Quest'ultimo ufficio fu soppresso nel 1988 per volont\u00e0 di Gorba\u010d\u00ebv, che intendeva cessare gli interventi nella politica interna dei Paesi satelliti, superando la teoria bre\u017eneviana della sovranit\u00e0 limitata.\nProgramma.\nIl programma era il documento teorico fondamentale, contenente l'obiettivo finale e i principali compiti da assolvere in un dato periodo. Nel corso della storia del partito ne vennero adottate tre versioni, la prima delle quali risale al 1903 ed era finalizzata al rovesciamento rivoluzionario della monarchia. Nel 1919, dopo il successo della Rivoluzione d'ottobre, fu adottato il secondo programma, con l'obiettivo della costruzione del socialismo, mentre il terzo documento, approvato nel 1961, si prefiggeva la definitiva instaurazione del comunismo. Profonde modifiche programmatiche furono adottate dagli ultimi due Congressi, nel 1986 e nel 1990, riflettendo le intenzioni della dirigenza riformatrice dell'epoca gorbacioviana.\nPrimo programma.\nLe prime bozze di programma della socialdemocrazia russa furono elaborate negli anni ottanta del XIX secolo da Georgij Plechanov e nel decennio successivo da Lenin. Una commissione di cui facevano parte entrambi insieme ad altri componenti della redazione del giornale \"Iskra\" giunse nel 1902 alla produzione di un documento nel quale si cerc\u00f2 un compromesso tra le posizioni pi\u00f9 caute di Plechanov e quelle pi\u00f9 spregiudicate di Lenin. Il programma fu approvato l'anno successivo al II Congresso del Partito Operaio Socialdemocratico Russo (il primo effettivo dopo quello fondativo del 1898, svoltosi in condizioni precarie). In quell'occasione gli \"iskristi\" si spaccarono su questioni organizzative, dando cos\u00ec origine alle correnti bolscevica e menscevica, ma condivisero l'impostazione del programma.\nEsso era diviso in due parti: la prima, di carattere teorico, costituiva il programma massimo, che puntava al superamento del capitalismo e all'instaurazione della dittatura del proletariato; la seconda, il programma minimo, conteneva gli obiettivi pratici immediati, finalizzati alla sostituzione della monarchia con una repubblica democratica, e comprendeva richieste di carattere politico (come il suffragio universale, la libert\u00e0 di parola, stampa, assemblea e associazione, l'istruzione gratuita per tutti, la separazione tra Stato e Chiesa) e di diritti sociali per gli operai (tra cui la giornata lavorativa di otto ore, il divieto di lavoro infantile, la pensione di vecchiaia e disabilit\u00e0) e per i contadini (come la restituzione delle terre loro sottratte nella fase di abolizione della servit\u00f9 della gleba, e in genere il superamento di tutti i residui di questa).\nSecondo programma.\nIl secondo programma fu approvato a seguito del successo della Rivoluzione d'ottobre, quando il nuovo compito del partito era diventato quello di guidare la transizione dal capitalismo al socialismo.\nLa necessit\u00e0 di rivedere il programma alla luce dei cambiamenti nella societ\u00e0 era gi\u00e0 stata manifestata da Lenin nelle Tesi di aprile. Nel marzo 1918 il VII Congresso del Partito Comunista Russo costitu\u00ec una commissione, guidata dallo stesso Lenin, che elabor\u00f2 il documento che un anno pi\u00f9 tardi fu discusso all'VIII Congresso. Il programma venne approvato con integrazioni e modifiche proposte a seguito della discussione svolta nella stampa, negli organi locali del partito e al Congresso stesso, al termine di un ampio dibattito, i protagonisti del quale furono Lenin e Bucharin.\nNel documento si analizzavano le caratteristiche della societ\u00e0 capitalista e se ne descriveva la sua evoluzione verso l'imperialismo, individuando come condizioni fondamentali per il successo su di esso la fratellanza e l'unit\u00e0 d'azione del proletariato di tutti i Paesi. Veniva inoltre definito il potere sovietico come nuovo tipo di Stato in cui il potere reale appartiene agli operai e ai contadini, in antitesi con la societ\u00e0 borghese, fondata sullo sfruttamento delle classi dominanti sui lavoratori. Lo scopo di unificare tutti i lavoratori implicava, secondo il documento, la necessit\u00e0 della piena uguaglianza fra le nazioni e dell'eliminazione di ogni privilegio per qualsiasi gruppo nazionale rispetto agli altri.\nTra i principali compiti fissati dal programma sul piano economico, vi erano il completamento dell'esproprio dei beni della borghesia e la trasformazione dei mezzi di produzione in propriet\u00e0 collettiva dei lavoratori, la pianificazione statale, lo sviluppo della scienza e il suo pi\u00f9 stretto collegamento alla produzione; innovazioni e collettivizzazioni erano previste anche nell'ambito agricolo, per potenziare l'agricoltura e saldare l'unit\u00e0 tra operai e contadini.\nIl programma si soffermava inoltre sulla questione scolastica, ponendo tra l'altro l'obiettivo dell'educazione obbligatoria e gratuita per tutti i ragazzi, del sostegno statale all\u02beautoformazione di operai e contadini, del pi\u00f9 ampio accesso all'universit\u00e0 per tutti coloro che lo desiderassero, della soppressione dell'educazione religiosa per eliminare i pregiudizi ad essa connessi. Con lo scopo di difendere la patria sovietica dai nemici e permettere la costruzione pacifica del socialismo si individuava anche la necessit\u00e0 della costituzione di un esercito regolare degli operai e dei contadini, l'Armata Rossa.\nTerzo programma.\nIl terzo programma del PCUS fu elaborato su mandato del XX Congresso (1956), che giudic\u00f2 completa e definitiva la vittoria del socialismo in Unione Sovietica e ritenne pertanto raggiunti gli obiettivi fissati dal documento del 1919. Il nuovo programma, finalizzato alla costruzione della societ\u00e0 comunista, venne approvato il 31 ottobre 1961 dall'assemblea del XXII Congresso.\nEsso si richiamava esplicitamente al marxismo-leninismo come ideologia della societ\u00e0 nuova e si poneva in continuit\u00e0 con il \"Manifesto\" di Marx e Engels e con i primi due programmi del partito. Descriveva la nascita e il rafforzamento del sistema mondiale del socialismo, la crescita del movimento operaio internazionale, di quello di liberazione nazionale, il crollo del sistema coloniale; si soffermava sull'inevitabilit\u00e0 storica del passaggio dal capitalismo al socialismo in tutto il mondo e sulla necessit\u00e0 di relazioni internazionali fondate non sull'imperialismo ma sulla pace, l'uguaglianza, l'autodeterminazione dei popoli, la coesistenza pacifica.\nCon il terzo programma, il PCUS stabiliva tre obiettivi fondamentali tra loro interconnessi: la costruzione delle basi tecnico-materiali per il comunismo, la trasformazione delle relazioni sociali socialiste in relazioni sociali comuniste, l'educazione di tutti i lavoratori alla coscienza comunista. Si puntava pertanto, tra l'altro, al perfezionamento tecnico, tecnologico e organizzativo di tutti i settori produttivi, al fine di garantire l'abbondanza di beni materiali e culturali per tutti, in ossequio al principio per cui ognuno deve avere secondo le proprie necessit\u00e0. Il programma mirava inoltre, nella fase di transizione, all'espansione della democrazia socialista attraverso i Soviet e alla preparazione dei lavoratori all'autogoverno comunista da parte di tutte le organizzazioni sociali, come i sindacati, il Komsomol, le associazioni culturali e sportive.\nVeniva poi affrontato il tema dei rapporti tra i gruppi nazionali dell'URSS, fissando obiettivi egualitari secondo i principi dell'internazionalismo socialista e individuando, come risultato da ottenere nel lungo termine, quello del superamento delle differenze nazionali. Sul piano dell'educazione si puntava ad un ulteriore potenziamento del sistema scolastico, dell'universit\u00e0 e della ricerca, data l'irrealizzabilit\u00e0 del comunismo in assenza di sviluppo scientifico e progresso tecnico e sociale. Il testo si concludeva con la previsione secondo cui l'attuale generazione di cittadini sovietici avrebbe avuto la possibilit\u00e0 di vivere nella societ\u00e0 comunista, che avrebbe dovuto concretizzarsi nel giro di due decenni.\nIl XXVII Congresso del 1986 adott\u00f2 una differente versione del terzo programma che, pur utilizzando un linguaggio in continuit\u00e0 con il passato, evidenziava errori commessi negli anni settanta e nei primi anni ottanta e puntava a profondi cambiamenti. Nel documento si poneva l'obiettivo dell'accelerazione dello sviluppo socioeconomico del Paese, mettendo l'accento su una trasformazione in senso qualitativo di tutti gli aspetti della vita della societ\u00e0 sovietica. Il successivo XXVIII Congresso, nel 1990, a causa dei forti contrasti interni caratteristici dell'ultima fase di attivit\u00e0 del PCUS non riusc\u00ec ad arrivare all'approvazione di un nuovo programma, ma adott\u00f2 una piattaforma che spostava il partito su posizioni socialdemocratiche.\nCongressi e Conferenze.\nIl Congresso () era l'organismo dirigente supremo del PCUS. Tra gli altri compiti aveva quelli di valutare l'operato del Comitato Centrale e di eleggerne la nuova composizione, oltre che di apportare modifiche al Programma e allo Statuto del partito. A convocare il Congresso era lo stesso Comitato Centrale, che stabiliva i criteri di rappresentanza con apposita deliberazione. Tali criteri sono variati nel tempo: ad esempio, per il X Congresso del 1921 i delegati vennero eletti dalle Conferenze di Governatorato e da quelle dell'esercito in ragione di un rappresentante con voto deliberativo per ogni mille iscritti e per i resti superiori a 500, e di un rappresentante con voto consultivo per ogni resto compreso tra 300 e 500; per il XXIV Congresso del 1971 i delegati vennero invece eletti dalle Conferenze regionali e territoriali e dai Congressi repubblicani nella misura di un voto deliberativo ogni 2900 membri effettivi del partito e un voto consultivo ogni 2900 candidati membri.\nIn totale si sono tenuti ventotto congressi, iniziando la numerazione dal I Congresso del Partito Operaio Socialdemocratico Russo, che si tenne a Minsk nel 1898. Gli altri Congressi del POSDR fino al quinto (1907) si tennero in clandestinit\u00e0 fuori dai confini dell'Impero russo; il VI Congresso del POSDR(b) si svolse dieci anni dopo a Pietrogrado dopo il rovesciamento dello zar, cos\u00ec come il settimo del marzo 1918, il primo successivo alla Rivoluzione d'ottobre. Tutti gli altri Congressi si tennero invece a Mosca. Sul numero dei delegati hanno influito, nel corso della storia, i cambiamenti di ruolo e dimensione del partito: nella primissima fase di vita del Partito Operaio Socialdemocratico Russo parteciparono ai Congressi poche decine di persone (e nove a quello fondativo), mentre gi\u00e0 il V Congresso riun\u00ec a Londra 343 delegati. Tale numero fu superato nel 1919 (442 partecipanti), mentre nel 1921, e poi stabilmente dal 1924, si superarono i mille delegati. A partire dal XXII Congresso del 1961 si ebbe un drastico ampliamento della rappresentanza, portata a quasi membri.\nQuando non erano in programma riunioni del Congresso, per discutere questioni di massima importanza il Comitato centrale aveva la facolt\u00e0 di convocare un ulteriore organismo, la Conferenza (spesso detta \"panrussa\" o \"di tutta l'Unione\" per distinguerla dagli organismi dirigenti delle sezioni regionali del partito), che si riun\u00ec 19 volte, tutte tra il 1905 e il 1932 ad eccezione delle ultime due (1941 e 1988). La possibilit\u00e0 di indire tale assemblea era stata rimossa dallo Statuto del partito nel 1952 e ripristinata nel 1966.\nSegretari generali.\nIl Segretario generale del Comitato centrale veniva eletto dal plenum del CC unitamente agli altri membri della Segreteria. Tale ruolo venne istituito nel 1922 dall'XI Congresso del Partito bolscevico e fu assegnato dal Comitato centrale a Stalin, che con il tempo riusc\u00ec a concentrarvi un grande potere, conservato anche quando la carica venne formalmente abolita con la ristrutturazione del partito del 1952. L'anno dopo, morto Stalin, la carica fu reistituita con la denominazione di Primo segretario del Comitato centrale e in breve, con Nikita Chru\u0161\u010d\u00ebv, torn\u00f2 a coincidere con quella di leader di fatto dell'URSS. Durante il governo di Leonid Bre\u017enev, dal 1966 venne ripristinata la denominazione di Segretario generale. Nel 1990, con Gorba\u010d\u00ebv, si pass\u00f2 all'elezione diretta del Segretario generale e della neoistituita figura del vicesegretario da parte del Congresso e non del Comitato centrale.\nPartiti delle Repubbliche dell'Unione.\nNelle Repubbliche dell'Unione erano attive sezioni del PCUS di livello repubblicano. Dal 1956 al 1989 tali sezioni furono 14, corrispondenti a tutte le Repubbliche tranne la RSFS Russa, le cui organizzazioni territoriali hanno risposto fino al 1990 direttamente alle strutture centrali. Una quindicesima sezione aveva operato dal 1940 al 1956, periodo di esistenza della RSS Carelo-Finlandese. Sezioni del Partito bolscevico avevano controllato anche altre Repubbliche sovietiche prima dell'ingresso dei relativi territori nell'URSS. Nelle tre Repubbliche baltiche tra il 1989 e il 1990 il partito si scisse in due componenti, una autonomista e l'altra nell'alveo del PCUS.\nNumero di iscritti.\nNell'estate del 1905 i membri del Partito socialdemocratico operaio aderenti ai Comitati bolscevichi erano circa , saliti a entro il 1907. Durante la Rivoluzione di febbraio del 1917 il numero dei bolscevichi, repressi con lo scoppio della prima guerra mondiale, era sceso a unit\u00e0, ma crebbe nel corso dell'anno fino a raggiungere i membri ad aprile e i in autunno. Nel 1919, dopo un significativo aumento di adesioni seguito alla conquista del potere, si tenne una revisione degli iscritti che port\u00f2 all'esclusione di numerosi membri. Nel 1920 il numero dei militanti era comunque salito a , mentre nel 1922 una pi\u00f9 massiccia operazione di pulizia fece ridurre gli iscritti a .\nDal 1923 emerse la volont\u00e0 di estendere la base proletaria del partito per evitare che esso si riducesse ad una ristretta cerchia di militanti, e l'anno successivo fu condotta una vera e propria campagna di reclutamento. In seguito si torn\u00f2 a criteri selettivi pi\u00f9 stringenti, ma il numero di membri continu\u00f2 a crescere, anche se nel 1929 un'ulteriore pulizia si concluse con espulsioni, ed altre si ebbero nel 1933 (con l'esclusione del 18,3% degli iscritti) e nel 1935-1936. Nell'autunno del 1936 fu ripreso il reclutamento dopo quattro anni di blocco, ma le adesioni furono inizialmente limitate a causa della fase di repressione di massa nel partito. Un importante aumento si ebbe in parte dal 1938 e soprattutto dal 1939: a marzo di quell'anno i membri erano con candidati, mentre all'inizio del 1941 si sfioravano gi\u00e0 i quattro milioni. Le perdite subite dai sovietici nei primi diciotto mesi della Grande guerra patriottica provocarono una forte diminuzione del numero dei membri del partito, poi compensata da una nuova campagna di reclutamento, condotta tra la fine del 1941 e il 1944, che fece segnare un notevole aumento di militanti in particolare tra i soldati e gli ufficiali, con nuovi membri e oltre cinque milioni di candidati.\nDopo la guerra furono ripristinati criteri pi\u00f9 selettivi, cosicch\u00e9 i progressi quantitativi furono limitati: nel 1952 il numero di membri effettivi era salito a , nel 1956 a . In seguito l'incremento divenne costante e condusse fino al picco di tra membri e candidati all'inizio del 1989. Gli eventi successivi coincisero con una massiccia riduzione, tanto che nel giugno 1990 gli iscritti erano scesi a circa , lo stesso numero del 1973.\nRisultati elettorali e rappresentanza istituzionale.\nIl primo organo elettivo dell'Impero russo, di tipo consultivo, fu la Duma di Stato, che esistette tra il 1905 e il 1917 per quattro legislature. Le prime elezioni, nel 1905, furono boicottate dai bolscevichi, che invece parteciparono a quelle per le successive legislature.\nSubito dopo la Rivoluzione d'Ottobre, che aveva conferito il potere ai Soviet, si tennero a suffragio universale le elezioni dell'Assemblea costituente, precedentemente calendarizzate dal Governo provvisorio. L'Assemblea costituente entr\u00f2 in contrasto con il Congresso dei Soviet, cosicch\u00e9 la prima venne rapidamente soppressa. Il Congresso panrusso dei Soviet, che veniva eletto dai Soviet cittadini in ragione di un delegato ogni abitanti e da quelli delle gubernija, delle oblast' e delle Repubbliche autonome in ragione di un delegato ogni abitanti, gi\u00e0 convocato prima e durante la Rivoluzione d'ottobre, divenne ufficialmente l'organo superiore del potere statale con l'approvazione della Costituzione sovietica del 1918.\nLa formazione dell'Unione Sovietica, il 30 dicembre 1922, coincise con la nascita del Congresso dei Soviet dell'URSS, che rimase il principale organo dello Stato fino alla promulgazione della nuova Costituzione, nel 1936, con la quale venne istituito il Soviet Supremo dell'URSS. Diviso in due camere i cui seggi corrispondevano a circoscrizioni definite in base al numero di abitanti e a criteri di tutela delle diverse nazionalit\u00e0, veniva eletto a suffragio universale tramite l'espressione di un voto favorevole o contrario, in ciascuna circoscrizione, a un candidato precedentemente selezionato in apposite assemblee preelettorali tra quelli proposti da tutte le organizzazione territoriali. A partire dalle prime elezioni del Soviet Supremo, nel 1937, i candidati di ogni circoscrizione facevano riferimento ad un'alleanza tra il Partito ed esponenti della societ\u00e0 sovietica, detta blocco dei comunisti e dei senza partito.\nNel 1989, in piena perestrojka, il Soviet Supremo divenne espressione del neoistituito Congresso dei deputati del popolo dell'URSS. Nella composizione di quest'ultimo, a deputati eletti a suffragio diretto nelle circoscrizioni definite secondo i criteri gi\u00e0 precedentemente in vigore, vennero aggiunti 750 seggi riservati alle differenti organizzazioni, tra cui il PCUS, a cui ne erano destinati 100.\nInno.\nL'inno ufficiale del partito era \"L'Internazionale\", che fino al 1944 fu anche l'inno dell'Unione Sovietica. Ebbe tuttavia vasta diffusione anche un altro brano dal titolo \"Inno del Partito Bolscevico\", il quale venne composto nel 1938 da Aleksandr Aleksandrov, autore della melodia, e da Vasilij Lebedev-Kuma\u010d, che scrisse il testo. La musica di Aleksandrov fu poi ripresa nel nuovo Inno dell'Unione Sovietica e nel successivo Inno della Federazione Russa."}
{"id": "95810", "revid": "93436", "url": "https://it.wikipedia.org/wiki?curid=95810", "title": "Apparato paramilitare del PCI", "text": "L'apparato paramilitare del PCI indica una struttura paramilitare di natura clandestina, organizzata all'indomani della Liberazione (1945) e presumibilmente sciolta nel 1974, costituita da ex partigiani e militanti del Partito Comunista Italiano.\nStoria.\nPrima fase: 1944-1954.\nLa formazione dell'apparato paramilitare.\nLa nascita di un'organizzazione paramilitare comunista risale agli ultimi anni della guerra e alla direttiva del Pcus che invit\u00f2 i partiti comunisti dell'Europa occidentale (segnatamente PCI e PCF) a nascondere le armi utilizzate nella lotta partigiana per un loro utilizzo futuro. Nel 1944 Stalin impresse al PCI la linea strategica da seguire: nell'Italia liberata il Partito comunista italiano avrebbe svolto la propria azione in un quadro di legalit\u00e0, anche se accompagnata da un'attivit\u00e0 clandestina. La linea fu attuata da Palmiro Togliatti che, nell'aprile dello stesso anno, part\u00ec da Mosca per tornare in Italia. Tra i dirigenti comunisti, soltanto Pietro Secchia, membro della direzione nazionale, fu favorevole sin dall'inizio a un'azione insurrezionale.\nNel febbraio 1945, l'ultimo anno di guerra, Stati Uniti, URSS e Regno Unito si riunirono alla Conferenza di Jalta. In base agli accordi, l'Italia fu assegnata alla zona d'influenza degli Stati Uniti. In ragione della divisione del mondo in due sfere d'influenza, Stalin decise di non aprire un fronte contro l'occidente e di conservare lo \"status quo\". L'organizzazione del partito fu improntata, quindi, a svolgere una duplice funzione: sia quella di prepararsi a un'azione insurrezionale decisa da Mosca, sia quella di reagire a un eventuale colpo di Stato ordito dagli avversari.\nSecondo le ricerche di Gianni Donno (consulente della Commissione Mitrokhin e Professore ordinario di Storia contemporanea presso l'Universit\u00e0 del Salento), nel 1945, al momento del disarmo delle disciolte formazioni partigiane imposto dagli alleati, le armi pi\u00f9 moderne ed efficienti non furono restituite. Venne invece costituito un nucleo di azione clandestino, costituito in maggioranza di ex-membri delle brigate partigiane \u00abGaribaldi\u00bb, con base soprattutto nel centro e nel nord del paese (teatro della guerra di liberazione dopo l'8 settembre 1943). Tale forza clandestina sarebbe stata direttamente dipendente dalle strutture dirigenti del Partito Comunista Italiano, in particolare da Pietro Secchia, braccio destro di Palmiro Togliatti, segretario del partito.\nIl fatto che Mosca fosse costantemente informata dell'esistenza della forza paramilitare \u00e8 confermato da un rapporto dell'ambasciatore sovietico ai suoi superiori, datato 15 giugno 1945. In esso il diplomatico riferisce che \"i partigiani del Nord continuano a nascondere le loro armi\".\nL'organizzazione paramilitare comunista avrebbe ottenuto aiuti in uomini, armi e mezzi dalla Jugoslavia e sarebbe stata guidata da combattenti addestrati dai sovietici o da ex-comandanti partigiani.\nSecondo altre fonti l'apparato ebbe contatti anche con la \"Politick\u00e1 \u0161kola soudruha Synka\", formazione armata attiva in Cecoslovacchia. Che tale struttura fosse finalizzata a compiti offensivi lo dimostra il fatto che i militanti comunisti italiani venivano militarmente addestrati oltre cortina a tre livelli (guerriglia, sabotaggio, intercettazione), del tutto sproporzionati se si accettasse l'ipotesi dei soli compiti difensivi.\nCome ebbe a dichiarare Paolo Emilio Taviani, furono due le funzioni principali cui la struttura paramilitare del PCI fu predisposta: sostenere una possibile insurrezione popolare; operare come \"quinta colonna\" in caso d'attacco da parte dell'Unione Sovietica sul continente europeo.\nNel 1947 l'Unione Sovietica cre\u00f2 il Cominform, un organismo di coordinamento internazionale attraverso il quale Mosca esercit\u00f2 un controllo pi\u00f9 diretto sui partiti comunisti dell\u2019Europa occidentale (PCI e PCF). Dopo la riunione costitutiva del Cominform (22-27 settembre 1947), Togliatti modific\u00f2 la linea tenuta fino a quel momento sulla possibilit\u00e0 della lotta armata. Condann\u00f2 le \u00abincertezze, la mancanza di una linea nuova\u00bb e avvert\u00ec che bisognava prepararsi \u00abse non alla illegalit\u00e0, certo a una lotta molto dura\u00bb.\nDopo il grave episodio dell'occupazione della prefettura di Milano, avvenuto il 28 novembre 1947 da parte di militanti comunisti guidati da Giancarlo Pajetta, il 5 febbraio 1948 il governo eman\u00f2 nuovi provvedimenti per l'ordine pubblico. In particolare furono approvate pene pi\u00f9 severe per i detentori di armi e per le manifestazioni che vedevano l'uso di armi o di esplosivi; inoltre, fu stabilito il divieto assoluto di dar vita ad associazioni paramilitari e la condanna per omessa denuncia dell'ospitalit\u00e0 data agli stranieri.\nDal 1948 al 1954.\nIl 1948 fu un anno cruciale per la stabilit\u00e0 politica dell'Italia. In quell'anno avvenne il primo determinante scontro tra le forze centriste (in primo luogo la Democrazia Cristiana) e quelle della sinistra, coalizzate in un'alleanza social-comunista, denominata Fronte Democratico Popolare. Creato per vincere le elezioni politiche del 18 aprile, il Fronte era dato nettamente per favorito, come confermarono alcune elezioni locali tenutesi nei mesi precedenti nel centro Italia e vinte largamente. Tra i due schieramenti non c'era riconoscimento reciproco. Il PCI credeva fermamente che la DC non avrebbe riconosciuto la probabile vittoria. L'apparato paramilitare fu quindi tenuto in stato di allerta per tutta la durata della campagna elettorale, pronto ad intervenire nel caso in cui la vittoria elettorale del Fronte popolare fosse stata negata dalle forze avversarie. In un comizio in piazza del Duomo a Milano, Togliatti termin\u00f2 il suo intervento con le seguenti parole: \u00abSe non vinceremo, vinceremo\u00bb. Apparentemente \u00abvoleva attenuare l\u2019ottimismo dei compagni sui risultati elettorali. [\u2026] L\u2019applauso delirante con cui queste parole furono accolte diceva per\u00f2 chiaramente che esse erano state capite ben altrimenti: se non vinceremo con le schede, vinceremo in altro modo\u00bb.\nNell'imminenza delle elezioni Togliatti chiese un incontro con l'ambasciatore sovietico Kostylev per chiedere \u00abse si deve, nel caso di una o pi\u00f9 provocazioni da parte dei democristiani, iniziare l'insurrezione armata delle forze del Fronte democratico popolare per prendere il potere\u00bb Nel corso del colloquio, che ebbe luogo il 23 marzo in un luogo segreto fuori Roma, Togliatti rifer\u00ec che i membri dell'apparato paramilitare erano stati allertati (soprattutto nell'Italia settentrionale), rassicurando il diplomatico sul fatto che prima di lanciare un'eventuale insurrezione armata avrebbe chiesto il consenso di Mosca. La risposta del governo sovietico giunse il 26 marzo: Mosca fece sapere che soltanto in caso di attacco alle sedi del PCI i militanti avrebbero dovuto imbracciare le armi, ma \u00abper quanto riguarda la presa del potere attraverso un'insurrezione armata, consideriamo che il PCI in questo momento non pu\u00f2 attuarla in nessun modo\u00bb. Alle elezioni la Democrazia Cristiana vinse con il 48,5% dei voti, battendo il Fronte popolare, che si ferm\u00f2 al 31%.\nAll'insediamento del nuovo governo non fece seguito l'adozione di alcun provvedimento di repressione nei confronti delle opposizioni politiche. Questo non significa per\u00f2 che l'apparato paramilitare del PCI fosse stato smantellato. Lo dimostra la reazione delle forze di sinistra all'attentato a Palmiro Togliatti. Il 14 luglio 1948 lo studente Antonio Pallante tent\u00f2 di uccidere il segretario del PCI. I militanti del partito reagirono immediatamente e tutto il Paese fu teatro di disordini: vennero occupate fabbriche ed edifici pubblici, furono attuati blocchi stradali, scioperi, requisizioni di mezzi militari, assalti alle forze dell'ordine, con morti e feriti. La CGIL indisse il giorno stesso uno sciopero generale. Secondo alcune interpretazioni, tale reazione fu il segno dell'attivazione dell'organizzazione paramilitare del partito, la quale ritenne che fosse giunto il momento di agire. Secondo altre, si tratt\u00f2 di una reazione popolare a quella che venne ritenuta una gravissima provocazione politica.\nDal suo letto d'ospedale il capo del PCI, allarmato per le possibili conseguenze sociali e politiche, mand\u00f2 un messaggio ai propri compagni di partito: \u00abState attenti, non perdete la testa\u00bb. Il gruppo dirigente comunista, riunitosi la sera stessa, ribad\u00ec il no ad ogni ipotesi di insurrezione armata, che pure aveva cominciato a manifestarsi. Di quella riunione non esiste tuttavia alcun verbale: secondo la testimonianza del figlio Matteo, fu Pietro Secchia a dare le direttive per bloccare ogni tentativo rivoluzionario, argomentando che \u00abnon vogliamo la guerra civile, anche perch\u00e9 non la vogliono i nostri amici\u00bb. Lo stesso Secchia indic\u00f2 la posizione del PCI riguardo all'ipotesi insurrezionale in un dettagliato resoconto di quelle giornate:\nNella riunione del Consiglio dei ministri del 29 luglio 1948 si afferm\u00f2:\nNella successiva riunione del Consiglio dei ministri, Mario Scelba, titolare degli Interni, present\u00f2 un'imponente documentazione: non solo venivano elencati i reati compiuti dai singoli, ma appariva evidente come essi poggiassero sull'esistenza di una rete organizzata. Venne posto il problema di un partito, quello comunista che, con la sua organizzazione ed i suoi metodi di lotta politica, si allontanava da un piano di legalit\u00e0. La questione della messa al bando del partito venne chiusa dal presidente del Consiglio, Alcide De Gasperi, che si mostr\u00f2 subito contrario all'ipotesi.\nChe l'organizzazione sia stata mantenuta in vita anche dopo le elezioni del 1948 viene affermato anche in un rapporto del Sifar. Secondo la relazione, datata dicembre 1950, i dirigenti dell'apparato militare del partito erano:\n\u00abI documenti attestano in modo inequivocabile che l'organizzazione paramilitare era parte integrante del partito e rimase subordinata alla sua autorit\u00e0\u00bb.\nSeconda fase: 1955-1974.\nDopo la costituzione nel 1955 del Patto di Varsavia, il PCI decise di riorganizzare il suo apparato militare clandestino, formando squadre ristrette di specialisti addestrati nei campi oltre cortina, destinate a fungere da \"quinte colonne\" a sostegno di forze d'invasione del Patto. Al vecchio esercito di massa di derivazione partigiana si sostitu\u00ec una struttura pi\u00f9 agile e coesa. Parallelamente, nel partito la responsabilit\u00e0 dell'organizzazione pass\u00f2 dalle mani di Secchia a quelle di Giorgio Amendola.\nNel 1958, documenti di Questure e Prefetture dimostrano che l'organizzazione, alla fine degli anni cinquanta, era ancora in vita. Solo a partire dagli anni sessanta la struttura perse importanza strategica; fu quindi lasciata ad un lento, ma continuo, declino. I depositi di armi esistenti furono liquidati segretamente dai detentori. Alla fine degli anni sessanta la struttura non era ancora stata smobilitata, tanto che nel 1967 Giorgio Amendola fu incaricato dal partito di \u201cchiedere formalmente l'assistenza sovietica per preparare il partito alla sopravvivenza come movimento illegale e clandestino nel caso di un colpo di Stato\u201d.\nDocumenti, ricerche ed inchieste.\nArchivi del ministero dell'Interno.\nLe forze dell'ordine ebbero degli informatori dentro il PCI, sia a livello nazionale, sia ai livelli regionale e provinciale. Essi relazionavano periodicamente ai servizi segreti. La documentazione raccolta dal ministero, corposa, attraversa un arco di tempo ultraventennale che va dal 1945 alla fine degli anni sessanta. I dirigenti dei servizi chiesero agli informatori soprattutto verifiche e conferme delle notizie ricevute.\nIl primo documento in possesso del Ministero dell'Interno sull'organizzazione clandestina del PCI \u00e8 un dossier del SIFAR, il servizio segreto militare dell'epoca. L'ampia relazione, datata 28 febbraio 1950, descrive nel dettaglio la struttura di comando, suddividendola per regioni: i capi politici che sovraintendevano all'apparato militare erano Luigi Longo (per le formazioni garibaldine), Sandro Pertini (per le brigate \"Matteotti\"), Emilio Lussu (per le formazioni \"Giustizia e Libert\u00e0\"), Ettore Troylo (per gli indipendenti), Arnaldo Azzi (per le formazioni all'estero), mentre i capi militari erano indicati in Arrigo Boldrini, Ilio Barontini, Gisella Floreanini, Fausto Nitti e Mario Roveda. Nel documento sono riportati anche gli obiettivi da colpire, la dislocazione delle forze in campo regione per regione, le strutture d'appoggio. Secondo il SIFAR, nel dopoguerra il PCI poteva contare su un esercito occulto di 250\u00a0000 unit\u00e0, che sarebbero quadruplicate in caso di invasione da Est da parte delle forze del Patto di Varsavia.\nIl ministro Mario Scelba chiese pi\u00f9 volte di mettere fuori legge il PCI per i suoi programmi eversivi, ma nel Consiglio dei Ministri prevalse la linea morbida per non trascinare il paese nella guerra civile, come dichiarato anche da Francesco Cossiga nella sua audizione parlamentare (vedi \"infra\").\nArchivi degli Stati Uniti.\nLa documentazione proveniente dagli archivi degli USA dimostra che il governo americano fu al corrente della potenzialit\u00e0 insurrezionale del PCI. Il console degli USA a Milano fu autore della prima relazione \"occidentale\" conosciuta sull'articolazione dell'organizzazione paramilitare:\nSecondo le fonti americane la forza cos\u00ec costituita avrebbe contato tra i 130.000 e 160.000 miliziani, mentre altre stime ritenute pi\u00f9 attendibili valuterebbero gli effettivi in circa 77.000 unit\u00e0.\nArchivio del PCI e memorialistica.\nSono scarse le informazioni sull'apparato paramilitare del partito comunista provenienti dallo stesso partito, nei cui archivi si trovano quasi soltanto tracce indirette. Un'eccezione importante \u00e8 rappresentata dalle relazioni presentate da Pietro Secchia durante la visita effettuata a Mosca nel dicembre 1947 alla dirigenza del Pcus. In essa il dirigente del PCI inform\u00f2 i colleghi sovietici dell'attivit\u00e0 propagandistica dei comunisti italiani nell'esercito e nella polizia e ne approfitt\u00f2 per sostenere l'inevitabilit\u00e0 di un'azione \u201cpreventiva\u201d nel caso in cui le forze reazionarie avessero impedito ai socialcomunisti di prendere il potere.\nAltre informazioni provengono dalla memorialistica: ad esempio gli scritti di Miriam Mafai (che ricorda tra l'altro l'esistenza di un apparato separato di cui facevano parte anche ex partigiani, evidente nell'episodio dell'occupazione della prefettura di Milano nel novembre 1947) e di Massimo Caprara.\nUn'altra testimonianza proviene da un capo partigiano, Mario Tonghini (\"Stefano\"), comandante della Brigata Gap-Sap \"Perretta\", che oper\u00f2 nel comasco. Dichiar\u00f2:\nLa rivelazione de \"L'Europeo\": la \u00abGladio rossa\u00bb.\nCon la caduta del muro di Berlino e la successiva dissoluzione dell'Unione Sovietica \u00e8 stato possibile accedere a documenti in precedenza coperti da segreto che provano l'esistenza di un'organizzazione segreta composta da fiancheggiatori del Partito comunista italiano con l'appoggio del KGB. Tale apparato, operante esclusivamente in Italia ma presente in modo autonomo in altri paesi occidentali senza legami reciproci, sarebbe stato organizzato immediatamente dopo la fine della seconda guerra mondiale e ristrutturato circa un decennio dopo con forti riduzioni degli organici.\nSu questo aspetto nascosto della storia comunista si sono cominciate ad avere notizie pi\u00f9 approfondite a partire dal 1991 per uno \"scoop\" del settimanale \"L'Europeo\". L'articolo, uscito nel n\u00ba 22 del 31 maggio, apparve con il titolo \"Di Gladio ne esisteva un'altra: quella rossa\". In seguito l'apparato paramilitare del PCI \u00e8 stato giornalisticamente denominato \u00abGladio rossa\u00bb. Firmata da Romano Cantore e Vittorio Scutti, l'inchiesta rivela quanto segue:\n\u00abSuddivisi in nuclei autonomi, ognuno dei quali composto da dieci elementi, i \"gladiatori rossi\" erano distribuiti in tutte le pi\u00f9 importanti federazioni provinciali del partito, dove figuravano come semplici attivisti. Ma solo gli uomini dell'ufficio organizzazione conoscevano il loro vero ruolo e potevano mobilitarli e provvedere a mantenerli in addestramento. Piemonte, Lombardia, Emilia-Romagna, Liguria e Toscana erano le regioni dove esisteva il massimo concentramento di \"gladiatori rossi\"\u00bb. E inoltre: \u00abI depositi clandestini di armi erano in caverne, casolari abbandonati e cimiteri\u00bb.\nL'articolo comprendeva un'intervista a Siro Cocchi, ex dirigente della federazione fiorentina del PCI. Cocchi rivela che i membri del partito chiamavano la struttura \u00abVigilanza rivoluzionaria\u00bb. Cocchi sosteneva che l'organizzazione avesse solo compiti difensivi. Nei primi anni dopo la fine della guerra, in Francia era stato arrestato uno dei segretari del PCF, Jacques Duclos; i comunisti erano stati messi fuori legge in Grecia. L'organizzazione doveva proteggere i dirigenti del PCI in caso di messa al bando del partito in Italia. Per quanto riguarda chi dava gli ordini, Cocchi dichiar\u00f2 che \u00abPCI e Vigilanza si muovevano su due piani paralleli, senza alcun punto ufficiale di contatto\u00bb.\nPoi aggiunse che i capi della Vigilanza \u00aberano i dirigenti dell'ufficio organizzazione, diretto fino al 1955 da Pietro Secchia, vicesegretario generale del partito e fautore della lotta armata. Con lui c'erano ex partigiani di grande esperienza militare e clandestina come suo fratello Matteo\u00bb. Cocchi elenc\u00f2 alcune personalit\u00e0 locali: l'elenco finiva con Pietro Verga, \u00abuno dei vice di Secchia, e Giulio Seniga, ex partigiano della Val d'Ossola, braccio destro di Secchia\u00bb. L'anno in cui ci si avvicin\u00f2 di pi\u00f9 ad imbracciare le armi fu il 1948, non solo per le elezioni politiche, ma anche per l'attentato a Togliatti. [I capi del partito] \u00abVolevano avere la capacit\u00e0 di difendersi militarmente senza che gli avversari lo sapessero\u00bb.\n\u00abL'Europeo\u00bb per\u00f2 faceva notare come, \u00abnonostante l'assoluta segretezza, il controspionaggio Usa aveva intuito l'esistenza dell'organizzazione\u00bb. \u00abLe corrispondenze riservate inviate nel 1950 al Dipartimento di Stato da due agenti che operavano in Italia dicevano che l'armata clandestina del PCI era forte di 75 mila uomini, i quali si addestravano sull'Appennino tosco-emiliano\u00bb. \u00abUn rapporto del Ministero dell'Interno denuncia che negli anni tra il 1955 e il 1965 vennero ritrovati casualmente 73 cannoni, 319 mortai, 3.500 mitra, 3.700 pistole, 250 mila bombe a mano, molti chili di esplosivi di ogni tipo e ben 109 radiotrasmittenti\u00bb. A cosa servissero le radiotrasmittenti, lo spiega ancora Siro Cocchi: servivano per comunicare di nascosto con i compagni rifugiati a Praga, cui venivano chiesti \u00abaiuti e consigli per addestrare e tenere in efficienza la macchina militare della Vigilanza rivoluzionaria\u00bb. Cocchi stesso trasport\u00f2 per anni con la sua automobile un membro della Vigilanza da Firenze fino al Passo della Futa, il punto da cui lanciava i segnali radio diretti in Cecoslovacchia.\nNel numero successivo, uscito il 7 giugno 1991, giunsero nuove rivelazioni relative agli ultimi anni dell'organizzazione paramilitare del PCI:\nL'inchiesta della procura di Roma.\nA seguito delle rivelazioni del settimanale \u00abL'Europeo\u00bb, la procura della Repubblica di Roma decise di avviare un'inchiesta (8393/92 poi 8393/92B), protrattasi dal 1991 al 1994. I P.M. Luigi de Ficchy e Franco Ionta poterono indagare solo su fonti di tipo indiretto, in cui l'organizzazione veniva descritta nella sua articolazione generale. Da esse non vennero individuati reati attribuibili a singole persone. L'indagine preliminare si concluse nel maggio del 1994. I due magistrati, e il G.I.P. Claudio D'Angelo, che nel luglio dello stesso anno dispose l'archiviazione dell'indagine, rilevarono l'effettiva esistenza di un'organizzazione armata occulta facente capo al PCI attiva fin dall'immediato dopoguerra e come alcuni suoi militanti fossero stati addestrati al sabotaggio e alla guerriglia al di l\u00e0 della cortina di ferro, anche se \"\"l'accertata predisposizione da parte del PCI di meccanismi difensivi in vista del temuto cambiamento del clima politico in Italia\" non avrebbe assunto \"dimensioni tali da costituire un serio, concreto pericolo per lo Stato\"\". Eventuali richieste di rinvio a giudizio per banda armata si sarebbero comunque scontrate con i tempi di prescrizione, gi\u00e0 ampiamente scaduti.\nLe relazioni della Commissione stragi.\nDella struttura paramilitare del PCI si \u00e8 occupata inoltre la \u00abCommissione parlamentare d'inchiesta sul terrorismo in Italia e sulle cause della mancata individuazione dei responsabili delle stragi\u00bb (\"Commissione stragi\"), che nel 1998 ha affidato ricerche a Victor Zaslavsky e a Bradley Smith, rispettivamente sugli archivi del KGB e della CIA.\nNel 1999 venne divulgato da parte della stampa inglese il cosiddetto \"dossier Mitrokhin\", consistente in una serie di schede trascritte di nascosto dagli archivi del KGB da un funzionario dell'agenzia, Vasilij Mitrochin, relative alle attivit\u00e0 del KGB in Italia. Il dossier, conosciuto anche come \"materiale\" o \"rapporto Impedian\", venne trasmesso dai servizi segreti britannici a quelli italiani tra il 1995 e il novembre del 1998, e venne quindi inviato dal Governo alla Procura della Repubblica e quindi da questa alla \"Commissione stragi\". La \"Commissione stragi\", dopo aver affidato ulteriori incarichi di ricerca a Victor Zaslavzky e ad altri, si \u00e8 pronunciata a favore dell'istituzione di una nuova separata commissione d'inchiesta parlamentare su questo argomento. La nuova commissione (\"Commissione parlamentare d'inchiesta concernente il \"dossier Mitrokhin\" e l'attivit\u00e0 d'intelligence italiana\") \u00e8 stata in seguito costituita nella successiva legislatura nel 2002, su iniziativa della Lega Nord.\nNel 2000, giunta al termine dei suoi lavori, la \"Commissione stragi\", constatata l'impossibilit\u00e0 di produrre un'unica relazione condivisa, ha pubblicato 18 diverse relazioni firmate da singoli membri o da gruppi di essi, rinunciando cos\u00ec a trarne una sintesi unitaria. La relazione di un altro consulente della commissione, Gianni Donno, consegnata nel 2001 e riguardante la \"Gladio rossa\", fu trasmessa dal vicepresidente della Commissione stessa, Vincenzo Manca (Forza Italia) alla Procura della Repubblica di Roma. Fu aperta una seconda inchiesta che si concluse anch'essa con la richiesta di archiviazione (2002).\nAudizione dell'ammiraglio Fulvio Martini.\nSecondo l'ammiraglio Fulvio Martini, gi\u00e0 direttore del Sismi, audito dalla Commissione stragi, il KGB aveva interesse che in Italia, Paese assegnato dagli accordi di Jalta alla sfera d'influenza statunitense, ci fosse un partito comunista molto forte, ma che questo non andasse mai al potere per non sconvolgere gli equilibri stabiliti dagli accordi stessi:\nLa forza militare clandestina sarebbe stata tuttavia mantenuta per intervenire contro un'eventuale opposizione armata ad una legittima vittoria elettorale del PCI: in tal caso sarebbero potuti intervenire in appoggio anche gli eserciti della Jugoslavia e dell'Ungheria, senza per questo disattendere gli accordi di Jalta.\nAudizione dell'onorevole Francesco Cossiga.\nLe conclusioni dei magistrati Ionta e Covatta hanno suscitato critiche, in ragione del fatto che l'equivoco di fondo tra formazioni clandestine (volte alla vigilanza e difesa del PCI) e formazioni paramilitari del partito, era stato alla fine messo alla luce con evidenza. A ci\u00f2 aveva contribuito la lunga testimonianza in commissione Stragi del presidente Francesco Cossiga, in passato Ministro dell'interno e Presidente del Consiglio, nell'audizione del novembre 1997, allorch\u00e9 aveva parlato di tre differenti strutture legate al PCI:\nFrancesco Cossiga, audito dalla Commissione stragi a proposito dell'apparato paramilitare e della politica parlamentare del PCI, disse:\nNuove ricerche pubblicate dopo il 2010.\nRocco Turi ha ricostruito la storia dei rapporti tra PCI e Partito comunista cecoslovacco (PCC) durante la Guerra fredda ed \u00e8 giunto alla conclusione che un ruolo di raccordo fondamentale tra le due organizzazioni e il PCUS fu svolto dalla \u00abScuola politica del compagno Synka\u00bb (\"Politicka Skola Soudruha Synka\"), un'emanazione del partito comunista ceco. Tale organismo, istituito a Praga nel 1950, celava dietro al nome ufficiale una struttura occulta che si occupava di insegnare ai comunisti italiani tecniche di sabotaggio e preparazione di attentati. Il PCI si occupava di inviare in Cecoslovacchia gli elementi fidati. Tutto il processo si svolgeva sotto il controllo del PCUS.\nQuesta struttura fu chiusa alla met\u00e0 degli anni settanta, ma rimase segreta fino al 1990.\nNel 1990, com'\u00e8 noto, emerse allo scoperto la struttura NATO \u00abStay Behind\u00bb, formata per contrastare le operazioni illegali del PCI in Cecoslovacchia. Poco tempo dopo venne coniata la denominazione \"Gladio Rossa\": essa ricomprende gli aderenti a PCI, PCC e \"Scuola politica del compagno Synka\" considerandoli un unicum compatto. Secondo la ricostruzione di Rocco Turi, \"Gladio Rossa\" \u00e8 quindi una denominazione nata \"a posteriori\"."}
{"id": "95813", "revid": "125982946", "url": "https://it.wikipedia.org/wiki?curid=95813", "title": "Acacio di Bisanzio", "text": "Agazio fu un centurione romano, originario della Cappadocia, di stanza in Tracia con la coorte Marzia.\nBiografia.\nDurante la persecuzione contro i cristiani scatenata da Diocleziano e da Massimiano fu dato l'ordine ai soldati di sacrificare agli d\u00e8i pagani. Al rifiuto di Agazio, il tribuno della coorte Flavio Firmo lo accus\u00f2 di aver rigettato la fede pagana e per questo tent\u00f2 di persuaderlo, ma inutilmente, e infine dovette inviarlo a giudizio a Bisanzio dal prefetto Bibiano, che lo fece torturare duramente. Secondo la leggenda, durante la prigionia gli angeli si presero cura di lui e lo confortarono. Il proconsole Flacciano infine lo condann\u00f2 a morte e la condanna fu eseguita per decapitazione.\nCulto.\nCon l'affermazione del cristianesimo Sant'Agazio divenne patrono di Costantinopoli e qui rimase il suo corpo finch\u00e9, nell'XI secolo, le reliquie racchiuse in una cassa che fu gettata in mare, furono traslate a Squillace, nella cui cattedrale si trovano tuttora.\nNel XV secolo fu fondata una Confraternita di Sant'Agazio, che per\u00f2 scomparve dopo il terribile terremoto del 1783.\nSant'Agazio \u00e8 venerato come compatrono dell'Arcidiocesi Metropolitana di Catanzaro-Squillace, come patrono della Citt\u00e0 di Squillace e del Comune di Guardavalle, dove si trova una sua reliquia, precisamente un braccio, che vi venne portata nel XVI secolo ad opera del vescovo di Squillace, Marcello Sirleto, nativo di Guardavalle. Ci\u00f2 accadde poich\u00e9 secondo la tradizione la cassa che racchiudeva le reliquie, prima di sbarcare a Squillace, sembra essere passata nel mare che oggi bagna Guardavalle, ma la popolazione, temendo qualche diavoleria, non apr\u00ec la cassa e la fece ancora vagare.\nAgazio \u00e8 il protettore delle truppe militari ed \u00e8 invocato dai fedeli contro l'emicrania e il mal di denti. Inoltre i fedeli si rivolgono a lui per la consolazione dalle lunghe agonie e contro la siccit\u00e0.\nSecondo una tradizione sant'Agazio farebbe parte del gruppo dei cosiddetti santi ausiliatori.\nLa festa religiosa, secondo il Martirologio romano, ricorre il giorno 8 maggio, ma, per antica tradizione a Squillace ed a Guardavalle viene festeggiata il 7 maggio. A Squillace, inoltre, il 16 gennaio viene festeggiata la traslazione delle reliquie."}
{"id": "95815", "revid": "1305772", "url": "https://it.wikipedia.org/wiki?curid=95815", "title": "Invecchiamento (disambigua)", "text": ""}
{"id": "95828", "revid": "158913", "url": "https://it.wikipedia.org/wiki?curid=95828", "title": "Conoscenza", "text": "La conoscenza \u00e8 la consapevolezza e la comprensione di verit\u00e0, fatti o informazioni ottenute attraverso l'esperienza o l'apprendimento (\"a posteriori\"), ovvero tramite l'introspezione (\"a priori\"). La conoscenza \u00e8 l'autocoscienza del possesso di informazioni connesse tra di loro, le quali, prese singolarmente, hanno un valore e un'utilit\u00e0 inferiori.\nDescrizione.\n\"Conoscenza\" \u00e8 un termine che pu\u00f2 assumere significati diversi a seconda del contesto, ma ha in qualche modo a che fare con i concetti di significato, informazione, istruzione, comunicazione, rappresentazione, apprendimento e stimolo mentale.\nLa conoscenza \u00e8 qualcosa di diverso dalla semplice informazione. Entrambe si nutrono di affermazioni vere, ma la conoscenza \u00e8 una particolare forma di sapere, dotata di una sua utilit\u00e0. Mentre l'informazione pu\u00f2 esistere indipendentemente da chi la possa utilizzare, e quindi pu\u00f2 in qualche modo essere preservata su un qualche tipo di supporto (cartaceo, informatico, ecc.), la conoscenza esiste solo in quanto c'\u00e8 una mente in grado di possederla. In effetti, quando si afferma di aver esplicitato una conoscenza, in realt\u00e0 si stanno preservando le informazioni che la compongono insieme alle correlazioni che intercorrono fra di loro, ma la conoscenza vera e propria si ha solo in presenza di un utilizzatore che ricolleghi tali informazioni alla propria esperienza personale. Fondamentalmente la conoscenza esiste solo quando un'intelligenza possa essere in grado di utilizzarla.\nIn filosofia si descrive spesso la conoscenza come informazione associata all'intenzionalit\u00e0. Lo studio della conoscenza in filosofia \u00e8 affidato all'epistemologia (che si interessa della conoscenza come esperienza o scienza ed \u00e8 quindi orientata ai metodi ed alle condizioni della conoscenza) ed alla gnoseologia (che si ritrova nella tradizione filosofica classica e riguarda i problemi \"a priori\" della conoscenza in senso universale).\nScetticismo, conoscenza ed emozioni.\nQuando si risponde di no alla domanda se sia veramente possibile raggiungere la conoscenza, o se sia mai possibile giustificare abbastanza le nostre convinzioni da poterle chiamare \"conoscenza\", si approda allo scetticismo filosofico, a cui oggi aderiscono alcuni scienziati e filosofi. Lo scetticismo filosofico \u00e8 la prospettiva che indaga criticamente se la conoscenza degli uomini sia rispondente al vero; i suoi seguaci sostengono che non \u00e8 possibile ottenere una conoscenza \"vera\", o quantomeno fondata, poich\u00e9 la giustificazione non \u00e8 mai del tutto certa. Questa posizione differisce dallo scetticismo scientifico, che \u00e8 invece la prospettiva per la quale non sarebbe possibile accettare la veridicit\u00e0 di un'affermazione se non dopo averla controllata sperimentalmente.\nAd ogni modo, la conoscenza \u00e8 spesso vista anche come una sorta di antidoto all'irrazionalit\u00e0 delle pulsioni ed emozioni umane. Come dice Ralph Waldo Emerson: \u00abLa conoscenza \u00e8 l'antidoto della paura; Conoscenza, Uso e Ragione, coi loro ausili pi\u00f9 elevati. Il bambino su una scala, o un graticolato, o in una vasca da bagno, o con un gatto, \u00e8 in pericolo quanto il soldato davanti al cannone o a un'imboscata. Ciascuno sormonta le paure non appena comprende precisamente il pericolo e impara i mezzi di resistenza. Ciascuno \u00e8 soggetto al panico, che \u00e8, esattamente, il terrore dell'ignoranza arresa all'immaginazione\u00bb.\nDistinzione tra \"conoscere la cosa\" e \"conoscere il come\".\nFacciamo un esempio. Quando una persona, Mimma, dice: \u00abIl modo di nuotare pi\u00f9 veloce \u00e8 lo stile libero: \"si tratta di agitare le gambe a turno, muovendo al contempo le braccia pi\u00f9 o meno in circolo attorno alla spalla\"\u00bb, ella dispone di una conoscenza proposizionale del nuoto e del \"come\" nuotare in stile libero.\nQuando Mimma acquisisce questa conoscenza proposizionale tramite un'enciclopedia, non acquisisce al contempo la capacit\u00e0 di nuotare: ella dispone, certo, di una conoscenza proposizionale, ma non di quella procedurale, ovvero del cosiddetto \"know-how\". In generale, mentre \u00e8 facile mettere in pratica un certo \"know-how\" (basta eseguire le operazioni in questione), non \u00e8 altrettanto facile dimostrare la validit\u00e0 di una conoscenza meramente proposizionale. In questo caso si tratta di quella forma di conoscenza tacita indagata da Michael Polanyi.\nLa conoscenza quindi non \u00e8 solo la capacit\u00e0 di interpretare messaggi sensoriali provenienti dal mondo esterno, saper immaginare, inventare, risolvere problemi ma \u00e8 anche la capacit\u00e0 di intraprendere una certa azione oppure, a seconda delle esigenze, di non intraprenderla. Nel caso di Mimma, sopra riportato, ella, dopo essere saltata nella piscina, comincer\u00e0 a nuotare nel modo che le \u00e8 noto (il che le consentir\u00e0 di non affogare). Viceversa, saltare in una piscina avendo letto qualcosa sul nuoto, ma senza conoscere realmente il metodo, pu\u00f2 essere fatale.\nDifferenze tra conoscenza inferenziale e conoscenza fattuale.\nLa conoscenza viene anche distinta in fattuale o inferenziale. La prima si basa sull'osservazione diretta; non \u00e8 esente da una certa dose di incertezza, a causa dei possibili errori di osservazione e di interpretazione, oltre che dalla possibilit\u00e0 che i sensi possano essere ingannati da una illusione.\nLa conoscenza inferenziale \u00e8 invece basata sul ragionamento a partire non da un'esperienza ma da un fatto acquisito, o da un'ulteriore conoscenza inferenziale, quale ad esempio una teoria. Una tale conoscenza pu\u00f2 essere o meno verificabile tramite l'osservazione o l'esperimento. Per esempio, tutta la conoscenza relativa all'atomo \u00e8 di tipo inferenziale. La distinzione tra conoscenza fattuale ed inferenziale \u00e8 studiata dalla \"semantica generale\".\nAttraverso l'esperienza, l'osservazione e l'inferenza, gli individui e le culture ottengono una conoscenza sempre maggiore. Il modo in cui questa conoscenza si diffonde dagli uni agli altri \u00e8 esaminata dalla \"teoria antropologica \"della diffusione\"\". Questa esplora i fattori che portano gli uomini a divenire consapevoli, esperti, e ad adottare idee e pratiche nuove.\nIn proposito, alcuni studiosi mettono in rilievo come si abbia conoscenza solo grazie alla memoria, ad esempio Gustav Meyrink.\nForme di conoscenza.\nNella disciplina chiamata \"gestione della conoscenza\", o \"Knowledge Management\", si distinguono vari tipi di conoscenza: quella tacita, quella esplicita e quella incorporata.\nConoscenza esplicita.\n\u00c8 quella forma di conoscenza che pu\u00f2 in qualche modo essere rappresentata, o meglio, che pu\u00f2 essere trasferita da un individuo ad altri tramite un supporto fisico, quale pu\u00f2 essere un libro o un filmato, o direttamente, attraverso una conversazione o una lezione. Un documentario, un manuale, un corso, un\u2019enciclopedia, sono tutti contenitori di conoscenza esplicita.\nConoscenza tacita.\n\u00c8 quella forma di conoscenza che ci \u00e8 pi\u00f9 propria, ovvero ci\u00f2 che sappiamo, anche se a volte non siamo capaci di esplicitarlo. Non tutta la conoscenza tacita \u00e8 in effetti esplicitabile, e quando lo \u00e8, non \u00e8 detto che lo possa essere completamente. Il \u00absaper fare\u00bb qualcosa \u00e8 conoscenza tacita, cos\u00ec come lo \u00e8 quella particolare forma di conoscenza al quale diamo il nome di \u00abintuizione\u00bb, e che altro non \u00e8 che la capacit\u00e0 di utilizzare in modo inconscio la propria esperienza per risolvere in modo apparentemente \"magico\" e \"inspiegabile\" problemi anche molto complessi.\nLa maggior parte della conoscenza di un individuo o di un gruppo di individui \u00e8 tacita e non pu\u00f2 essere esplicitata in toto o in parte. In un sistema di conoscenza, quindi, gli esseri umani non sono semplici utenti, ma parte integrante del sistema.\nConoscenza incorporata.\n\u00c8 quella forma di conoscenza che, pur esplicitata, non lo \u00e8 in forma immediatamente riutilizzabile, ma richiede a sua volta conoscenza per essere estratta. Ad esempio, un processo nasce dalla formalizzazione di un'esperienza, ma pur essendo consapevoli di quali siano i passi per eseguirlo, si pu\u00f2 ignorare il perch\u00e9 debbano essere eseguiti in quella determinata maniera. Solo chi ha una certa esperienza pu\u00f2 comprendere perch\u00e9 quel processo \u00e8 stato definito in quel modo. Un oggetto pu\u00f2 avere la conoscenza incorporata nell'ergonomia del design, oppure nella realizzazione delle sue funzionalit\u00e0.\nL'esempio del libro.\nUn libro \u00e8 un contenitore di tutti e tre i tipi di conoscenza: quella esplicita \u00e8 nel contenuto, in ci\u00f2 che dice; quella incorporata \u00e8 nello stile di scrittura, o nel modo in cui il libro \u00e8 stato realizzato, non solo come testo, ma come oggetto fisico (rilegatura); quella tacita \u00e8 in tutto ci\u00f2 che non \u00e8 stato scritto, ovvero nel lavoro preparatorio che solo l'autore del testo potrebbe cercare di raccontare, nelle scelte fatte e nella capacit\u00e0 stessa di averlo scritto.\nLa conoscenza in filosofia e il problema della giustificazione.\nUna diffusa definizione di conoscenza la vuole come \"teoria della giustificazione\" della verit\u00e0 delle convinzioni. Questa definizione, che deriva dal dialogo platonico \"Teeteto\", pone in primo piano l'importanza delle condizioni necessarie, anche se non sufficienti, affinch\u00e9 un'affermazione possa rientrare nella conoscenza.\nNon esiste un accordo universale su ci\u00f2 che costituisce la conoscenza, la certezza e la verit\u00e0. Si tratta di questioni ancora dibattute dai filosofi, dagli studiosi di scienze sociali e dagli storici. Ludwig Wittgenstein ha scritto un trattato (\"Della certezza\") che indaga appunto le relazioni tra la conoscenza e la certezza. Un ramo di questa indagine \u00e8 successivamente diventato un'intera branca, la \"filosofia dell'azione\".\nIl problema principale indagato dai filosofi \u00e8 il seguente: come avere la certezza che le nostre convinzioni costituiscono effettivamente una \"conoscenza\"? Quand'\u00e8 che si ha vera conoscenza? \nSia la certezza che l'evidenza sono caratteristiche \"epistemiche\" appartenenti nient'altro che alla convinzione stessa. In altre parole, esse non affermano altro che la convinzione \u00e8 vera. \u00c8 dunque necessario ricorrere ad altre caratteristiche \"epistemiche\", come la razionalit\u00e0 o il criterio logico, per avere garanzia che una certa conoscenza sia giustificata, cio\u00e8 corrisponda al vero: questa non dev'essere arbitraria, n\u00e9 casuale n\u00e9 irrazionale. Aristotele, ad esempio, giudicava erroneo il detto di Protagora secondo cui \u00abl'uomo \u00e8 misura di tutte le cose\u00bb, proprio perch\u00e9 contraddittorio: se fosse vero ci\u00f2 che ad ogni uomo appare certo, la conoscenza verrebbe svuotata del suo significato razionale; conoscere significherebbe soltanto \"percepire\" o \"sentire\", indipendentemente da ogni criterio oggettivo.\nSi pu\u00f2 notare come il problema della divergenza tra soggettivit\u00e0 e oggettivit\u00e0, tra verit\u00e0 e certezza, che al giorno d'oggi \u00e8 affrontato dettagliatamente dalla \"teoria della giustificazione\", vertesse sin da allora sulla contrapposizione tra sensi e intelletto, o tra verit\u00e0 e opinione. Si tratta di un problema col quale si sono cimentati dapprima gli antichi greci e poi i filosofi a loro successivi.\nLa contrapposizione tra sensi e intelletto.\nA grandi linee, nella storia della filosofia occidentale si sono spesso contrapposte (e a volte sovrapposte) due linee di pensiero: coloro che considerano la conoscenza un prodotto della mente e dell'indagine introspettiva, e coloro invece secondo cui la conoscenza deriva unicamente dai sensi, cio\u00e8 dall'esterno.\nConnessa a tale questione \u00e8 se la conoscenza sia il risultato di meccanismi automatici, o se invece dipenda da un atto creativo del soggetto, che coinvolga in qualche modo la sua libert\u00e0.\nTra i primi a contrapporre la conoscenza intellettiva a quella sensoriale fu Pitagora, che faceva del numero e della sapienza matematica l'oggetto principale del conoscere. Da questa contrapposizione scatur\u00ec il carattere nascosto della conoscenza, che si riteneva riservata a una cerchia ristretta di iniziati, i soli capaci di comprendere la natura intellettiva della realt\u00e0.\nIn seguito anche la scuola eleatica, in particolare Parmenide, svalut\u00f2 la conoscenza sensoriale, affermando l'importanza di un sapere dedotto esclusivamente dalla ragione. Un tale sapere per\u00f2 risultava poco accessibile ai pi\u00f9, perch\u00e9 non oggettivabile: dell'Essere infatti si pu\u00f2 dire soltanto che esso \u00e8, e nient'altro.\nAi pitagorici e agli eleati si contrapposero le teorie atomiste dei seguaci di Democrito, secondo il quale la conoscenza \u00e8 il frutto di processi meccanici, cio\u00e8 della combinazione degli atomi che colpendo i nostri organi di senso producono in noi l'apprendimento.\nSocrate.\nCon Socrate la conoscenza acquista una valenza etica, venendo d'ora in poi ricondotta essenzialmente al primato della riflessione individuale. Per Socrate infatti ogni conoscenza \u00e8 vana se non \u00e8 ricondotta alla propria autocoscienza, a quella voce dell'anima dotata di consapevolezza, in grado di esaminare criticamente e smascherare il falso sapere dei sofisti, le nozioni \"irriflesse\" di coloro che si credono sapienti ma in realt\u00e0 non lo sono. La vera sapienza nasce dunque dal conoscere se stessi; una tale conoscenza per\u00f2 non \u00e8 insegnabile, n\u00e9 trasmissibile a parole, perch\u00e9 non \u00e8 una tecnica. Il maestro pu\u00f2 solo aiutare l'allievo a partorirla da s\u00e9.\nPlatone e i neoplatonici.\nPlatone segu\u00ec gli insegnamenti di Pitagora, Parmenide, e Socrate, tuttavia rivalutando in parte l'esperienza sensibile. I sensi infatti, secondo Platone, servono a risvegliare in noi il ricordo delle \"idee\", ossia di quelle forme universali con cui \u00e8 stato plasmato il mondo e che ci permettono di conoscerlo. Conoscere significa dunque \"ricordare\": la conoscenza \u00e8 un processo di reminiscenza di un sapere che giace gi\u00e0 all'interno della nostra anima, ed \u00e8 perci\u00f2 \"innato\". L'innatismo della conoscenza \u00e8 ci\u00f2 che pi\u00f9 contraddistingue il platonismo dall'empirismo.\nCon Platone la conoscenza resta un'esperienza dal valore essenzialmente etico, poich\u00e9 riguarda la decisione dell'anima di accostarsi alla visione \"eidetica\" del Bene risvegliandone in s\u00e9 il ricordo.\nPresso il neoplatonismo verr\u00e0 mantenuta l'idea che la vera conoscenza non \u00e8 quella che deriva dall'esperienza, come crede il senso comune, ma nasce da una superiore attivit\u00e0 intellettiva che ha come oggetto le idee spirituali. La conoscenza \u00e8 pertanto qualcosa di \"nascosto\" ai pi\u00f9, che si lasciano abbagliare dagli inganni dei sensi. Questa concezione sar\u00e0 fatta propria anche da varie correnti neopitagoriche, gnostiche, esoteriche, e magiche, che approderanno alla filosofia rinascimentale. Secondo Giordano Bruno bisogna nascondere la conoscenza alla plebe perch\u00e9 questa non la potr\u00e0 mai capire, ed \u00e8 persino rischioso elargirgliela.\nL'aristotelismo.\nRispetto a Platone, Aristotele aveva ulteriormente rivalutato l'esperienza sensibile, ma come il suo predecessore aveva mantenuto fermo il presupposto secondo cui la conoscenza nasce anzitutto dal soggetto. Una conoscenza che si limiti a recepire le impressioni dei sensi, infatti, \u00e8 passiva; perch\u00e9 vi sia vera conoscenza occorre che l'intelletto umano svolga un ruolo attivo che gli consenta di andare oltre le particolarit\u00e0 transitorie degli oggetti e di coglierne l'essenza in atto. Il passaggio all'intelletto attivo implica che questo sia capace di pensare se stesso, cio\u00e8 sia dotato di consapevolezza e libert\u00e0, che \u00e8 la caratteristica fondamentale che distingue l'uomo dagli altri animali. \nAristotele distinse cos\u00ec vari gradi del conoscere: al livello pi\u00f9 basso c'\u00e8 la sensazione, che ha per oggetto entit\u00e0 particolari, mentre a quello pi\u00f9 alto c'\u00e8 l'intuizione intellettuale, capace di \"astrarre\" l'universale dalle realt\u00e0 empiriche. Conoscere significa dunque \"astrarre\".\nAristotele fu anche il padre della logica formale, che egli teorizz\u00f2 nella forma deduttiva del sillogismo. Va precisato per\u00f2 che l'intuizione restava per lui superiore anche a quest'ultimo, perch\u00e9 in grado di fornire quei princ\u00ecpi di partenza da cui il sillogismo trarr\u00e0 soltanto delle conclusioni coerenti con le premesse. Essa si trova dunque al vertice della conoscenza, culminando alla fine in un'esperienza contemplativa, tipica di un sapere fine a s\u00e9 stesso, che per Aristotele rappresentava l'essenza della saggezza. Ritorna cos\u00ec anche in lui il valore etico della conoscenza.\nL'empirismo anglo-sassone.\nI capisaldi del processo conoscitivo, cos\u00ec com'erano stati enunciati da Aristotele, rimasero invariati per tutto il Medioevo, ribaditi e valorizzati in particolare da Tommaso d'Aquino. Fu agli inizi dell'et\u00e0 moderna che in Inghilterra inizi\u00f2 a prodursi una corrente filosofica secondo cui, invece, la conoscenza deriva unicamente dall'esperienza sensibile. I principali esponenti di questa corrente, che ebbe come precursori Francesco Bacone e Thomas Hobbes, furono John Locke, George Berkeley e David Hume. I princ\u00ecpi a cui essi intendevano ricondurre ogni forma di conoscenza umana erano essenzialmente due:\nQuest'ultimo punto fu fatto proprio soprattutto da Hobbes, e si connette alla convinzione degli empiristi per cui la mente umana \u00e8 una \"tabula rasa\" al momento della nascita, cio\u00e8 priva di idee innate. Dopo la nascita, le impressioni dei sensi prenderebbero ad agire meccanicamente sulla nostra mente, plasmandola e facendo sorgere in essa dei concetti.\nLeibniz e Kant.\nL'empirismo cos\u00ec espresso venne criticato dapprima da Leibniz, il quale riafferm\u00f2 che la conoscenza non \u00e8 un mero processo meccanico: in noi sono gi\u00e0 presenti dei concetti latenti, che l'esperienza pu\u00f2 risvegliare, ma non creare dal nulla. Leibniz si espresse cos\u00ec a favore dell'innatismo delle idee, ma contest\u00f2 anche Cartesio, secondo cui esistevano solo quelle idee di cui si ha una conoscenza chiara e oggettiva, deducibili \"a priori\" dalla ragione: per Leibniz, invece, esistono anche pensieri di cui non si ha coscienza, e che agiscono a un livello inconscio. Ci sono cio\u00e8 varie gradazioni della conoscenza, da quella pi\u00f9 oscura fino a quella pi\u00f9 distinta, che \u00e8 l'\"appercezione\" di me o autocoscienza.\nIn seguito anche Kant critic\u00f2 l'empirismo, e afferm\u00f2 che la conoscenza \u00e8 un processo essenzialmente critico, in cui la mente umana svolge un ruolo fortemente attivo. Operando una sorta di \"rivoluzione copernicana\" del pensiero, Kant mise in rilievo come le leggi scientifiche con cui conosciamo il mondo siano modellate dalla nostra mente anzich\u00e9 essere ricavate induttivamente dall'esperienza. La vera conoscenza si ha per Kant quando formuliamo i cosiddetti giudizi \"sintetici \"a priori\"\": questi sono da un lato \"a priori\", perch\u00e9 nascono dall'attivit\u00e0 delle nostre categorie mentali; dall'altro per\u00f2 tali categorie si attivano solo quando ricevono dati empirici da trattare, ottenuti passivamente dai sensi. In tal modo egli ritenne di poter conciliare empirismo e razionalismo.\nAl vertice della conoscenza si trova l\"io penso\", un'attivit\u00e0 suprema che ha la capacit\u00e0 di connettere in maniera critica e consapevole le informazioni provenienti dal mondo esterno. La conoscenza non \u00e8 dunque una semplice raccolta di nozioni, ma significa \"collegare\". Ne deriva che la riflessione critica basata sulla propria autocoscienza \u00e8 per Kant l'unico presupposto di una conoscenza valida.\nKarl Popper.\nKarl Popper, ricollegandosi alla tradizione aristotelica e kantiana, sostenne che la conoscenza \u00e8 un processo esclusivamente deduttivo, comune sia agli uomini che agli animali, e che esso si basa sul metodo dei tentativi e della confutazione. L'apprendimento non deriva dall'osservazione induttiva della realt\u00e0, bens\u00ec dalla nostra immaginazione creativa, cio\u00e8 da anticipazioni ingiustificate della realt\u00e0 stessa (le congetture) che di volta in volta noi mettiamo alla prova. La vera conoscenza deve essere dunque falsificabile, formulata cio\u00e8 in modo tale che la sua sottomissione ad un esperimento possa eventualmente attestarne la falsit\u00e0.\nConoscenza ed esoterismo.\nNelle correnti pi\u00f9 recenti dell'esoterismo si rileva come nell'epoca attuale, contraddistinta da un approccio individualistico-sperimentale, la conoscenza umana sia maggiormente orientata ad avvalersi del metodo induttivo, mentre nell'et\u00e0 antica e medievale prediligeva quello deduttivo. Questi due procedimenti conoscitivi, contrapposti ma complementari, riproducono la dinamica intercorrente a livello cosmico tra particolare e universale, percezione e concetto, discesa nella materia e risalita allo spirito, come riflesso di una creazione strutturata gerarchicamente in cui vigono relazioni di analogia, cio\u00e8 rapporti di similitudine o metaforici, tra le sue parti. I filosofi ermetici, in particolare, vedevano nell'analogia lo strumento principe per arrivare a conoscere in chiave unitaria gli aspetti molteplici della natura, essendo questa basata sull'occulta corrispondenza tra macrocosmo e microcosmo, secondo il loro celebre motto \u00abcome in alto cos\u00ec in basso\u00bb.\nLa tendenza dell'epoca attuale, ribadisce Steiner, \u00e8 di basarsi quasi esclusivamente sui fatti empirici trascurando la portata oggettiva delle idee, le quali non sono qualcosa di astratto, ma sono costitutive della realt\u00e0 stessa, modelli spirituali che si sono condensati nei fenomeni sensibili."}
{"id": "95829", "revid": "287204", "url": "https://it.wikipedia.org/wiki?curid=95829", "title": "363 a.C.", "text": ""}
{"id": "95830", "revid": "1990325", "url": "https://it.wikipedia.org/wiki?curid=95830", "title": "Unit\u00e0 Popolare (Italia)", "text": "Unit\u00e0 Popolare \u00e8 stato un partito politico italiano fondato il 18 aprile 1953 dalla confluenza di tre distinti soggetti:\nLe prime due formazioni si erano opposte alla linea ufficiale dei rispettivi partiti favorevole all'adozione della nuova legge elettorale proposta dal ministro Mario Scelba. Seppur formato da parlamentari uscenti a camere sciolte, non riusc\u00ec ad eleggere alcun deputato.\nIl dibattito politico sulla legge elettorale maggioritaria.\nAl VI Congresso nazionale del Partito Socialista Democratico, tenutosi a Bologna tra il 2 e il 6 gennaio 1952, Tristano Codignola, all'epoca non parlamentare, riusc\u00ec a far approvare una mozione con la quale si impegnava il partito a difendere il sistema elettorale proporzionale e a presentare, alle elezioni successive, liste autonome rispetto agli altri partiti. Tuttavia, nel successivo Congresso straordinario, tenutosi a Genova tra il 4 e il 7 ottobre 1952, il risultato del precedente congresso fu rovesciato.\nIl 29 ottobre 1952, inizi\u00f2 alla Camera dei deputati il dibattito per l'approvazione della legge elettorale maggioritaria (che poi sar\u00e0 detta Legge truffa), che prevedeva l'attribuzione di 380-385 seggi su 590 (tanti ne contava allora la Camera) alla lista di partiti \"apparentati\" che avrebbe conseguito il 50,1% dei voti validi. Nelle intenzioni dei proponenti, ci\u00f2 avrebbe determinato una larga maggioranza ai partiti del centro degasperiano (DC, PSDI, PRI e PLI), se non - addirittura - la possibilit\u00e0 di un'apertura della DC ai partiti di destra, come era stato ventilato nelle precedenti elezioni amministrative.\nIl 12 dicembre 1952, Piero Calamandrei, deputato del PSDI, annunci\u00f2 alla Camera, in contrasto con le direttive di partito, il voto contrario suo e di altri sette colleghi (Belliardi, Bonfantini, Cavinato, Giavi, Lopardi, Mondolfo e Zanfagnini), dichiarando di ritenere la democrazia in pericolo, in Italia, \"nel fatto che vi sia un partito al potere\" (la Democrazia Cristiana, n.d.r.), \"il quale sa di non essere pi\u00f9 maggioranza e che tuttavia vuole rimanere al potere con questo espediente\". Calamandrei e gli altri sette deputati furono sospesi dal gruppo parlamentare e Codignola fu espulso dal partito. Immediatamente Calamandrei si dimise dal partito e, il 5 gennaio 1953, fond\u00f2 il quindicinale Nuova Repubblica. Nel frattempo, la federazione del PSDI di Firenze, alla quale Calamandrei apparteneva, proclam\u00f2 l'autonomia dal partito.\nIl dibattito parlamentare, alla Camera, sulla Legge Scelba, si concluse il 21 gennaio 1953, con l'apposizione della fiducia da parte del governo De Gasperi. Le sinistre uscirono dall'aula per non votare e la legge fu approvata con 332 voti favorevoli e 17 contro. Contro la legge si schierarono anche i deputati del PLI Perrone Capano, Corbino e Bellavista e diversi esponenti repubblicani. Il 29 marzo, il risultato si ripet\u00e9 al Senato e, con 174 voti a favore e 3 contrari (tra cui il repubblicano Ferruccio Parri), la legge fu definitivamente approvata. Il 4 aprile, il Presidente della repubblica Luigi Einaudi sciolse le Camere e si concluse la I legislatura.\nProcesso di formazione del movimento.\nIl 1\u00ba febbraio 1953, tra i dissidenti di sinistra del PSDI, si costitu\u00ec, a Vicenza, il Movimento di Autonomia Socialista. La sede scelta fu il circolo Carlo Rosselli di Firenze; il primo Comitato centrale fu composto da Caleffi, Codignola, Cossu, Costantini, Finocchiaro, Greppi e Zanfagnini. Una componente importante del movimento (oltre a Calamandrei e Codignola, anche Giuseppe Faravelli, Aldo Garosci, e Paolo Vittorelli) era costituita dal gruppo degli ex-azionisti che non erano confluiti nel Partito Socialista Italiano. Costoro, al momento dello scioglimento del Partito d'Azione (20 ottobre 1947), avevano formato il movimento \u201cAzione Socialista Giustizia e Libert\u00e0\u201d, mantenendo la testata di partito \u201cL'Italia Socialista\u201d (gi\u00e0: L'Italia libera), diretta da Garosci. \u201cAzione Socialista Giustizia e Libert\u00e0\u201d, l'8 febbraio 1948, a Milano, aveva poi dato vita all'Unione dei Socialisti, insieme a una componente dissidente dal PSI, guidata da Ivan Matteo Lombardo, al movimento \u201cEuropa Socialista\u201d di Ignazio Silone ed alcuni indipendenti, gi\u00e0 facenti parte del movimento partigiano di Giustizia e Libert\u00e0. L'Unione dei Socialisti aveva partecipato alle elezioni politiche del 1948 nell'ambito della coalizione chiamata Unit\u00e0 Socialista, consistente in una lista congiunta con il \"Partito Socialista dei Lavoratori Italiani\". Questo movimento si sciolse il 31 gennaio 1949 a causa dei pochi voti presi, ed i politici che avevano partecipato al progetto erano confluiti in parte alla scissione di giugno dal Partito Socialista Italiano guidata da Giuseppe Romita, il quale si fuse a dicembre di quell'anno con alcuni politici usciti dal PSLI e si costitu\u00ec quindi il Partito Socialista Unitario che, a sua volta, nel 1951 si un\u00ec allo stesso PSLI: il partito risultante cambi\u00f2 per\u00f2 il suo nome definitivamente in Partito Socialista Democratico Italiano a partire dall'anno successivo. La sede fiorentina di Autonomia Socialista era quella del soppresso movimento \u201cAzione Socialista Giustizia e Libert\u00e0\u201d.\nIl 1\u00ba aprile 1953, l'ex-Presidente del Consiglio Ferruccio Parri si dimise dal Partito Repubblicano Italiano e, il 12 aprile successivo, al Teatro Valle di Roma, annunci\u00f2 la sua confluenza nell'Unione di Rinascita Repubblicana. Le adesioni pi\u00f9 significative che seguirono furono quelle di Leopoldo Piccardi, Federico Comandini, Giuliano Vassalli, Carlo Levi, Diego Valeri e Aurelio Roncaglia.\nIl 18 aprile, a Roma, fu stipulato l'accordo elettorale di costituzione del movimento Unit\u00e0 Popolare, tra Autonomia Socialista, Unione di Rinascita Repubblicana e Giustizia e Libert\u00e0, con il fine esplicito di rendere vano il tentativo operato dalla Democrazia Cristiana, con l'approvazione della Legge truffa, di assicurarsi \u201cfittiziamente\u201d la maggioranza assoluta nella Camera dei Deputati, rimettendo in discussione \u201cle basi costituzionali della Repubblica\u201d. Il programma elettorale del movimento, inoltre, prevedeva: \"una riforma dell'amministrazione ispirata a un'effettiva semplificazione dei servizi e a un valido controllo popolare\u201d, la \u201cgiustizia fiscale\u201d\", la \"\u201crestaurazione nella pubblica amministrazione della correttezza e dell'onest\u00e0\u201d\", \"\u201csottrarre al monopolio lo sfruttamento di beni e di energie\u201d\", \"\u201cestirpare, con una politica organica di investimenti, la disoccupazione\u201d\", \"\u201ctrasformare l'Italia in una democrazia moderna che possa tenere il suo posto in un'Europa federata\u201d\". Scrive Codignola: \"\u201cNon ci sentivamo un gruppo centrista ribelle, ma una componente\u2026 della sinistra che aveva qualcosa da aggiungere di diverso alla tradizionale ideologia marxista o paramarxista. Si riproponeva, in altri termini, la funzione di rinnovamento democratico e socialista che da Rosselli aveva portato al Partito d'Azione\".\nUnit\u00e0 Popolare ebbe l'adesione di numerosi intellettuali (tra cui il cantautore Fausto Amodei) e il sostegno di Adriano Olivetti e del suo Movimento Comunit\u00e0. Alla vigilia delle elezioni la testata Milano Sera pubblic\u00f2 un appello di un gruppo di personalit\u00e0 della cultura, con l'invito a votare \"Unit\u00e0 Popolare\"; tra essi: Nicola Abbagnano, Carlo Bo, Norberto Bobbio, Felice Casorati, Luigi Piccinato, Toti Scialoja, Mario Soldati, Sergio Solmi, Leo Valiani ed Edoardo Volterra.\nAlle elezioni politiche del 7 giugno 1953, Unit\u00e0 Popolare ottenne un risultato modesto (171.099 voti alla Camera, corrispondenti allo 0,6% e nessun seggio), ma sufficiente, insieme ai 40.000 voti ottenuti dagli ex-liberali di Alleanza Democratica Nazionale, ad impedire ai partiti della coalizione governativa il raggiungimento del quorum del premio di maggioranza. Il maggior numero di preferenze furono raccolte da Calamandrei, a Torino (3.655); Greppi (5.279) e Parri (4.477), a Milano; Zanfagnini a Udine (2.119).\nDopo le elezioni politiche del 1953.\nSecondo Codignola il risultato del 7 giugno 1953 fu fondamentale per la storia della Repubblica: \"Le elezioni del '53 segnarono una svolta definitiva della politica italiana. Il centrismo degasperiano era battuto; il Congresso di Napoli della DC ne dette drammatica conferma. Si apriva la fase del centro-sinistra, si riprendevano i temi dello sviluppo democratico del paese che dal '48 in poi erano rimasti paralizzati\" ma, al contempo, si apriva la lunga stagione del consociativismo. Il 18 giugno, il Comitato promotore di Unit\u00e0 Popolare, in un documento approvato, prendeva atto con soddisfazione dei risultati raggiunti.\nIl 28 novembre 1954, il Comitato centrale elesse la Direzione del movimento e quest'ultima il Comitato esecutivo, cos\u00ec formato: Codignola, Cossu, Parri, Piccardi, Vittorelli e Zuccarini. \"Nuova Repubblica\" si trasformava in settimanale il 1\u00ba maggio 1955. La linea del movimento cominciava a puntare all'unificazione dei partiti socialisti: alle elezioni regionali siciliane del 1955, infatti, \"Unit\u00e0 Popolare\" invitava a votare il Partito Socialista Italiano. Ci\u00f2 rese imbarazzante la permanenza nel partito della corrente liberaldemocratica.\nNel corso dei lavori del Comitato centrale (Roma, 18 dicembre 1955), Piccardi e il suo gruppo esposero le ragioni per cui si sarebbero distaccati dal movimento. La costituzione del Partito Radicale (5 febbraio 1956) comport\u00f2 l'adesione di Piccardi e del \"simpatizzante\" Valiani al nuovo partito. Anche Olivetti lasci\u00f2 \"Unit\u00e0 Popolare\", per presentarsi dal solo, con il \"Movimento Comunit\u00e0\", alle amministrative del 1956. In tali consultazioni, \"Unit\u00e0 Popolare\" strinse un primo accordo con il Partito Socialista Italiano e present\u00f2 propri candidati nelle liste socialiste; a Roma venne eletto Federico Comandini.\nPiero Calamandrei cess\u00f2 di vivere il 27 settembre 1956. In ottobre, a seguito della cruenta repressione sovietica della rivolta d'Ungheria, il segretario socialista Pietro Nenni denunci\u00f2 il patto d'unit\u00e0 d'azione con il Partito Comunista Italiano, che fu trasformato in mero \"patto di consultazione\". Ci\u00f2 acceler\u00f2 la confluenza di \"Unit\u00e0 Popolare\" nel PSI. Una tappa significativa di tale processo furono i colloqui tra i rappresentanti delle due formazioni, il 30 luglio 1957, sino a giungere all'adesione completa, il 27 ottobre 1957. Tra coloro che non aderirono: Oliviero Zuccarini, che rientr\u00f2 nel PRI, Aldo Garosci e Arturo Carlo Jemolo. Lo stesso giorno cess\u00f2 le pubblicazioni \"Nuova Repubblica\"."}
{"id": "95832", "revid": "837110", "url": "https://it.wikipedia.org/wiki?curid=95832", "title": "Nikolaus Krebs", "text": ""}
{"id": "95836", "revid": "1005847", "url": "https://it.wikipedia.org/wiki?curid=95836", "title": "Autonomia Socialista", "text": ""}
{"id": "95838", "revid": "838137", "url": "https://it.wikipedia.org/wiki?curid=95838", "title": "364 a.C.", "text": ""}
{"id": "95839", "revid": "115549", "url": "https://it.wikipedia.org/wiki?curid=95839", "title": "Partito Socialista - Sezione Italiana dell'Internazionale Socialista", "text": ""}
{"id": "95841", "revid": "838137", "url": "https://it.wikipedia.org/wiki?curid=95841", "title": "365 a.C.", "text": ""}
{"id": "95843", "revid": "367445", "url": "https://it.wikipedia.org/wiki?curid=95843", "title": "Shakira", "text": "Annoverata tra i principali esponenti del pop latino, ha debuttato nel mercato discografico latinoamericano nel 1991, dominandone la scena per oltre un decennio. Nel 2001 ha conseguito un successo mondiale con l'album \"Laundry Service\", che ha venduto pi\u00f9 di 20 milioni di copie ed \u00e8 diventato uno tra i 100 album pi\u00f9 venduti di sempre. Uno dei singoli di maggior successo della cantante, \"Waka Waka (This Time for Africa)\", sigla del Campionato mondiale di calcio 2010, \u00e8 arrivato alla prima posizione delle classifiche in 19 paesi ed \u00e8 il singolo ufficiale dei mondiali di calcio che ha venduto di pi\u00f9 e pi\u00f9 velocemente nell'era della musica digitale.\nAl 2014, mondialmente, la cantante ha venduto pi\u00f9 di 125 milioni di copie tra singoli e album.\nShakira ha vinto tre volte il Grammy Award, dodici volte il Latin Grammy Award, trentatr\u00e9 i Billboard Latin Music Awards e cinque volte gli MTV Video Music Awards, ed \u00e8 considerata l'artista musicale colombiana di maggior successo commerciale di tutti i tempi e la cantante latina pi\u00f9 popolare a livello mondiale. Shakira ha avuto un ruolo di apripista per l'intera categoria degli artisti sudamericani, essendo la prima ed unica cantante dell'America Latina ad aver raggiunto il primo posto nelle classifiche nazionali dell'Australia, del Regno Unito e degli Stati Uniti d'America. Nel 2011 il suo nome viene incluso nella prestigiosa Walk of Fame di Hollywood.\nBiografia.\nL'infanzia.\nShakira Isabel Mebarak Ripoll \u00e8 nata a Barranquilla, una citt\u00e0 portuale della Colombia settentrionale, il 2 febbraio 1977 da William Mebarak Chadid, un gioielliere statunitense nativo di New York e di origini libanesi, e da Nidia del Carmen Ripoll Torrado, colombiana di origini catalane, spagnole e italiane. Gi\u00e0 da piccolissima ha incominciato a coltivare l'interesse per lo spettacolo: all'et\u00e0 di cinque anni ha rivelato la sua predisposizione alle danze e ai canti arabi. Secondo quanto racconta sua madre, Shakira da bambina amava scrivere. Il primo regalo che Shakira ha ricevuto dal padre William Mebarak \u00e8 stata una macchina da scrivere, con la quale ha iniziato a redigere le sue prime canzoni e poesie.\n1983: il debutto in televisione.\nHa composto la sua prima canzone a otto anni, intitolata \"Tus gafas oscuras\" e dedicata a suo padre. \u00c8 stato proprio quest'ultimo che ha lanciato la figlia nel mondo della televisione, facendola apparire in trasmissioni sia televisive che radiofoniche. Da allora la giovane Shakira si \u00e8 impegnata sempre di pi\u00f9: nel 1983 ha partecipato al concorso per giovani talenti musicali \"In cerca di un artista bambino\" (\"Buscando Artista Infantil\"), trasmesso dall'emittente colombiana Telecaribe. Ha vinto il concorso anche nei tre anni successivi. A 11 anni ha imparato a suonare la chitarra. Molte delle sue prime canzoni avevano uno sfondo autobiografico: la pi\u00f9 importante \u00e8 stata quella scritta per il fratello morto in un incidente stradale, episodio che ha rappresentato la maggiore amarezza durante l'infanzia della bambina.\nAnche il ballo \u00e8 stato, sin dall'infanzia, una componente fondamentale dell'educazione dell'artista colombiana: da giovane, in uno dei ristoranti mediorientali preferiti di suo padre, Shakira ha sentito per la prima volta la cosiddetta darabouka, peculiare tamburo dal suono ruvido di cui fanno largo uso le melodie arabe e persiane; \u00e8 salita sopra il tavolo per danzare, riscuotendo gli applausi dei proprietari del locale. Come artista precocissima, Shakira ha avuto la prima delusione quando, a 10 anni, \u00e8 stata esclusa dal coro scolastico perch\u00e9 la sua voce era considerata \"come quella di una capra\". Di contro sono state tante le soddisfazioni visto che la signorina Mebarak \u00e8 diventata una vera e propria celebrit\u00e0 locale, e ha potuto conoscere le persone che l'avrebbero lanciata a livello nazionale: innanzitutto la produttrice di teatro Monica Ariza, la quale, durante un volo aereo, ha convinto Ciro Vargas della Sony Music colombiana a fare un provino a Shakira, permettendole cos\u00ec di essere immediatamente presa. All'epoca la giovane cantante, come ha rivelato in successive interviste, amava ascoltare Led Zeppelin, Beatles, The Police, Cure e Nirvana.\n1990-1996: i primi due album.\nA 13 anni si trasfer\u00ec a Bogot\u00e0, capitale della Colombia, ed alle spalle aveva numerosi brani scritti sin da quando aveva otto anni. La passione per il canto e per la musica la portarono ad incidere il primo disco nel 1991, a 14 anni. Il disco, intitolato \"Magia\" e pubblicato dalla Sony Music Colombia, ottenne discreti consensi sia da parte della critica sia da parte del pubblico nel suo Paese. Inoltre, inizi\u00f2 ad imporla all'attenzione degli esperti, che la segnalarono al Festival OTI tenutosi quell'anno in Spagna come rappresentante della Colombia. Al festival non pot\u00e9 per\u00f2 partecipare giacch\u00e9 non raggiungeva l'et\u00e0 minima di 16 anni per l'ammissione.\nIl suo secondo album, \"Peligro\", non riscosse un particolare successo. Successivamente, le fu assegnata una parte in una telenovela colombiana, \"El Oasis\" nel 1994.\n1995-1998: \"Pies descalzos\".\nNel 1995 la cantante pubblic\u00f2 il terzo album \"Pies descalzos\", che a differenza dei due precedenti contiene testi pi\u00f9 autobiografici e passionali. Inaspettatamente, il disco fu un grande successo commerciale ed impose l'autrice all'attenzione del grande pubblico statunitense, spagnolo e specialmente di quello sudamericano, riuscendo a vendere oltre quattro milioni di copie e primeggiando nelle vendite in otto Paesi. Grazie alle canzoni orecchiabili, Shakira conquist\u00f2 centinaia di migliaia di fan di madrelingua spagnola e divenne la stella pi\u00f9 promettente e giovane dell'intero panorama musicale latinoamericano di quel decennio.\nSpinta dal successo, Shakira decise poco dopo di pubblicare l'album di remix \"The Remixes\", contenente le canzoni remixate di \"Pies descalzos\" realizzate dai disc jockey che lavoravano per le radio che avevano apprezzato la ballabilit\u00e0 delle sue canzoni. In Brasile l'album vendette copie: ci\u00f2 convinse Shakira a remixare molti dei pezzi in portoghese.\n1998-2000: \"\u00bfD\u00f3nde est\u00e1n los ladrones?\".\nDopo questo successo, Shakira ebbe dei contatti con il produttore Emilio Estefan Junior, marito della cantante Gloria Estefan, il quale decise di finanziare il suo nuovo lavoro discografico \"D\u00f3nde est\u00e1n los ladrones?\". chiamato cos\u00ec per un evento successo all'aeroporto, dove le era stato rubato il bagaglio contenente le canzoni per il nuovo album, fatto che la costrinse a riscrivere le canzoni che erano andate perse. Nonostante il costo eccessivo dell'opera (3 milioni di dollari U.S.A.), l'album ebbe l'approvazione del pubblico, che lo fece diventare rapidamente disco di platino negli Stati Uniti, rimanendo in testa per 11 settimane alla classifica latina di \"Billboard\".\nIn questo periodo Shakira inizi\u00f2 a cantare in inglese. Come ricorda la stessa Shakira, fu Gloria Estefan la prima persona a incoraggiarla verso l'esperienza anglofona, offrendo la propria collaborazione per la resa in inglese dell'intero album \"\u00bfD\u00f3nde est\u00e1n los ladrones?\". Rest\u00eca a tale progetto, l'artista colombiana cominci\u00f2 a maturare la decisione di occuparsi personalmente della stesura dei testi, malgrado la difficolt\u00e0 di confrontarsi con una lingua straniera. Si esib\u00ec tuttavia con la versione inglese di \"Inevitable\".\nA quel punto Shakira si rese conto di come imparare bene l'inglese fosse l'unico modo per poter gestire le proprie opere presso il mercato internazionale: inizi\u00f2 cos\u00ec a studiare l'inglese per dedicarsi in prima persona alla scrittura di pezzi in questa lingua.\n2000-2002: \"Laundry Service\" e il successo mondiale.\nIl 12 agosto 1999 Shakira tenne presso il Grand Ballroom dei Manhattan Center Studios di New York il suo MTV Unplugged. Il concerto fu organizzato da MTV. Dall'evento i produttori di MTV hanno tratto un programma che \u00e8 stato trasmesso nella maggioranza dei paesi sudamericani e negli Stati Uniti, della durata di un'ora, in cui Shakira suona i pi\u00f9 importanti brani della sua carriera. Quell'esibizione ha esteso il suo successo, tanto che Shakira ha deciso di pubblicare il concerto come album uscito all'inizio del 2000. L'album \u00e8 restato per due settimane in vetta alla classifica di musica latina negli Stati Uniti. Questo lavoro ha vinto anche il Grammy come migliore album pop latino. Per questo album, Shakira \u00e8 stata premiata infine con i trofei per la migliore voce pop femminile con \"Ojos as\u00ed\", e migliore voce rock femminile per \"Octavo D\u00eda\".\nDa questo momento in poi, Shakira ha rivolto la sua attenzione verso il mercato anglofono: ha migliorato il suo inglese grazie alle poesie di Walt Whitman, e ha incominciato a scrivere e cantare nella lingua anglosassone. Il primo album di questo nuovo corso \u00e8 \"Laundry Service\" del 2001. Caratterizzato da brani rock e melodici, \u00e8 stato lanciato prima negli Stati Uniti d'America e poi nel resto del mondo. L'album non era una semplice traduzione in inglese di brani precedenti, ma un vero e proprio inedito, frutto di un lungo periodo, denso di lavoro di scrittura, durante il quale Shakira si trovava in Uruguay, supportata da uno studio mobile. \"Laundry Service\" contiene principalmente brani in lingua anglosassone, anche se vi erano all'interno quattro pezzi in lingua spagnola tra i quali \"Que me quedes t\u00f9\". Venne pubblicato inoltre un CD interamente nella lingua madre di Shakira, chiamato \"Servicio de lavander\u00eca\", nel quale il brano che si \u00e8 piazzato meglio, dopo \"Suerte\" (versione in spagnolo di \"Whenever, Wherever\"), fu \"Te dejo Madrid\". Ebbero successi anche \"Underneath your Clothes\", \"Objection (Tango)\", e \"The One\" (che \u00e8 arrivato al terzo posto in Italia).\nSi \u00e8 trattato di un notevole successo discografico: nei soli Stati Uniti d'America furono vendute 3 milioni di copie, e pi\u00f9 di 20 milioni a livello mondiale, e cos\u00ec Shakira \u00e8 diventata tra i maggiori esponenti della musica internazionale. Ha vinto il Latin Grammy Award sia nel 2002 per il migliore video musicale (per \"Suerte\", in inglese nota come \"Whenever, Wherever\"), che nel 2003 per la migliore canzone rock (\"Te aviso, te anuncio (Tango)\"). Altri prestigiosi riconoscimenti sono stati i 4 MTV Video Music Awards per il video di \"Whenever, Wherever\".\nIl primo singolo estratto \u00e8 stato \"Whenever, Wherever\", distribuito alla fine del 2001 e che si\u00e8 piazzato al sesto posto nella classifica statunitense, solitamente blindata agli artisti stranieri e in particolare quelli emergenti, scalando con ancor maggiore successo tutte le classifiche europee. Infatti \u00e8 diventato primo singolo in Colombia, nel resto dell'America Latina, Germania, Irlanda, Australia, Nuova Zelanda e nei Paesi Bassi mantenendosi su questa posizione per 9 settimane. Nel Regno Unito ha raggiunto il secondo posto, il quarto in Canada, l'ottavo in Giappone e, pi\u00f9 genericamente, \u00e8 entrato nelle top ten di tutti i paesi europei. Il singolo \u00e8 rimasto per minor tempo al numero uno, oltre che nei paesi succitati, in Austria, Belgio, Danimarca, Francia, Italia, Libano, Messico, Polonia, Svezia e Svizzera. Il secondo singolo pubblicato dall'album \u00e8 stato \"Underneath Your Clothes\". Il primo posto del brano \u00e8 stato raggiunto nelle classifiche di Argentina, Australia, Belgio, Canada, Irlanda, Messico, Per\u00f9 e Paesi Bassi, il secondo in Germania e Francia, il terzo in Ungheria e Gran Bretagna, quarto in Italia . La canzone \u00e8 anche arrivata al numero 9 delle classifiche statunitensi.\nNel dicembre del 2002 \u00e8 uscita la prima raccolta completa dei successi in lingua spagnola di Shakira, intitolata \"Grandes \u00e9xitos\". Il 30 marzo 2004 \u00e8 stato pubblicato nel mercato internazionale \"Live &amp; Off the Record\", un DVD che contiene dieci canzoni da lei eseguite durante la prima serie di concerti internazionali, il \"Tour della Mangusta\" (2002-2003); \u00e8 stato chiamato cos\u00ec con riferimento sarcastico alla mangusta, uno dei pochi animali che pu\u00f2 uccidere il cobra, essendo immune al veleno del serpente. Il concerto terminava con il filmato di una lotta selvaggia tra questi due animali, dall'esito scontato.\n2005-2009: \"Fijaci\u00f3n oral vol. 1\" e \"Oral Fixation Vol. 2\".\nShakira ha annunciato l'8 aprile 2005 la prossima uscita dei due suoi nuovi progetti musicali, \"Fijaci\u00f3n oral vol. 1\", con canzoni in spagnolo, e \"Oral Fixation Vol. 2\", con brani scritti in inglese: \nLa scelta del titolo, secondo quanto affermato dall'artista, \u00abviene dal fatto che io ho sempre vissuto attraverso la mia bocca. \u00c8 la mia maggiore fonte di piacere, ed il mio mezzo pi\u00f9 accessibile per scoprire e godere del mondo. Sono fissata col cioccolato! Sono fissata con la parola detta a voce, la parola scritta, le cose che ho detto e quelle che non avrei mai dovuto dire. \u00c8 questa la ragione per cui ho deciso questi nomi per gli album\u00bb.\nIl primo degli album \"gemelli\", \"Fijaci\u00f2n oral vol. 1\", ha venduto sette milioni di copie nel mondo ed \u00e8 stato insignito di cinque Latin Grammy Awards, i pi\u00f9 prestigiosi riconoscimenti per un artista latino. Ha anche ricevuto un Grammy Award. Il brano d'apertura \"La tortura\", \u00e8 stato trasmesso nelle radio spagnole ed italiane a partire da inizio maggio, anche se il calendario seguito per le uscite nei vari paesi \u00e8 stato posticipato: il 3 giugno \u00e8 uscito in Irlanda, il 6 nel resto d'Europa e il 7 in Nord America. \"La tortura\", vincitrice nel 2006 di due Latin Grammy e al primo posto in molte classifiche nazionali, \u00e8 stato il brano di maggior successo dell'intero album. Inciso in duetto con Alejandro Sanz, cantante madrileno, ha guadagnato il primo posto nella classifica spagnola, e per 25 settimane \u00e8 rimasto al primo posto della prestigiosa classifica \"Hot Latin Tracks\" della rivista Billboard. \"La tortura\" ha monolopizzato il mercato sudamericano, ma riusc\u00ec a penetrare anche nelle top ten europee. Il relativo videoclip ottenne un buon successo in Nord America, venendo trasmesso per la prima volta da MTV il 26 aprile 2005 in spagnolo con sottotitoli in inglese, per la prima volta nella storia dell'emittente musicale.\nOltre a \"La tortura\", ha riscosso grande successo anche \"No\", brano che vede la collaborazione del celebre musicista sudamericano Gustavo Cerati. Si \u00e8 piazzato pertanto al primo posto nelle classifiche di Messico, Colombia (per 14 settimane), Argentina e Spagna (solo per una settimana), ed arroccandosi in seconda posizione in Italia, unico paese non di lingua spagnola in cui \"No\" ha conseguito questo piazzamento. Al di l\u00e0 di questi paesi, infatti, il pezzo \u00e8 stato solo un successo minore: raggiunse solo il 24\u00ba posto in Venezuela, il 75\u00ba in Francia, il 92\u00ba in Canada e il 99\u00ba negli Stati Uniti. And\u00f2 meglio il brano \"Dia de enero\" Anche se il 1\u00ba posto \u00e8 stato raggiunto solo in Argentina e in Messico, negli Stati Uniti il pezzo si \u00e8 piazzato 29\u00ba nella classifica Billboard Hot Latin Tracks, e ha raggiunto infine la quattordicesima posizione in Colombia, la sedicesima in Cile e la diciassettesima in Per\u00f9.\nIl 28 novembre 2005 \u00e8 stata la volta di \"Oral Fixation Vol. 2\", disco che tratta temi che vanno dall'amore (\"Don't Bother\") fino alla denuncia di vicende legate a situazioni politiche mondiali (\"Timor\"). Al disco ha partecipato, nella traccia \"Illegal\", il chitarrista Carlos Santana. La sua partecipazione, a detta della stessa Shakira, \u00abha riempito con la sua luce e con il suo spirito l'intero progetto\u00bb. Le vendite complessive sono state di oltre 8 milioni di copie.\nL'album ha dovuto anche confrontarsi con la censura da parte di alcuni paesi del Medio Oriente e in Indonesia, a causa della traccia \"Timor\" (il cui titolo \u00e8 diventato \"It's all right\") e di \"How do you do\". Quest'ultima canzone celebra l'universalit\u00e0 della preghiera e le incertezze di ogni uomo di fronte a Dio (la canzone \u00e8 stata addirittura cancellata dalla lista tracce).\nIl primo singolo tratto dal disco \u00e8 \"Don't Bother\". Il brano occup\u00f2 stabilmente le classifiche di mezzo mondo, entrando nella top ten mondiale e in quella di 13 Paesi: il singolo si \u00e8 imposto al 1\u00ba posto solo in Colombia, ma si \u00e8 piazzato al 3\u00ba in Polonia, Romania ed Argentina, al 4\u00ba in Finlandia e nei Paesi Bassi, al 5\u00ba in Italia nonch\u00e9 nella classifica mondiale, e dal 6\u00ba al 9\u00ba in Austria, Germania, Repubblica Ceca, Svizzera, Regno Unito e Russia. Ha avuto un successo minore negli Stati Uniti (quarantaduesima posizione), ma in compenso sono state buone le posizioni raggiunte in altre importanti nazioni come la Spagna, il Messico (18\u00ba piazzamento), l'Irlanda (28\u00ba), l'Australia (30\u00ba) e il Brasile (41\u00ba). Il 15 aprile 2006 \u00e8 uscito il secondo singolo \"Hips Don't Lie\", in cui la popstar colombiana duettava con l'ex leader dei Fugees Wyclef Jean. Il brano \u00e8 stato aggiunto, insieme a \"La tortura\", alla versione masterizzata di \"Oral Fixation vol. 2\", uscita il 28 marzo 2006. Ha segnato il vertice del successo di Shakira, rientrando a pieno titolo tra i pezzi \"cult\" della musica contemporanea.\nIspirato a \"Dance Like This\", \"Hips Don't Lie\" ha largamente superato il successo di \"Whenever, Wherever\". Ha anche ulteriormente incrementato la popolarit\u00e0 di Shakira, portandola ai livelli pi\u00f9 alti del suo primo quindicennio di carriera. Inoltre salv\u00f2 \"Oral Fixation Vol. 2\" da un crollo di vendite rispetto al \"Vol. 1\"; per ovviare a questo decremento, che avrebbe danneggiato l'immagine di Shakira e dell'intera casa discografica, la Sony Music stamp\u00f2 in marzo 2006 una nuova versione con l'aggiunta di \"Hips Don't Lie\", con miracolosi effetti: l'album si risollev\u00f2 di ben 92 posizioni su \"Billboard\", e le vendite in una sola settimana salirono di sei volte, con 1,5 milioni di copie vendute negli Stati Uniti in sette mesi dall'uscita dell'album con l'aggiunta del pezzo.\nShakira present\u00f2 cos\u00ec il suo nuovo singolo, intervenendo sul suo sito web ufficiale: \n\"Hips Don't Lie\" ha inoltre ampiamente battuto il record mondiale del numero di download nella prima settimana di disponibilit\u00e0 sul web: \u00e8 stata scaricata legalmente volte, record molto superiore rispetto alla prima settimana. La canzone \"D4L\" ha registrato invece vendite, piazzandosi cos\u00ec al secondo posto. Il brano \u00e8 stato infine eseguito in diversi eventi di grande portata, primo fra tutti la finale dei Mondiali di calcio Germania 2006 Italia-Francia, il 9 luglio 2006: prima della partita, Shakira e Wyclef hanno infatti cantato la celebre canzone, in un inedito mix con un ritornello dagli influssi arabi che ha scatenato la folla dello Stadio Olimpico di Berlino. \"Hips Don't Lie\" \u00e8 stata eseguita in diretta anche in alcune trasmissioni televisive celebri come \"American Idol\", oltrech\u00e9 in alcuni concerti extra-tour come quello svoltosi a New York a pochi mesi dall'uscita del singolo, e in tutti e 118 i concerti dell'Oral Fixation Tour.\nI diritti della canzone sono stati acquistati dalla casa discografica di Michael Jackson assieme ad altri pezzi di Eminem: il tormentone dell'estate 2006 \u00e8 stato infatti giudicato dai discografici tra i pi\u00f9 fruttuosi sul mercato, dopo aver infranto diversi record di vendite e di upload.\nIl 3 novembre 2006, a New York, Shakira ha trionfato ai Latin Grammy Awards aggiudicandosi 4 premi per il singolo \"La tortura\" e per l'album \"Fijacion oral vol. 1\".\nShakira ha debuttato nel cinema lavorando nella pellicola \"Dare to Love Me\" di Alfonso Arau, biopic del cantante argentino di tango Carlos Gardel, interpretato da Raoul Bova; la pop star ha interpretato una delle amanti di Gardel. Con tre brani di cui \u00e8 autrice (\"Despedida\", \"Hay amores\" e \"Pienso en t\u00ec\", estratta dall'album \"Pies descalzos\") ha anche preso parte alla colonna sonora del film \"L'amore ai tempi del colera\", diretto da Mike Newell. Per \"La Despedida\", ha ottenuto una nomination ai Golden Globe come migliore colonna sonora, ed \u00e8 paventata anche una nomination agli Oscar. Inoltre, Shakira ha girato, e diffuso in gennaio, il video ufficiale di \"Hay Amores\".\nNel 2007 Shakira ha inciso diversi duetti di un certo prestigio, con artisti come Beyonc\u00e9, Alejandro Sanz e Miguel Bos\u00e9. La pi\u00f9 celebre tra queste collaborazioni \u00e8 quella con la sopracitata Beyonc\u00e9 nel singolo \"Beautiful Liar\", cantato in inglese con parti in spagnolo. Il video ha contribuito notevolmente ad imporre il brano tra i pi\u00f9 scaricati dell'anno, e l'ha inoltre proiettato in cima a molte classifiche di tutti i Paesi americani ed europei.\nShakira ha di nuovo collaborato con Alejandro Sanz, cantando con lui nel brano \"Te lo agradezco, pero no\", contenuto nell'album \"El tren de los momentos\". Assieme a Miguel Bos\u00e9 ha duettato anche in \"Si Tu No Vuelves\".\nLa cantante ha successivamente pubblicato \"Illegal\", registrato insieme al noto chitarrista rock Carlos Santana. Il terzo singolo estratto da \"Oral Fixation Vol. 2\" dopo il trionfo planetario di \"Hips Don't Lie\", ha riscosso un successo considerevole anche se inferiore rispetto ai precedenti singoli dell'artista colombiana. Anche se ha raggiunto posizioni alte in molte classifiche (tra cui quella italiana, dove il singolo si \u00e8 trovato in quarta posizione) non ha avuto altrettanto successo negli USA.\nUn altro singolo pubblicato da Shakira \u00e8 stato \"Pure intuition\", un brano che ha ottenuto successo soprattutto in Spagna e nei Paesi Bassi.\nA maggio Shakira ha pubblicato il video per il singolo \"Las de la Intuici\u00f3n\", di cui \u00e8 stata anche regista durante una pausa del tour. Per la prima volta compare con i capelli viola, e invece di ammiccare con la danza del ventre al contrario di quanto ha fatto in molti video precedenti, esegue un balletto con alcune sue sosia mostrandosi in alcune scene mentre si trucca davanti allo specchio. Anche l'abbigliamento risulta diverso da tutte le altre apparizioni di Shakira, che in questo video compare in completo nero formato da giacca, cravatta e gonna per quasi tutta la durata.\nIl video \u00e8 stato oggetto di molte critiche, poich\u00e9, a detta soprattutto dei fan, svilisce la bravura nella danza che \u00e8 uno dei talenti innati della colombiana, e, inoltre, in tre distinte sequenze sia Shakira che le sosia mostrano la biancheria intima sollevando le minigonne.\nIl 7 luglio 2007 ha aperto il concerto di Amburgo del Live Earth: apparsa sul palco alle 14:05 in una veste inedita da \"rockers\" con la chitarra a tracolla (prima rosa poi una blu), Shakira ha cantato, nell'ordine, \"Don't Bother\", \"Inevitable\", \"Dia Especial\" con Gustavo Cerati e ha chiuso con \"Hips Don't Lie\".\nNell'autunno 2007 ha scritto e inciso due canzoni con la collaborazione del musicista argentino Pedro Aznar, che costituiscono la colonna sonora del film \"L'amore ai tempi del colera\" ispirato all'omonimo romanzo di Gabriel Garc\u00eda M\u00e1rquez, nonch\u00e9 una canzone di Annie Lennox, \"Sing\", al cui ritornello hanno dato voce, oltre a Shakira, una ventina di star di fama mondiale. Collabora nuovamente con Wyclef Jean per un brano dal titolo \"King and Queen\".\nDopo aver gi\u00e0 partecipato nel maggio del 2006 al \"Rock in Rio Lisboa\", evento originariamente brasiliano (la prima edizione del \"Rock in Rio\" \u00e8 del 1985 e vede la partecipazione di numerosi artisti e band, tra cui Queen, Iron Maiden e AC/DC), poi importato in Portogallo e dal 2008 in Spagna, l'artista colombiana ha contribuito al \"Rock in Rio Madrid\", nel luglio del 2008, dove ha proposto per la prima volta dal vivo il brano \"Las de la intuici\u00f2n\", tratto dall'album \"Fijaci\u00f3n oral vol. 1\".\nNel gennaio del 2009 Shakira ha partecipato al \"We Are One: Opening Inaugural Ceremonies\", concerto musicale in occasione dell'insediamento del nuovo presidente statunitense Barack Obama, al Lincoln Memorial, esibendosi con Stevie Wonder e Usher e, successivamente, al \"Neighborhood Ball\", presentando da sola il coinvolgente pezzo \"Bright side of the road\" dell'irlandese Van Morrison, in cui ha dato sfoggio della propria familiarit\u00e0 con l'armonica a bocca.\n2009-2010: \"She Wolf\" e \"Waka Waka\".\nIl 2 luglio 2009 il sito ufficiale della cantante colombiana ha annunciato l'imminente uscita del nuovo singolo \"She Wolf\" e della versione spagnola \"Loba\", disponibili dal 14 luglio per il download digitale. Con la pubblicazione dell'omonimo album, in ottobre, Shakira ha abbandonato l'abito latin pop che l'ha resa famosa e si \u00e8 cimentata con il \"sound\" elettronico, tra sintetizzatori e ritmi dance, pur non rinunciando ad accogliere varie influenze musicali.\nCome spiega la stessa Shakira, l'immagine della lupa \u00e8 da interpretare come una condizione femminile nuova, libera da catene e ruoli che il mondo circostante richiede forzatamente alla donna, impossibilitata in tal modo ad entrare in contatto con il lato pi\u00f9 nascosto di s\u00e9, fatto di desideri inconsci e non rivelati: a ci\u00f2 farebbero riferimento la numerose scene del videoclip che vedono Shakira muoversi sinuosamente in una grande gabbia d'oro.\nL'album ha visto la partecipazione di Pharrell Williams, che con la cantante colombiana ha scritto \"Did It Again\", \"Why Wait\", \"Long Time\" e \"Good Stuff\". Da citare il duetto \"Spy\" con Wyclef Jean.\nDi \"She Wolf\" \u00e8 stata inoltre pubblicata il 23 novembre un'edizione destinata esclusivamente al mercato statunitense, la cui \"tracklist\" \u00e8 arricchita dal brano \"Give It Up to Me\" prodotto da Timbaland.\nDi \"She Wolf\" \u00e8 stata pubblicata anche il 22 marzo un'edizione deluxe destinata esclusivamente al mercato latino chiamata \"Loba Deluxe Edition\", la cui \"tracklist\" contiene una versione in lingua spagnola di \"Gypsy\" chiamata \"Gitana\", alcuni remix di \"She Wolf\" e \"Loba\" e una versione nuova della canzone \"Lo Hecho Esta Hecho\" (feat. Pitbull).\nIl 1\u00ba luglio 2010, per alcuni mercati internazionali, l'album \"She Wolf\" \u00e8 stato ristampato in una Platinum Edition in due dischi: il primo \u00e8 la versione deluxe dell'album (contenente la versione di \"Did It Again\" con Kid Cudi), il secondo disco \u00e8 il singolo di \"Waka Waka (This Time for Africa)\", che contiene inoltre la versione spagnola del brano e la versione remix di David Guetta. Questa nuova versione dell'album \"She Wolf\" ha raggiunto il primo posto fra gli album pi\u00f9 venduti in Italia, ottenendo il disco di platino per le oltre copie vendute in Italia.\nIl 29 aprile 2010 \u00e8 stata messa in commercio \"Waka Waka (This Time for Africa)\", interpretata da Shakira con il gruppo sudafricano Freshlyground e scelta come inno ufficiale dei mondiali di calcio FIFA 2010 che si sono tenuti in Sudafrica. Il brano \u00e8 stato eseguito dal vivo nel concerto di inaugurazione dei mondiali l'11 giugno 2010 a Soweto nel Soccer City Stadium di Johannesburg e nella cerimonia finale dell'11 luglio 2010. Del brano esiste anche una versione in lingua spagnola,\"Waka Waka (Esto es Africa)\", pubblicata nei paesi ispanici. Il brano \u00e8 basato sulla canzone in lingua camerunese del 1986 \"Zangalewa\" del gruppo Golden Sounds: \u00e8 stata suonata con strumenti afro-colombiani e con chitarre sudafricane. \"Waka Waka\" risale alla seconda guerra mondiale e il ritornello \u00e8 preso quasi interamente da \"Zamina\", un canto popolare diffuso tra i militari camerunesi. Shakira ha dichiarato di essere onorata che la canzone sia stata scelta come inno dei mondiali.\n\"Waka Waka (This Time For Africa)\" \u00e8 il singolo ufficiale dei mondiali di calcio che ha venduto di pi\u00f9 e pi\u00f9 velocemente nell'era della musica digitale. Il brano ha riscosso un grande successo mondiale imponendosi al primo posto in diversi paesi europei e sudamericani, mantenendo in alcuni casi il podio diverse settimane consecutive (record di 17 settimane in Spagna) e resistendo molte settimane nelle parti alti della classifica in altri. Anche in Italia la canzone ha raggiunto la prima posizione, mantenendola per 16 settimane consecutive e diventando cos\u00ec il brano di maggior successo nella storia nella classifica della Top Singoli. La canzone, a seguito del successo ottenuto, ha vinto molteplici dischi di platino e d'oro: in Italia ha ricevuto il multiplatino per aver venduto oltre copie, numero che ha abbondantemente superato.\nIl successo del brano ha aiutato Shakira a superare un periodo difficile; infatti la cantante ha dichiarato in un'intervista: Il video ufficiale della versione inglese di \"Waka Waka\" \u00e8 stato il quarto video pi\u00f9 visto nella storia di YouTube, con oltre 2\u00a0045\u00a0929\u00a0429 visite aggiornate al 5 ottobre 2018. Inoltre, \"Waka Waka\" \u00e8 stata una delle espressioni pi\u00f9 cercate su Google di tutto il 2010.\n2010-2012: \"Sale el sol\".\nIl nono album in studio di Shakira si intitola \"Sale el sol\" ed \u00e8 stato pubblicato il 19 ottobre 2010. Il titolo dell'album fa riferimento alla rinascita creativa ed emotiva, un periodo della sua vita particolarmente luminoso e segna un \"ritorno alle origini\": presenta due correnti, una basata sull'amore, le esperienze d'amore e le emozioni, l'altra pi\u00f9 allegra e ritmata. Nell'album sono presenti diverse collaborazioni: El Cata e Dizzee Rascal per le due versioni di \"Loca\", sempre con El Cata con la versione spagnola di \"Rabiosa\", mentre Pitbull nella corrispondente versione inglese, Gustavo Cerati, nonch\u00e9 Residente dei Calle 13 nella canzone \"Gordita\". \"Sale el sol\" contiene anche la hit mondiale \"Waka Waka\" in tre differenti versioni. L'album dopo 24 ore dalla sua uscita riesce a conquistare il disco d'oro in Messico e quello di Diamante o \"Diamond Awards\" in Colombia grazie alla vendita di 100\u00a0000 copie, mentre in Brasile la cantante colombiana viene premiata dalla Sony Music Brasil con il disco di platino per l'album \"Sale el Sol\" per aver venduto pi\u00f9 di 40.000 unit\u00e0 e con il disco di diamante alla carriera per aver venduto oltre 1.550.000 copie di tutti i suoi album nel territorio brasiliano. Mentre l'album \"Sale el Sol\" nel territorio Francese secondo Sony Music France riesce a conquistare ben 4 Dischi di Platino per la vendita di 400.000 unit\u00e0. Mentre nel territorio Spagnolo L'album viene certificato Doppio Disco di Platino grazie alla vendita di 120.000 copie.\nIl primo singolo estratto dall'album, pubblicato il 1\u00ba settembre 2010 \u00e8 \"Loca\" registrata sia in spagnolo con El Cata, autore del brano, sia in inglese con il rapper britannico Dizzee Rascal; il brano ha raggiunto la prima posizione della classifica italiana dei singoli pi\u00f9 venduti secondo FIMI. \"Loca\" entra nelle classifiche di molti paesi, raggiungendo la prima posizione in Spagna, Svizzera, Polonia, Repubblica ceca, Grecia, Belgio, 2\u00ba posto in Austria e Francia, 6\u00ba posto in Germania e 32\u00ba posto nella Billboard americana. Loca risulta essere il 10\u00ba singolo pi\u00f9 venduto in Italia nel 2010, nonch\u00e9 l'8\u00ba singolo pi\u00f9 venduto del 2010 in Francia e il 7\u00ba in Spagna. Inoltre in Italia \"Loca\" viene certificato da disco di platino per aver venduto oltre 30.000 copie.\nNel novembre 2010 Shakira \u00e8 impegnata nelle riprese del video del nuovo singolo \"Sale el sol\"; nel frattempo realizza anche uno spot pubblicitario di Natale per lo spumante Freixenet dove sono mostrate in anteprima alcune scene del video; i 500.000 dollari ricavati per girare lo spot sono stati devoluti da Shakira in beneficenza a due scuole, un'ad Haiti e l'altra in Colombia, il suo Paese d'origine. \"L'istruzione \u00e8 un diritto naturale e la qualit\u00e0 dell'istruzione \u00e8 il solo modo grazie al quale un bambino pu\u00f2 realizzare i suoi sogni\", ha spiegato.\nIl 25 gennaio 2011, durante un'intervista alla stazione radio francese NRJ, Shakira ha confermato che il terzo singolo estratto dall'album sar\u00e0 \"Rabiosa\" e ha dichiarato di essere gi\u00e0 in fase di prima lavorazione per il nuovo album, che lei stessa definisce \"gentile\" perch\u00e9 racconter\u00e0 le emozioni che ha vissuto negli anni passati. Lo stesso giorno viene comunicato tramite il suo sito ufficiale che la cantante ha superato il miliardo di visualizzazioni sul canale YouTube, sul record raggiunto Shakira ha dichiarato:Anche \"Rabiosa\" ha un buon riscontro di pubblico e vendite raggiungendo il 3\u00ba posto in Svizzera, 6\u00ba posto in Austria, Francia e Italia, 9\u00ba posto in Danimarca, 26\u00ba in Germania. Inoltre \"Rabiosa\" viene certificato disco di platino in Italia grazie alla vendita di 30.000 copie.\nIl 21 ottobre 2011 \u00e8 stato ufficializzato dal sito ufficiale della cantante che la canzone \"Antes de las seis\" sar\u00e0 il quarto singolo estratto dall'album \"Sale el Sol\" e, allo stesso tempo, il primo singolo dell'edizione CD/DVD dell'ultimo tour, \"\", in uscita a fine 2011. Il video ufficiale di \"Antes de la seis\" dopo neanche due giorni dall'uscita riesce a superare il milione di visualizzazioni sul canale ufficiale ShakiraVevo. Dal live, inoltre, \u00e8 stato estratto un ulteriore singolo Je l'aime \u00e0 mourir (La quiero a morir) cover di una canzone francese di Francis Cabrel. Per la prima volta Shakira si \u00e8 cimentata a cantare quasi completamente in lingua francese. Il singolo, pur non supportato da un video ufficiale, \u00e8 entrato in numerose classifiche francofone come Canada, Belgio, Svizzera e entrando addirittura al primo posto dei singoli pi\u00f9 venduti in Francia, vendendo nella prima settimana oltre 10.358 copie. Nel 2012 l'artista ha firmato un contratto con la casa discografica Roc Nation. A marzo 2012 \u00e8 stato estratto il quinto singolo dall'album \"Sale el Sol\", intitolato \"Addicted to You\". La cantante ha inoltre collaborato con Pitbull nel singolo \"Get It Started\", che anticipa l'album del rapper \"Global Warming\".\nA settembre 2012, il sito ufficiale della cantante ha pubblicato un messaggio in cui fu confermata la sua tanto vociferata gravidanza; il suo stato, per\u00f2, non ostacol\u00f2 il suo lavoro. Infatti, Shakira prese parte alla cerimonia di chiusura dei Campionati Mondiali di Calcio Under-17 tenutisi a Baku, e il giorno successivo si esib\u00ec in un mini-concerto, sempre nella stessa citt\u00e0.\n2013: The Voice, la gravidanza e altri progetti.\nIl 22 gennaio 2013 a Barcellona nasce \"Milan,\" il primogenito della cantante e del compagno, il calciatore Gerard Piqu\u00e9.\nShakira aveva collaborato nella preparazione del un nuovo album in inglese con Benny Blanco, Ti\u00ebsto, RedOne, Max Martin, Dr. Luke, Ne-Yo, LMFAO, Akon, Fernando Garibay, Sia, Ester Dean, Skrillex, The Runners e il produttore Billboard\n, ma dopo la nascita del figlio, che lei stessa definisce come \"una tappa fondamentale della sua vita\", dichiara di voler tornare alle origini e cambiare la natura e le sonorit\u00e0 dell'album. Il 29 giugno 2012 Shakira, aveva, infatti, girato il video per il singolo \"Truth or Dare (On the Dancefloor)\", la cui pubblicazione, inizialmente attesa per la fine di settembre 2012, \u00e8 stata riprogrammata, proprio per la sopraggiunta gravidanza.\nShakira, nel 2013, ha partecipato come giudice alla quarta stagione statunitense del talent show \"The Voice\", a fianco di Usher, Adam Levine e Blake Shelton.\n2014: L'album \"Shakira\" ed altri progetti.\nIl 2014 per Shakira \u00e8 l'anno del ritorno sulla scena musicale, dopo la gravidanza e la pausa che aveva seguito. Il nuovo album, che si intitola \"Shakira\", \u00e8 stato pubblicato il 25 marzo 2014 ed \u00e8 stato anticipato dal singolo \"Can't Remember to Forget You\" in collaborazione con Rihanna, pubblicato il 13 gennaio 2014. Il secondo singolo estratto dal nuovo cd \u00e8 \"Empire\", il cui video \u00e8 stato pubblicato su Vevo il 25 marzo 2014. Il 21 marzo 2014 viene estratto il terzo singolo dal suo nuovo cd, \"Dare (La La La)\", secondo tema musicale del mondiale FIFA 2014.\nIl 13 luglio 2014, Shakira prende parte alla cerimonia di chiusura del mondiale FIFA 2014 allo stadio Maracan\u00e3, cantando \"La La La (Brazil 2014)\" con il musicista brasiliano Carlinhos Brown. Questa performance diventa la sua terza presenza consecutiva alla FIFA World Cup.\nIl 29 gennaio 2015, nasce il secondo figlio della cantante, Sasha Piqu\u00e9 Mebarak, nella clinica T\u00e9knon di Barcellona. La cantante prende un nuovo periodo di pausa dall'attivit\u00e0 lavorativa per seguire i figli. Nonostante ci\u00f2, il 14 agosto 2015 all\u2019Expo Disney D23 viene annunciato che la cantante interpreter\u00e0 uno dei personaggi del film d\u2019animazione \"Zootropolis\", Gazelle, la pi\u00f9 importante cantante pop della citt\u00e0; inoltre contribuir\u00e0 alla colonna sonora del film con una canzone originale \"Try Everything\", scritta da Sia e Stargate.\n2016-presente: \"El Dorado,\" Super Bowl e nuovi progetti.\nAgli inizi del 2016 Shakira inizia a lavorare al suo undicesimo album di studio, postando varie immagini sul suo account Instagram mentre scrive i testi e suona tamburi come base delle melodie. La rivista statunitense \"Billboard\" annuncia nel maggio 2016 che Carlos Vives stia collaborando con la cantante su una nuova traccia dell'album chiamata \"La bicicleta\", divenendo questa la prima collaborazione di Shakira con un'altra stella canora colombiana. Questa canzone vince due Latin Grammy lo stesso anno, venendo proclamata canzone latina dell'anno.\nIl 28 ottobre 2016 viene lanciato il singolo \"Chantaje\", in collaborazione con Maluma, un altro cantante colombiano; anche questa canzone fa parte del suo undicesimo album e ottiene la prima posizione della classifica Billboard e in altri 20 paesi. La collaborazione riscuote ampio successo nel corso dell'anno, ricevendo numerose nomine nelle principali premiazioni, tra cui nelle categorie Record of the year e Songo of the Year ai Latin Grammy Awards.\nA gennaio 2017 viene invitata al World Economic Forum di Davos per parlare del lavoro della sua Fondazione e per ritirare, assieme all'attore Forrest Whitaker e alla violinista Anne-Sophie Mutter, il Crystal Award per il loro impegno umanitario.\nDopo tre anni dall'ultimo album, l'11 maggio 2017 Shakira annuncia attraverso le sue reti sociali l'uscita del suo undicesimo album in studio, \"El Dorado\", per il 26 dello stesso mese. L'album riscuote successo nelle classifiche internazionali, divenendo il sesto album in studio dell'artista a esordire alla prima posizione della US Top Latin Albums, ricevendo successivamente la certificazione di disco di diamante dalla RIAA. Il progetto discografico viene risonosciuto con il Grammy Awards come Best Latin Pop Album e il Latin Grammy Awards come Best Contemporary Pop Vocal Album. Nel corso del 2017 pubblica ulteriori estratti dall'album, tra cui \"D\u00e9j\u00e0 vu\" con Prince Royce e \"Me enamor\u00e9\".\nNel corso del 2018 ha reso disponibile alcuni singoli non compresi in \"El Dorado\", tra cui le collaborazioni con Maluma \"Trap\" e \"Clandestino\". Dopo un periodo di pausa, nel settembre 2019, viene annunciato che Jennifer Lopez e Shakira saranno le protagoniste dell\"'halftime show\" del Super Bowl LIV, che si \u00e8 tenuto il 2 febbraio 2020. A seguito della performance il singolo \"Whenever, Wherever\" esordisce diciotto anni dopo alla prima posizione della classifica ITunes statunitense. Nel gennaio 2020 \u00e8 uscito il singolo \"Me gusta\" in collaborazione con Anuel AA, mentre nel dicembre 2020 viene pubblicato il singolo \"Girl like Me\" in collaborazione con i Black Eyed Peas.\nNel gennaio 2021 cede i diritti delle proprie canzoni al fondo britannico Hipgnosis Songs Fund, per una cifra ignota. Nel luglio 2021 ha pubblicato il singolo \"Don't Wait Up\".\nVita privata.\nA gennaio 2011 la cantante ha annunciato sul suo sito ufficiale la separazione da Antonio De La R\u00faa, suo fidanzato da 11 anni. Successivamente si lega al calciatore Gerard Piqu\u00e9.\nIl 22 gennaio 2013 nasce il primo figlio della coppia, chiamato Milan Piqu\u00e9 Mebarak. Il nome Milan, come dichiarato dallo stesso Piqu\u00e9, \"significa caro, amato e grazioso in slavo, laborioso in latino e unificazione in sanscrito\". Il 29 gennaio del 2015 nasce il secondogenito, Sasha.\nShakira \u00e8 poliglotta: parla correttamente spagnolo, inglese e portoghese, oltre ad avere competenze di base di italiano, arabo e francese.\nNell'aprile 2020 completa un corso online da 4 settimane dal titolo \"Filosofia antica: Platone e i suoi predecessori\", presso la Penn University.\nStile musicale.\nMusica e voce.\nShakira ha spesso raccontato di essere cresciuta ascoltando molta musica orientale, cosa che l'ha molto influenzata per i primi lavori. \u00c8 conosciuta per essere una fan della musica rock, in particolare dei Police, degli AC/DC e dei Led Zeppelin.\nNel corso della sua carriera, si \u00e8 cimentata in vari generi musicali quali il folk, il pop commerciale e, appunto, il rock. I suoi primi dischi in spagnolo, compresi \"Pies descalzos\" e \"\u00bfD\u00f3nde est\u00e1n los ladrones?\", erano un mix di musica folk e rock tipicamente latino-americano. Il disco della svolta \"Laundry Service\", invece, e gli ultimissimi album sono un concentrato di pop e rock pi\u00f9 internazionali.\nShakira, infine, \u00e8 riconosciuta per la sua voce versatile: doppia e potente ma anche calda e ricca di sfumature. Nel 1999, la sua performance all'Mtv Unplugged \u00e8 stata acclamata dalla critica, che le ha permesso di spianarsi la strada verso il mercato americano.\nStesura e produzione.\nShakira ha sempre scritto e prodotto da s\u00e9 la propria musica.\nShakira ha scritto tutte le canzoni che ha cantato con alcune eccezioni: nel 2006 il grande successo internazionale \"Hips don't lie\" con Wycleaf Jean, nonostante la cantante sia stata inserita tra i crediti per i versi che ha composto, era in buona parte ripresa da un vecchio successo di Wycleaf, \"Dance Like This\"; \"Eyes Like Yours\" fu tradotta da Gloria Estefan; \"Loca\", successo del 2010, \u00e8 una cover di un precedente brano del rapper \"El Cata\", cos\u00ec come \"Rabiosa\", uscita un anno dopo.\nInfluenze.\nShakira ha affermato in varie interviste di essere cresciuta ascoltando musica orientale, che ha influenzato molti dei suoi primi lavori. Per esempio \"Hips Don't Lie\", nella performance ai \"2006 MTV Video Music Awards\" a New York, ha sonorit\u00e0 indiane. La pi\u00f9 grande ispirazione avuta dal retaggio arabo \u00e8 stata la hit mondiale \"Ojos as\u00ed\". Alla TV portoghese ha rivelato che molti dei suoi passi di danza appartengono alla musica araba..\nQuando era bambina, Shakira preferiva musica rock, ascoltando soprattutto i Led Zeppelin, The Beatles, Nirvana, The Police e U2.\nHa affermato che John Lennon ha avuto su di lei la pi\u00f9 grande influenza, nonostante i Rolling Stones, gli AC/DC, gli The Who, i The Pretenders, i Red Hot Chili Peppers, i The Cure, Tom Petty, i Depeche Mode, i The Clash, i Ramones abbiano influito su molte delle sue canzoni. In un'intervista ad \"Elenco\", ha detto che, secondo lei, canzoni perfette sono \"Imagine\" di John Lennon e \"No Woman, No Cry\" di Bob Marley.\nShakira ha proposto varie cover di brani di celebri band quali AC/DC e Aerosmith, da \"Back in Black\" a \"Dude (Looks Like a Lady)\" inserite nella scaletta del \"Tour della mangusta\". Ha inoltre eseguito il pezzo \"Always on My Mind\" di Elvis Presley all\"'VH1 Divas Live\". Durante il \"The Sun Comes Out Tour\" ha eseguito una reinterpretazione in chiave folk di \"Nothing Else Matters\", brano originariamente composto dai Metallica.\nHa avuto anche forti influenze dalla musica andina e folk latino-americana, usandone gli strumenti in \"Whenever, Wherever\" e nella pi\u00f9 seria e lenta \"Despedida\", definendola \u00abcanzone dei miei sogni\u00bb. Shakira ha eseguito due canzoni a beneficio di Haiti: \"I'll Stand By You\", dei The Pretenders, e \"S\u00f3lo le pido a Dios\" di Le\u00f3n Gieco."}
{"id": "95847", "revid": "838137", "url": "https://it.wikipedia.org/wiki?curid=95847", "title": "366 a.C.", "text": ""}
{"id": "95848", "revid": "297031", "url": "https://it.wikipedia.org/wiki?curid=95848", "title": "Claudio Nizzi", "text": " Ha scritto per trent'anni le storie di \"Tex\", realizzandone un centinaio di sceneggiature e diventando di fatto l\u2019erede di Giovanni Luigi Bonelli, creatore della serie.\nBiografia.\nNato in Algeria, cresce a Fiumalbo, in provincia di Modena, esordendo agli inizi degli anni sessanta scrivendo novelle sulle pagine del settimanale per ragazzi \"Il Vittorioso\", passando poi ai fumetti per la stessa testata scrivendo dal 1963 al 1966 anche la serie \"Safari\", disegnata da Renato Polese. Successivamente scrive racconti e romanzi per riviste femminili. Nel 1969 torna a occuparsi di fumetti iniziando una lunga collaborazione con la rivista per ragazzi \"Il Giornalino\" durante la quale crea numerosi personaggi come il western \"Larry Yuma\", l'avventuroso \"Capitan Erik\", il poliziesco \"Rosco &amp; Sonny\", e altri come \"Piccolo Dente e\" \"Nicoletta\" che firma con lo pseudonimo \"Anna\". In quel periodo cura come direttore artistico de \"Il Giornalino\" le storie di \"Hans e Chica\" su testi di Marco Di Tillo e disegni di Pino Calarco. Segue inoltre sempre per \"Il Giornalino\" la realizzazione delle serie \"I grandi del jazz\", \"I grandi del calcio\" e \"I grandi del cinema\", sempre su testi di Marco Di Tillo e disegni di molti autori tra cui Rodolfo Torti e Gianni De Luca.\nNegli anni ottanta interrompe la collaborazione con il Giornalino per passare alla Sergio Bonelli Editore per la quale scrive per le serie \"Mister No\" e \"Tex\" per poi prendere dal 1988 la responsabilit\u00e0 di quest'ultima, subentrando a Giovanni Luigi Bonelli, diventandone principale soggettista e sceneggiatore; l'esordio come autore di Tex, fino ad allora realizzato dal solo Bonelli (ad eccezione di alcune avventure scritte dal figlio Sergio), avvenne nel 1983 ma, per cinque anni, fino a quando non divenne responsabile della serie, non venne mai accreditato come autore delle storie. Lo stesso anno cre\u00f2 la prima serie poliziesca della Bonelli, \"Nick Raider\" e, nel 2001, la miniserie \"Leo Pulp\", parodia del genere hard boiled.\nNizzi \u00e8, dopo Giovanni Luigi Bonelli, il pi\u00f9 prolifico autore di Tex Willer; infatti, oltre al suo ruolo sulla serie regolare (della quale \u00e8 stato, per oltre vent'anni, il principale autore), ha realizzato pure la grande maggioranza degli albi giganti della serie, noti come \"Texoni\", albi speciali con periodicit\u00e0 annuale disegnati da grandi autori internazionali.\nDal 2005 rallenta la sua collaborazione a Tex per tornare alla narrativa. Nel settembre del 2008 pubblica \"L'epidemia (I peccatori di Borgo Torre)\", prima storia di un ciclo seriale ambientato in un paese immaginario dell'appennino tosco-emiliano, molto simile a Fiumalbo: l\u00ec si muoveranno sempre gli stessi protagonisti insieme a personaggi nuovi che verranno introdotti di volta in volta. A maggio 2009 \u00e8 stato edito \"Il federale di Borgo Torre\"; ad aprile 2010 \u00e8 stato pubblicato \"Il pretino\"; nel 2011 \u00e8 uscito \"L'Americano\".\nNel novembre 2012 Roberto Guarino pubblica con Allagalla Editore il libro-intervista \"Tex secondo Nizzi\" in cui lo sceneggiatore ripercorre la sua cinquantennale carriera nel mondo del fumetto."}
{"id": "95850", "revid": "125732580", "url": "https://it.wikipedia.org/wiki?curid=95850", "title": "Spawn (personaggio)", "text": "Spawn \u00e8 un personaggio dei fumetti creato nel 1992 da Todd McFarlane, inizialmente disegnatore e autore delle storie. Il personaggio \u00e8 protagonista di una delle prime e pi\u00f9 longeve serie della casa editrice Image Comics, di cui McFarlane \u00e8 uno dei fondatori e attuale Presidente. McFarlane, sotto l'egida della Image, ha fondato l'etichetta Todd McFarlane Productions per la quale realizza e supervisiona le opere di cui detiene il controllo dei diritti tra le quali Spawn e gli spin-off derivati dalla serie principale. Il primo numero di Spawn vende oltre 1 milione e ottocentomila copie diventando il fumetto indipendente pi\u00f9 venduto di tutti i tempi.\nIl personaggio \u00e8 una creatura infernale, o \"HellSpawn\", creata da Malebolgia, Re dell'ottavo girone degli Inferi. Il nome Malebolgia si ispira al nome con cui Dante Alighieri nomina l'ottavo girone dell'Inferno nella Divina Commedia, ovvero Malebolge, dove si puniscono le anime dei fraudolenti. La genesi che ci viene presentata all'inizio del fumetto avviene attraverso un patto che l'anima dannata dell'agente della CIA \"Al Simmons\" \u00e8 disposta a stipulare col Diavolo pur di tornare sulla Terra per rivedere la moglie. Nel corso dei secoli vi sono per\u00f2 state altre anime a reincarnarsi come progenie infernale denominate \"Hellspawn\".\nOltre alla serie image spawn e collegato con il DC universe tra cui la wildstorm tra i wild c.a.t.s,Savage Dragon,danger girl,gen 13,the max,youngBlood,stormwatch, wildstorm,the autority,frack,hount, force, Vanguard e gli altri collegati tra image e wildstorm volendo anche invincible eun personaggio collegato alla wildstorm solo che la DC COMICS non ancora acquisito i diritti\nAl personaggio \u00e8 ispirato un omonimo film del 1997. Il sito web IGN ha inserito Spawn alla 36\u00aa posizione nella classifica dei cento maggiori eroi della storia dei fumetti, dopo il Giudice Dredd e prima del Corvo.\nStoria editoriale.\nGenesi del personaggio.\nL'idea del personaggio risale a quando l'autore \u00e8 ancora adolescente e realizzava i primi schizzi di prova del personaggio con un'uniforme bianca, rossa e blu. Il contesto nel quale aveva inserito il personaggio - protagonista della battaglia tra il male e il bene inizialmente era all'interno di una generica ambientazione fantascientifica non ben definita.\nDopo aver debuttato nel 1984 disegnando alcuni albi della Epic Comics (etichetta della Marvel), McFaralne ha la possibilit\u00e0 di farsi notare alla DC Comics, dove arriva a disegnare il personaggio di Batman. Qui comincia a sviluppare il suo stile carico di dettagli, ipermuscolare (ma meno di colleghi quali Rob Liefeld e Jim Lee), e propenso ad avvolgere i suoi personaggi con toni cupi o \"Dark\". Tutti questi elementi saranno poi fondamentali per delineare il suo personaggio. Il grande successo non arriva per\u00f2 alla DC ma alla Marvel dove ha la possibilit\u00e0 di disegnare un ciclo memorabile di Hulk (scritto da Peter David) e soprattutto di prendere le redini artistiche dell'Uomo Ragno, prima sulla storica \"The Amazing Spider-Man\" e poi lanciando una nuova serie regolare dal titolo \"Spider-Man\" (nel 1990). Qui ha la possibilit\u00e0 di scriverne anche le storie, esperienza fondamentale che gli permette di mettersi alla prova come autore completo La serie ha un enorme successo, i primi numeri vendono milioni di copie e rendono McFarlane una star del fumetto, con un folto seguito di appassionati. Dissapori con l'editor della Marvel Tom DeFalco riguardo alla gestione delle royalties e alla libert\u00e0 creativa sono la scusa per prendersi un anno sabbatico nel quale arriva a delineare la versione definitiva di Spawn. L'insofferenza verso le politiche della Marvel e della DC sono condivise da altri artisti quali Rob Liefeld e Marc Silvestri, divenuti molto popolari grazie ai loro lavori sulle serie degli X-Men. A questo si aggiunge un mercato in forte crescita e l'aumentata visibilit\u00e0 commerciale degli editori indipendenti grazie al diffondersi delle fumetterie. McFarlane viene subito convinto da Liefeld a cercare di lanciare una nuova linea di supereroi al di fuori del duopolio Marvel/DC. Questi autori sono infatti cos\u00ec popolari che sono convinti di poter attirare l'interesse dei lettori anche proponendo nuovi personaggi al di fuori dell'universo DC o Marvel. Questa \u00e8 l'occasione per Todd di lanciare la serie su \"Spawn\", personaggio su cui ha pieno controllo creativo e di cui detiene i diritti. Le storie del personaggio vogliono essere un riflesso di quanto Todd e gli altri fondatori della Image stanno affrontando nella loro esperienza lavorativa. Si tratta di una ribellione verso l'establishment dell'industria fumettistica e difatti Spawn si ritrova a fronteggiare le due pi\u00f9 grandi \"corporazioni\" che possano esistere, ovvero l'Inferno e il Paradiso, in perenne lotta per possedere le anime degli uomini. Spawn, pur essendo una progenie degli Inferi non si schiera ma sceglie di emarginarsi, scegliendo di vivere con i senzatetto e rifiutandosi di omologarsi alle regole dell'eterna battaglia tra Bene e Male. Siamo quindi di fronte ad anti-eroe che sceglie di vivere nell'oscurit\u00e0 e ai margini della societ\u00e0, un'anima perduta estranea al dualismo etico che divide i buoni dai cattivi, e il conseguente codice morale che ne deriva. In questo McFarlane \u00e8 chiaro: \u00abse Spawn fosse Batman, il Joker sarebbe gi\u00e0 morto\u00bb. Questo vuole riflettere quello che accadrebbe nel mondo reale a persone che trovandosi ad avere dei superpoteri sono comunque fallaci. McFarlane \u00e8 infatti pi\u00f9 interessato a personaggi che convivono con le loro manchevolezze e che possono prendere decisioni sbagliate o, comunque, non moralmente accettabili. Spawn inoltre \u00e8 un essere senza pi\u00f9 identit\u00e0, se si toglie la maschera, il viso non \u00e8 quello di Al Simmons ma assomiglia a quello di un cadavere. Anche in questo caso non si vuole ripetere il tema (duale) della doppia identit\u00e0, dove per decenni si assiste agli innumerevoli tentativi di supereroi come Superman di nascondere il proprio alter ego, in questo caso Clark Kent. Il personaggio comincia ad assumere caratteri meglio definiti con un costume con elementi neri ma mantenendo il bianco e il rosso ritenuti dall'autore una combinazione di colori che aiuta la commercializzazione di un prodotto e a riprova di ci\u00f2 cita il successo ottenuto dalla Coca-Cola, attraverso la grafica d'impatto ottenuta con l'accostamento bianco-rosso.\nAccoglienza.\nIl primo numero della serie \"Spawn\" debutta nel maggio del 1992 e diviene l'albo indipendente pi\u00f9 venduto della storia dei comic statunitensi. Ne vengono stampate 1.700.000 (un milione e settecentomila) copie, alcune fonti riportano 1.800.000. McFarlane batte cos\u00ec il record precedente, stabilito da \"Youngblood\" n. 1 di Rob Liefeld, uscito il 16 aprile dello stesso anno. Si trattava del primo albo della \"Image\" e con le sue 930.000 copie aveva stabilito il record di albo pi\u00f9 venduto della storia a non essere pubblicato dalla Marvel o dalla DC. Quando infatti si parla di fumetto indipendente o \"indie comic\" ci si riferisce principalmente ad un'opera non pubblicata dalle Big-Two, ovvero Marvel e DC. Bisogna considerare che al tempo dell'uscita della serie di Spawn cos\u00ec come di quelle di Liefeld, la \"Image\" veniva distribuita tramite la Malibu Comics editore indipendente gi\u00e0 esistente e che \u00e8 servito da appoggio logistico e amministrativo. Quest'ultima \u00e8 stata per\u00f2 abbandonata l'anno successivo dai partner fondatori della Image per poter aver pieno controllo sull'aspetto manageriale e aver ancora pi\u00f9 guadagni. \"Spawn\" n. 1 non \u00e8 l'albo di McFarlane ad aver venduto pi\u00f9 copie in quanto il n. 1 della nuova serie su Spider-Man (del 1990), di cui era autore di testi e disegni, aveva venduto il doppio. Il guadagno \u00e8 stato per\u00f2 maggiore con Spawn in quanto \u00e8 un personaggio di cui detiene pienamente i diritti, le uniche spese detratte dal venduto sono quelle dovute alla Image per la stampa, pubblicit\u00e0 e distribuzione dell'albo. Nel corso degli anni novanta \"Spawn\" rimane costantemente nelle prime 10 posizioni delle serie pi\u00f9 vendute e si dimostra la pi\u00f9 consistente (tra quelle Image) in termini di successo e regolarit\u00e0 nella distribuzione.\nAlla fine degli anni novanta \"Spawn\", nell'edizione pubblicata da \"Cult Comics\" (etichetta della Marvel Italia), \u00e8 il fumetto di supereroi pi\u00f9 venduto in Italia.\nBiografia del personaggio.\nPremessa.\nLe antiche profezie prevedono che vi sar\u00e0 uno scontro inevitabile tra due regni oltre la nostra dimensione a cui l'uomo ha dato il nome di Inferno e Paradiso. La guerra finale, conosciuta anche come Armageddon verr\u00e0 combattuta sulla Terra, luogo dove i due schieramenti si trovano da tempo contrapposti per il controllo delle anime degli esseri umani. Le armate degli inferi saranno guidata da generali chiamati \"Hellspawn\" e quelle del Paradiso saranno guidate dagli Angeli. Gli Hellspawn vengono reclutati per conto di Malebolgia e devono essere formati da un'anima dannata di un umano indissolubilmente legata a un costume senziente dotato di incredibili poteri. Il connubio deve per\u00f2 avvenire attraverso un patto tra Malebolgia e colui che, dopo la morte, \u00e8 destinato alla dimensione infernale. La serie di \"Spawn\" ci presenta inizialmente la storia di una di queste reincarnazioni infernali nella quale il protagonista \u00e8 Al Simmons, ma nel corso del tempo ci vengono presentate altre versioni di Hellspawn. Dopo l'apparente suicidio di Spawn/Simmons, la serie principale si concentra su Jim Downing, uomo dall'enigmatico passato che si risveglia da uno stato di coma con i poteri e il costume di Spawn.\nAl Simmons.\nAl Simmons \u00e8 un agente della C.I.A., reclutato da un uomo senza scrupoli di nome Jason Wynn il quale lo usa per compiere alcune delle missioni pi\u00f9 pericolose e spietate dell'agenzia. Temendo che possa rivelare notizie segrete e smascherare i suoi giochi di potere, ne ordina l'eliminazione. Durante una missione viene ucciso a tradimento da due suoi compagni: Chapel e Priest. Simmons, in seguito ai crimini commessi al servizio della CIA, si ritrova all'Inferno dove un demone malvagio di nome Malebolgia gli propone un patto: \u00ab\"Rivedrai tua moglie Wanda, in cambio comanderai il mio esercito nell'Armageddon, conducendolo sino ai cancelli del Paradiso\"\u00bb. Malebolgia conosce da tempo il potenziale di Simmons e manipola la sua linea di sangue da secoli, in Al vede l'opportunit\u00e0 di creare colui che potr\u00e0 decidere le sorti dell'Armageddon. Simmons ingenuamente accetta il patto e ritorna sulla Terra ma con un viso trasfigurato, corpo deforme formato da una massa ectoplasmatica, e un costume senziente dai poteri difficilmente decifrabili. Inoltre sono passati cinque anni dalla sua morte e Wanda si \u00e8 risposata con il suo miglior amico Terry Fitzgerald, da questi ha avuto una figlia (Cyan) che lui non \u00e8 stato capace di darle. Il tempo sul nostro piano di esistenza sembra per\u00f2 essere limitato, vi \u00e8 infatti un \"orologio del potere\" che rappresenta un countdown per Simmons, azzeratosi il suo addestramento sulla Terra termina e viene riportato al girone infernale di Malebolgia. Spawn non accetta queste condizioni e si ritira a vivere ai margini della societ\u00e0, in un vicolo della Bowery di New York, frequentato dai senzatetto e da reietti esclusi dalla possibilit\u00e0 di vivere il \"Sogno Americano\". Il soprannome dato a questo luogo \u00e8 \"Citt\u00e0 dei topi\". Simmons vorrebbe indietro la sua vita ma si ritrova braccato dalle forze infernali per non voler seguire i dettami di Malebolgia. Questi decide di tormentarlo attraverso il sadico demone Violator che si cela dietro l'aspetto di un inquietante clown dalle fattezze umane, il suo compito \u00e8 quello di tormentare Spawn e di accendere il suo lato demoniaco. Violator per\u00f2 detesta il prescelto di Malebolgia e vorrebbe ucciderlo. La presenza sulla terra di Hellspawn risveglia inoltre la preoccupazione del Paradiso e del suo sommo leader, chiamato in vari modi dall'uomo tra i quali Dio. Questi gli scaglia contro i suoi guerrieri pi\u00f9 feroci ovvero gli Angeli (procaci donne guerriere) tra cui si distingue la letale \"Angela\". Oltre alle combattenti celesti, lo affrontano varie entit\u00e0 tra le quali l\"Anti-Spawn\" e il \"Redentore\". Come se non bastasse Simmons si ritrova coinvolto anche nelle macchinazioni degli esseri umani quali complotti della CIA (in cui rientra ancora Jason Wynn) e le guerre della stessa Mafia che gli dar\u00e0 la caccia anche perch\u00e9 disturbata dalla sua attivit\u00e0 di protettore di diseredati.\nJim Downing.\nDopo la sconfitta del demone Mammon, Simmons si toglie la vita per porre fine alla sua maledizione e contemporaneamente si sveglia, su un letto d'ospedale, il paziente 47, Jim Downing. Jim non ricorda nulla del suo passato e tanto meno chi \u00e8. A seguito di un incendio Jim, viene trasferito prima in un altro ospedale e poi finisce a casa di Sara, l'infermiera che si occupava di lui. Nella notte Jim si trasforma in Spawn e, incappato in una guerra tra bande, uccide tutti. Nel cercare di ricordare il suo passato, incontra Wanda Blake, l'ex moglie di Al, che riconosce nei suoi occhi il luccichio verde caratteristico degli occhi di Spawn e su suggerimento di lei si reca nel vicolo dove sorge il trono abbandonato di Al dove incontra un angelo che afferma di sapere qualcosa del suo passato. Jim, trasformato in Spawn, combatte con lui ma in seguito si reca da Sara che \u00e8 stata minacciata dalla mafia. Intanto il Clown, alla ricerca del nuovo Spawn, trova l'angelo e gli strappa le ali facendolo sprofondare nella pazzia e non pi\u00f9 in grado di aiutare Jim a ricordare. Approfittando dell'amnesia di Jim, il Clown ingannandolo si allea con lui. Jim sopravvive all'esplosione della casa di Sara e stermina tutta l'organizzazione mafiosa che aveva cercato di ucciderlo. Dopo uno scontro solleva le macerie di un intero palazzo a mani nude e finisce sotto l'attenzione dei mass media. Successivamente Spawn si scontra con Freak che afferma di essere Malebolgia reincarnato e lo dimostra richiamando uno Spawn di livello Omega che sconfigge sia Jim che il Clown ma viene infine battuto e assorbito dal costume di Jim. Mentre diventa una star apparendo in programmi televisivi, Jim dovr\u00e0 vedersela con degli ibridi vampiri/demoni, mandati da Bludd, il capo dei vampiri, per testare le capacit\u00e0 di questo Spawn. Nonostante un iniziale svantaggio, Spawn riuscir\u00e0 infine a sconfiggerli, intrappolandoli nell'oscurit\u00e0. Dopo lo scontro, Jim incontra poi Twitch, che, ignaro della morte di Al, era venuto per chiedere un favore a quest'ultimo. Spawn e Twitch si chiariscono e il detective racconta a Jim di Al e delle sue vicende. Jim intanto, in cambio delle risposte fornite da Twitch, accetta di curare col suo tocco il detective Sam Burke finito precedentemente in ospedale a causa di Violator. Spawn non riesce a guarirlo e, scoperto che il Violator e il Clown sono la stessa persona, ingaggia uno scontro con lui. Il combattimento viene interrotto quando il Clown chiede a Jim il suo aiuto per fermare Malebolgia e impedire che inizi l'apocalisse. Spawn accetta. Freak nel frattempo stava cercando di tornare a essere Malebolgia, ma gli manca un elemento che il Clown ha nascosto nel corpo di Sam. Nel cercarlo Freak/Malebolgia si scontra nuovamente con Spawn che intanto ha recuperato finalmente la memoria. Si scopre infatti che era lui stesso a capo del progetto che creava i pazienti usati come cavie per potenziarli e usarli come armi. Lo stesso Jim divenne un paziente (il n. 47) ma nel farlo entr\u00f2 in coma. La sua anima inizialmente diventata un angelo fin\u00ec all'inferno e divent\u00f2 un Hellspawn. Tornando al presente, Jim usando i suoi poteri combinati di angelo e di Hellspawn sconfigge Malebolgia definitivamente e il costume, preso il controllo sul suo ospite, uccide l'avversario e assorbe il suo potere.\nPoteri e abilit\u00e0.\nIl corpo \u00e8 composto di una sostanza chiamata \"necroplasma\", che si rigenera da sola ed \u00e8 la sua fonte di energia. La sua armatura, che \u00e8 senziente e che pu\u00f2 proteggerlo anche se privo di sensi, gli conferisce facolt\u00e0 fisiche superumane e la capacit\u00e0 di teletrasportarsi mentre la forza fisica \u00e8 tale da permettergli di alzare un intero edificio. Spawn pu\u00f2 far uso anche delle abilit\u00e0 che ha acquisito durante il suo addestramento militare nel combattimento corpo a corpo e nell'uso delle armi da fuoco di ogni genere ed esplosivi.\nL'armatura \u00e8 dotata di varie armi naturali incorporate nella sua stessa struttura, come ad esempio delle catene estensibili le quali possono modificare la loro forma per creare lame e punte. L'armatura pu\u00f2 permettergli anche di mutare forma in creature mostruose.\nInoltre dispone di un mantello che gli consente di volare, mimetizzarsi e assumere svariate forme e consistenze. Infine \u00e8 in grado di emettere e controllare il fuoco demoniaco e i raggi d'energia e pu\u00f2 manipolare e assorbire qualunque fonte d'energia.\nIncarnazioni di Spawn.\nHellspawn.\nGli \"Hellspawn\" sono presenti sin dall'alba dell'umanit\u00e0 e sono una parte fondamentale della mitologia di \"Spawn\". Infatti Al Simmons non \u00e8 stato il primo essere umano la cui anima \u00e8 stata reclutata per conto di Malebolgia, spesso il compito di reclutatore \u00e8 toccato al demone \"Mammon\". Nell'eterno scontro tra Inferno e Paradiso molte sono state le pedine usate dagli inferi per assicurarsi un vantaggio sulla dimensione degli uomini. Qui sono elencati gli \"Hellspawn\" in ordine di apparizione cronologica secondo la data di pubblicazione della serie \"Spawn\" e i vari spin-off:\nVersioni alternative.\nDurante la storia editoriale del personaggio vi sono state anche versioni alternative di \"Spawn\", ovvero che non rientrano nella continuity del personaggio. Si tratta di un re-imagining della creatura di McFarlane che permette di inserirlo in contesti narrativi non canonici rispetto alla serie principale. Qui sono elencati in ordine di apparizione cronologica riferita alla data di pubblicazione:\nAltri media.\nAnimazione.\n\"Spawn\" (\"Todd McFarlane's Spawn\"): serie d'animazione prodotta dal canale via cavo HBO. McFarlane non vuole realizzare un prodotto per bambini, ovvero un \"kids' cartoon show\" ma desidera creare un'opera indirizzata ad un pubblico adulto e che, quindi, non vada in onda sui network generalisti il sabato mattina, ma che sia trasmesso di sera. La serie debutta infatti a mezza notte del 15 maggio 1997 e si distingue da subito per il suo taglio violento, i toni dark e i contenuti espliciti. Si tratta di una rivoluzione per le serie animate di genere supereroistico e McFarlane trova un valido collaboratore in Eric Radomski, che aveva diretto \"La resa dei conti\", un celebre episodio di \"Batman\". Radomski riesce a rimanere fedele al fumetto riuscendo a infondere allo show una forte venatura horror affiancata a un approfondimento psicologico del protagonista Al Simmons/Spawn. Questo aspetto viene ancor pi\u00f9 evidenziato di quanto stesse facendo McFarlane sulle serie a fumetti. Il programma \u00e8 acclamato dai fan e dai critici, dura tre stagioni per un totale di diciotto episodi. La serie debutta in Italia il 22 gennaio 1998 sulla piattaforma televisiva commerciale a pagamento TELE+, sul canale \"Tele+ Nero\". Gli episodi vengono trasmessi settimanalmente ogni luned\u00ec alle 22:35.\nMerchandising.\nLo stesso McFarlane ha messo in commercio delle action figures dedicate al personaggio e al suo mondo, che hanno venduto molto in tutto il mondo, oltre a una serie di articoli di merchandise come magliette, cappellini e simili con il marchio \"McFarlane Toys\"."}
{"id": "95851", "revid": "123865495", "url": "https://it.wikipedia.org/wiki?curid=95851", "title": "Virt\u00f9", "text": "Virt\u00f9 (dal latino \"virtus\"; in greco \"aret\u00e8\") \u00e8 un costrutto sociale relativo alla cultura di riferimento, che incarna la disposizione d'animo volta al bene, la capacit\u00e0 di una persona di eccellere in qualcosa, di compiere un certo atto in maniera ottimale, di essere virtuoso come \"modo perfetto d'essere\".\nIl significato di virt\u00f9 ha risentito di quello di bene, un concetto che assume significati diversi a seconda delle modifiche intervenute nel corso delle varie situazioni storiche e sociali. Concezione questa non condivisa dalle dottrine che ne negano il relativismo connesso e che intendono la virt\u00f9 come l'assunzione di valori, intesi come assoluti, immutabili nel tempo.\nLa parola latina \"virtus\", che significa letteralmente \"virilit\u00e0\", dal latino \"vir\" \"uomo\" (nel senso specifico di \"maschio\" e contrapposto alla donna) si riferisce ad esempio alla forza fisica e a valori guerreschi maschili, come ad esempio il coraggio.\nNella lingua italiana la virt\u00f9 \u00e8 invece la qualit\u00e0 di eccellenza morale sia per l'uomo sia per la donna e il termine \u00e8 riferito comunemente anche a un qualche tratto caratteriale considerato da alcuni positivo.\nLa virt\u00f9 nella filosofia occidentale antica.\nIl concetto greco.\nNella visione della vita secondo la filosofia antica greca, la concezione dell'aret\u00e8 non era connessa all'azione per il conseguimento del bene, bens\u00ec indicava semplicemente una forza d'animo, un vigore morale e anche fisico. Essa coincide con la realizzazione dell'essenza innata della persona, sia sul piano dell'aspetto fisico, il lavoro, il comportamento e gli interessi intellettuali.\nQuesta concezione di virt\u00f9 contiene l'eccellenza degli eroi omerici, quella degli statisti Ateniesi, o quella descritta nel Menone di Platone ovvero la capacit\u00e0 di ben governare. In questo senso il coraggio, la moderazione e la giustizia erano virt\u00f9 morali.\nTale sar\u00e0, ad esempio, il senso nella concezione rinascimentale sulla politica in Niccol\u00f2 Machiavelli che vorr\u00e0 distinguere l'aret\u00e8 del principe moderno, come la capacit\u00e0 di opporsi alla \"fortuna\" e di modificare le circostanze ai propri fini di potere e con lo scopo principale del mantenimento dello stato (senza tener conto del giudizio morale sui mezzi impiegati), dalla \"virtus\" cristiana del sovrano medioevale che governa per grazia di Dio a cui deve rispondere per la giustificazione della sua azione politica, diretta anche a difendere i buoni e proteggere i deboli dalla malvagit\u00e0. Nel Principe nessuna considerazione morale n\u00e9 religiosa dovr\u00e0 ostacolare la sua azione spregiudicata e forte, frutto della sua \"aret\u00e8\", tesa a mettere ordine l\u00e0 dov'\u00e8 il caos della politica italiana del '500.\nNon diversamente, nella visione di Nietzsche la virt\u00f9 consister\u00e0 nella \"volont\u00e0 di potenza\" in opposizione alla \"morale degli schiavi\" nata dallo spirito di risentimento del Cristianesimo nei confronti degli uomini superiori.\nLe virt\u00f9.\nLa concezione della virt\u00f9 nel pensiero greco antico costituisce il fulcro centrale dell'etica e delle sue trasformazioni nel corso del tempo.\nCos\u00ec in Platone le virt\u00f9 corrispondono al controllo della parte razionale dell'anima sulle passioni. Ne \"La Repubblica\" verranno indicate per la prima volta le quattro virt\u00f9, che da Sant'Ambrogio in poi verranno chiamate \"cardinali\", vale a dire \"principali\":\nLe virt\u00f9 secondo Aristotele.\nMentre Platone parlava genericamente di saggezza per l'esercizio della virt\u00f9, Aristotele la distingue invece dalla \"sapienza\". La saggezza, o \"prudenza\", \u00e8 una \"virt\u00f9 dianoetica\", propria cio\u00e8 della razionalit\u00e0 comune a tutti che ispira la condotta umana permettendo il giusto esercizio delle \"virt\u00f9 etiche\", quelle cio\u00e8 che riguardano l'azione concreta.\nTra le virt\u00f9 dianoetiche che presiedono alla conoscenza (intelletto, scienza, sapienza) o alla attivit\u00e0 tecniche (arte), la saggezza \u00e8 propria di colui che, pur non essendo filosofo, \u00e8 in grado di operare virtuosamente. Se si dovesse acquisire la sapienza filosofica per praticare le virt\u00f9 etiche questo comporterebbe che solo chi ha raggiunto l'et\u00e0 matura, divenendo filosofo, potrebbe essere virtuoso mentre con la saggezza, grado inferiore della sapienza, anche i giovani possono praticare quelle virt\u00f9 etiche che permetteranno l'acquisto delle virt\u00f9 dianoetiche. La saggezza insomma permette una vita virtuosa, premessa e condizione della sapienza filosofica, intesa come \"stile di vita\" slegato da ogni finalit\u00e0 pratica, e che pur rappresentando l'inclinazione naturale di tutti gli uomini solo i filosofi realizzano a pieno poich\u00e9\nLa saggezza pu\u00f2 esser fatta conseguire ai giovani tramite l'educazione che i saggi, o quelli ritenuti tali dalla collettivit\u00e0, impartiranno anche con l'esempio concreto della loro condotta. Da questi modelli il giovane apprender\u00e0 che le virt\u00f9 etiche consistono nella capacit\u00e0 di comportarsi secondo il \"giusto mezzo\" tra i vizi ai quali si contrappongono (ad esempio il coraggio \u00e8 l'atteggiamento mediano da preferire tra la vilt\u00e0 e la temerariet\u00e0), sino a conseguire con l'abitudine un abito spontaneamente virtuoso: infatti\n\"In medio stat virtus\" \u00e8 il detto della filosofia scolastica che traduce il concetto greco di \"mesotes\".\nLa virt\u00f9 secondo gli stoici.\nLa saggezza, ossia la capacit\u00e0 di operare con prudenza, \u00e8 al centro della morale epicurea e stoica ma, mentre per gli epicurei la virt\u00f9 si consegue attraverso un calcolo razionale dei piaceri stabilendo quali di essi siano veramente necessari e naturali, per gli stoici invece il comportamento virtuoso, risultato del conseguimento dell'\"apatia\", cio\u00e8 della liberazione ascetica dalle passioni, \u00e8 di per s\u00e9 portatore di felicit\u00e0. Per coloro che non riescono a condurre la loro vita secondo saggezza lo stoicismo indicher\u00e0 delle regole di condotta che insegneranno a operare secondo ci\u00f2 che \u00e8 pi\u00f9 \"conveniente\" od opportuno tenendosi sempre lontano dagli eccessi delle passioni.\nLa morale stoica ispirer\u00e0 quella dei filosofi del XVI e XVII secolo come Cartesio, che rivaluter\u00e0 tra le passioni quella della \"magnanimit\u00e0\", considerata virt\u00f9 somma, e Spinoza che afferma che \u00abil primo e unico fondamento della virt\u00f9, ossia della retta maniera di vivere, \u00e8 di cercare il proprio utile\u00bb intendendo per \"utile\" solo ci\u00f2 che \u00abconduce l'uomo a maggior perfezione\u00bb infatti \u00abgli uomini che ricercano il proprio utile sotto la guida della ragione non appetiscono per s\u00e9 niente che non desiderino gli altri uomini, e perci\u00f2 essi sono giusti, fedeli, onesti\u00bb e per ci\u00f2 stesso la virt\u00f9 \u00e8 premio a s\u00e9 stessa come portatrice di una vita serena condotta secondo la razionalit\u00e0.\nLe virt\u00f9 secondo il cristianesimo.\nNel pensiero cristiano oltre le virt\u00f9 umane \u00e8 possibile l'esercizio di quelle soprannaturali: le virt\u00f9 teologali di fede, speranza e carit\u00e0 che in qualche modo dovranno conciliarsi con quelle dell'etica antica.\nSan Tommaso conserver\u00e0 la validit\u00e0 delle virt\u00f9 \"cardinali\" aristoteliche ma considerandole inferiori a quelle teologali mentre Sant'Agostino riteneva false le virt\u00f9 umane dei pagani che mascherano sotto il nome di virt\u00f9 quello che in realt\u00e0 \u00e8 l'esercizio di vizi \"splendidi\", ma pur sempre negativi in quanto causati dall'orgoglio e dalla ricerca dell'effimera gloria umana. L'unica grande virt\u00f9 \u00e8 la carit\u00e0, l'amore di Dio il cui esercizio, per quanto essi facciano, non dipende dagli uomini ma dalla volont\u00e0 divina che lo infonde negli spiriti eletti, cio\u00e8 dalla infusione nell'uomo della indispensabile grazia divina. Concezione questa che riaffiorer\u00e0 nel XVI secolo con la Riforma protestante e nel Giansenismo del XVII secolo.\nInoltre uno dei nove cori delle gerarchie angeliche, viene denominato Virt\u00f9 ed indica secondo lo Pseudo-Dionigi il coro angelico preposto a dispensare la grazia divina.\nLa virt\u00f9 nel pensiero moderno.\nNella filosofia dell'et\u00e0 moderna la concezione della virt\u00f9 oscilla tra quella che la considera come l'esercizio di un controllo delle passioni a cui rinunciare e quella che invece la ritiene rientrare nell'ambito di un comportamento istintivo e naturale dell'uomo. Alla prima interpretazione si associano le dottrine della corrente libertina da Pierre Bayle a Mandeville che ironizzano sulla effettiva possibilit\u00e0 per gli uomini dell'esercizio delle virt\u00f9 che se anzi fossero attuate provocherebbero la disgregazione della societ\u00e0. \nSi \u00e8 sempre parlato ipocritamente di virt\u00f9, osservano i libertini, le quali in realt\u00e0 sono la mascheratura dei propri vizi come ben appare nella contrapposizione tra le ostentate \"pubbliche virt\u00f9\" e i nascosti \"vizi privati\"\nLa virt\u00f9 come sacrificio del singolo cittadino a vantaggio della patria di tutti, \u00e8 anche nella concezione politica di Montesquieu che riporta questo comportamento civile ai regimi repubblicani mentre in quelli monarchici prevale l'orgoglio e in quelli dispotici la paura.\nNell'etica inglese la virt\u00f9 \u00e8 intesa, in opposizione alle dottrine sull'\"egoismo\" di Thomas Hobbes, come atteggiamento impulsivo naturale determinato dal sentimento morale della benevolenza (Shaftesbury e Francis Hutcheson) che spinge l'uomo a operare senza badare alla riprovazione morale dell'opinione pubblica, al terrore di una punizione futura o all'intervento delle autorit\u00e0, istituite come incentivi alla bont\u00e0. L'azione virtuosa dell'uomo \u00e8 invece ispirata dalla voce della coscienza e dall'amore di Dio. Solo questi due fattori spingono l'uomo verso la perfetta armonia, per il suo stesso bene e per quello dell'universo. Lo stesso istinto alla virt\u00f9 secondo David Hume e Adam Smith \u00e8 quello della \"simpatia\":\nQuesta disposizione naturale e spontanea dell'uomo all'esercizio della virt\u00f9 trover\u00e0 espressione nel deismo del XVIII secolo e in seguito costituir\u00e0 il nucleo della teoria romantica dell'\"anima bella\" di Friedrich Schiller.\nLa virt\u00f9 come sforzo.\nUna ripresa della concezione della virt\u00f9 come repressione delle passioni umane \u00e8 nella filosofia morale di Kant che distingue una \"dottrina della virt\u00f9\" dalla \"dottrina del diritto\". Nel diritto l'uomo si sottomette alla legge per rispettarne la formalit\u00e0 esteriore senza considerare il motivo della sua azione ma solo perch\u00e9 cos\u00ec prescrive la norma, mentre nella morale ci si vuole comportare secondo il dettato morale indipendentemente da qualsiasi motivo e conseguenza della propria azione: si realizza cos\u00ec la virt\u00f9 come soggezione della volont\u00e0 all'\"imperativo categorico\".\nL'imperativo categorico, ossia la virt\u00f9, implica che l'uomo debba compiere uno sforzo (\"Streben\"), combattendo le inclinazioni sensibili e le passioni, nel conformare la sua volont\u00e0 a ci\u00f2 che l'imperativo comanda, mentre pensare che questo possa avvenire spontaneamente significa confondere la debolezza umana con ci\u00f2 che \u00e8 proprio della santit\u00e0 che appartiene solo a Dio che non ha nessun dovere nei confronti della legge morale. Ci\u00f2 che prescrive la morale \u00e8 identico sia per gli uomini sia per la divinit\u00e0, ma questa, poich\u00e9 non ha niente che possa ostacolarla nell'osservanza della legge morale, non ha neppure virt\u00f9.\nQuesta visione della virt\u00f9 assimilerebbe il pensiero kantiano allo stoicismo che Kant invece rifiuta laddove questo connette all'esercizio della virt\u00f9 la felicit\u00e0. Certo l'uomo nella sua costituzione sensibile ha bisogno della felicit\u00e0 ma nulla garantisce che egli possa raggiungerla. Un'esigenza di giustizia vuole poi che l'uomo abbia una felicit\u00e0 bilanciata al suo comportamento virtuoso ma poich\u00e9 questo non accadr\u00e0 mai nel nostro mondo terreno, egli allora postuler\u00e0 l'esistenza di un'anima immortale a cui un Dio giusto assicuri la giusta felicit\u00e0.\nL'etica kantiana, tradotta da Fichte e Schelling nella tensione verso un ideale infinito a cui l'Io cerca progressivamente di conformare il non-io, pur non raggiungendolo mai definitivamente, sar\u00e0 invece messa in discussione da Hegel, il quale vi vedr\u00e0 l'espressione di un tipico soggettivismo delle \"virt\u00f9 private\" contrapposto a quella \"eticit\u00e0\" antica, ancora valida nel suo tempo, da apprezzare perch\u00e9 rivolta alla collettivit\u00e0 dove si realizza il bene tramite la famiglia, la societ\u00e0 civile e lo Stato.\nLe virt\u00f9 secondo il Buddhismo.\nIl Buddhismo sostiene la conciliabilit\u00e0 tra saggezza e virt\u00f9 come un desiderabile obiettivo per l'uomo buono che ci ricorda l'antica concezione socratica ispirata a quell'intellettualismo etico secondo cui il l'uomo fa il male perch\u00e9 ignora cosa sia il bene.\nLe virt\u00f9 nel Buddhismo sono il continuo applicare, come regole di autodisciplina nella vita quotidiana, dei Tre rifugi o dei Cinque precetti che consistono nello\nVivendo in questo modo si incoraggiano la disciplina e la sensibilit\u00e0 necessarie per chi voglia coltivare la meditazione, che \u00e8 il secondo aspetto del sentiero.\nLa virt\u00f9 nella filosofia cinese.\nLa virt\u00f9 (traduzione di \"de\" \u5fb7) \u00e8 un concetto importante anche nelle filosofie cinesi come il confucianesimo e il taoismo. Le virt\u00f9 cinesi comprendono l'umanit\u00e0, lo \"xiao\" (solitamente tradotta come piet\u00e0 filiale) e \"zhong\" (lealt\u00e0). Un valore importante, contenuto nella gran parte del pensiero cinese, \u00e8 che lo stato sociale di ciascuno debba essere determinato dall'insieme delle sue virt\u00f9 manifeste, e non da un qualunque privilegio di nascita. Nei suoi \"Analecta\", Confucio parla della pratica che conduce alla perfetta virt\u00f9. Le virt\u00f9 confuciane si sviluppano in due rami: il \"ren\" e il \"li\"; il \"ren\" pu\u00f2 essere tradotto come benevolenza, amore disinteressato, e l'uomo la pu\u00f2 raggiungere praticando cinque virt\u00f9: magnanimit\u00e0, rispetto, scrupolosit\u00e0, gentilezza e sincerit\u00e0. Confucio afferma che queste virt\u00f9 devono essere praticate verso il \"li\", che \u00e8 la parte pratica della virt\u00f9 confuciana. Il \"li\" consiste in cinque canali relazionali: marito/moglie, genitore/figlio, amico/amico, giovane/anziano, suddito/sovrano."}
{"id": "95853", "revid": "1573940", "url": "https://it.wikipedia.org/wiki?curid=95853", "title": "Memnone (nome)", "text": ". \nOrigine e diffusione.\nDeriva dal greco \u039c\u03ad\u03bc\u03bd\u03c9\u03bd (\"Memnon\"), che significa \"risoluto\", \"deciso\", \"saldo\"; lo stesso termine si ritrova anche nel nome Agamennone. Alcune altre fonti gli danno il significato di \"negro\", \"scuro di pelle\".\n\u00c8 un nome di tradizione classica, portato, nella mitologia greca, da Memnone, il re degli Etiopi, figlio di Eos e Titone, ucciso da Achille; le lacrime per lui versate dalla madre ogni mattino formano la rugiada.\nOnomastico.\nL'onomastico si festeggia il 3 luglio in ricordo di san Memnone, centurione convertito alla fede cristiana da san Severo, martire a Byzie in Tracia all'epoca di Diocleziano. "}
{"id": "95855", "revid": "1305772", "url": "https://it.wikipedia.org/wiki?curid=95855", "title": "Incuso", "text": "In numismatica con il termine incuso si indica un elemento (scritta, immagine o altro) che \u00e8 incavato rispetto al piano della moneta.\nQuadrato incuso.\nQuesto tipo di coniazione \u00e8 tipica delle prime fasi della monetazione greca arcaica. \nAl dritto (conio d'incudine) c'\u00e8 il simbolo che contraddistingue la citt\u00e0, mentre al rovescio il conio di martello ha una forma geometrica (quadrata) che spingeva il metallo nel conio di incudine. \nLa moneta presentava quindi da una parte l'immagine e dall'altra un quadrato incuso. In una prima variante anche il conio d'incudine porta un tipo, tuttavia la forma \u00e8 quadrata e non copre tutta l'area del tondello.\nMonetazione incusa.\nSi indica con questa espressione una particolare monetazione di alcune citt\u00e0 dell'Italia meridionale. Queste monete presentavano al rovescio, in incuso, una immagine stilizzata simile a quella del dritto. Il significato di questo tipo di coniazione non \u00e8 chiarito. Le monete sono state battute tra il VI ed il V secolo a.C. per lo pi\u00f9 da citt\u00e0 della costa ionica o da colonie fondate da queste. Gli studi pi\u00f9 recenti collocano l'inizio della monetazione incusa a Sybaris attorno al 530 a.C., quindi ammettono nuovamente un collegamento delle monete incuse con le loro origini micrasiatiche nella Lidia di Creso e, soprattutto, con l'arrivo di Pitagora in Italia (F. Barritta, B. Carroccio, \"Ritmi di coniazione e storia: elementi per una riconsiderazione della moneta incusa a Sybaris e nel suo \"impero\"\" , in \"Numismatica e Antichit\u00e0 Classiche\", Vol. XXXV, p. 53-81: 4 pls., Lugano 2006 ). \nLe citt\u00e0 pi\u00f9 rilevanti sono: "}
{"id": "95860", "revid": "260676", "url": "https://it.wikipedia.org/wiki?curid=95860", "title": "2013", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "95863", "revid": "1226", "url": "https://it.wikipedia.org/wiki?curid=95863", "title": "Colossi di Mennone", "text": ""}
{"id": "95864", "revid": "196390", "url": "https://it.wikipedia.org/wiki?curid=95864", "title": "Amenophis III", "text": ""}
{"id": "95868", "revid": "1234424", "url": "https://it.wikipedia.org/wiki?curid=95868", "title": "Tavole alfonsine", "text": "Le Tavole alfonsine sono tavole astronomiche in grado di fornire le posizioni del Sole, dei pianeti e delle stelle e le date delle eclissi.\nStoria.\nLa compilazione delle tavole fu organizzata dal re Alfonso X di Castiglia e Le\u00f3n e fu effettuata a Toledo intorno al 1252 da una cinquantina di astronomi. \nLa Scuola di traduttori di Toledo riuniva gli Arabi musulmani Aben Raghel y Alquibicio e Aben Musio e Mohamat, di Siviglia, Joseph Aben Al\u00ed e Jacobo Abenvena, di Cordova, e altri elementi provenienti dalla Guascogna e Parigi. L'\u00e9quipe, tra le altre traduzioni dall'arabo, fu incaricata di produrre nuove Tavole che aggiornassero le \"Tavole di Toledo\", risalenti all'XI secolo e che erano legate all'opera dell'astronomo arabo di Cordova al-Zarqali. La loro revisione era basata sulle osservazioni fatte a Toledo dagli scienziati ebrei Yehuda ben Moshe e Isaac ben Sid tra il 1262 e il 1272. Esse contengono le posizioni osservate dei corpi celesti a Toledo dal 1\u00ba gennaio 1252, anno d'incoronazione del re Alfonso X. \nLe Tavole furono compilate seguendo la teoria astronomica di Tolomeo e si possono considerare una revisione aggiornata e un miglioramento delle tavole compilate da Claudio Tolomeo nel suo Almagesto. \nQuesta opera costituisce il primo lavoro astronomico di ampio respiro redatto nell'Europa cristiana. Queste tavole rivestono una grande importanza nella storia dell'astronomia e nella storia delle scoperte geografiche. Esse infatti furono ampiamente utilizzate direttamente o in versioni sottoposte a revisioni dai grandi navigatori del XV secolo e del XVI secolo. In particolare Cristoforo Colombo bas\u00f2 i suoi progetti di navigazione oceanica su una loro revisione effettuata dall'ebreo Abraham Zacuto. Esse ebbero anche una edizione a stampa prodotta a Venezia nel 1483. Niccol\u00f2 Copernico impar\u00f2 ad usarle all'Universit\u00e0 di Cracovia. \nVa osservato anche che la maggiore utilizzazione di queste tavole, come quello di molte altre tavole astronomiche, riguarda fini astrologici.\nUna copia dell'edizione del 1483 delle Tavole \u00e8 conservata presso la Biblioteca del Dipartimento di Matematica \"Guido Castelnuovo\" di Roma.\nUna copia dell'edizione del 1545, stampata a Parigi, \u00e8 conservata presso la Biblioteca dell'Istituto Lombardo Accademia di Scienze e Lettere, a Milano."}
{"id": "95870", "revid": "838137", "url": "https://it.wikipedia.org/wiki?curid=95870", "title": "268 a.C.", "text": ""}
{"id": "95872", "revid": "44939", "url": "https://it.wikipedia.org/wiki?curid=95872", "title": "Citocromo-ossidasi", "text": ""}
{"id": "95873", "revid": "767487", "url": "https://it.wikipedia.org/wiki?curid=95873", "title": "Eurythmics", "text": "Gli Eurythmics sono stati un duo synth pop britannico formato da Annie Lennox (cantante nata ad Aberdeen nel 1954) e David A. Stewart (chitarrista e polistrumentista nato a Sunderland nel 1952).\nL'attivit\u00e0 musicale dei singoli membri del gruppo prosegue tuttora, . Gli Eurythmics si sciolsero infatti nel 1990 a causa della loro crisi personale, per poi riformarsi nel 1999. Dieci anni dopo, per\u00f2, Annie Lennox dichiara lo scioglimento definitivo del gruppo.\nBiografia.\nEsordi.\nLa coppia ha dapprima fatto parte del gruppo The Tourists; durante questo periodo erano legati anche da una relazione sentimentale.\nI The Tourists ebbero un modesto successo commerciale e l'esperienza non fu delle pi\u00f9 felici. C'erano tensioni personali e musicali a ledere la stabilit\u00e0 del gruppo (in cui il maggiore compositore era Pete Coombes), il gruppo spesso riceveva critiche molto negative da parte della stampa inglese, c'erano problemi legali con il management e gli editori, e Lennox e Stewart sentivano che il gruppo non era un buon veicolo per le loro predisposizioni artistiche sperimentali.\nNel 1980 Lennox e Stewart decisero che il loro successivo progetto dovesse essere pi\u00f9 flessibile e libero. Erano interessati a creare musica 'pop', sperimentando per\u00f2 le nuove frontiere delle sonorit\u00e0 elettroniche. Chiamandosi \"Eurythmics\" (variazione di scrittura di una tecnica di danza che Lennox praticava da bambina), decisero di lavorare da soli, sia alle canzoni che agli arrangiamenti e, eventualmente, coinvolgere altri musicisti in collaborazioni di vario genere. Volendosi concentrare sul loro rapporto lavorativo, la Lennox e Stewart decisero di interrompere il loro rapporto sentimentale nel 1980.\nIl loro primo album usc\u00ec nel 1981 e li vide continuare il lavoro a Colonia col leggendario Conny Plank (che aveva prodotto gli ultimi lavori dei \"Tourists\"). Nell'album \"In the Garden\" (uscito nell'ottobre 1981), c'erano le mani e \"gli strumenti\" di Holger Czukay e Jackie Liebezeit dei Can, del batterista Clem Burke dei Blondie, di Robert G\u00f6rl dei Deutsch-Amerikanische Freundschaft e del flautista Tim Wheater. Un paio di canzoni furono scritte insieme al chitarrista Roger Pomphrey (ora produttore televisivo). L'album era un mix di sonorit\u00e0 psichedeliche, krautrock ed elettropop. L'album non ebbe un grande successo di vendite e anche i due singoli si rivelarono dei flop.\nL'anno successivo Dave e Annie rilevarono un locale a Londra, e usarono un prestito per costruirvi un piccolo studio da 8 tracce sopra una fabbrica di cornici. Ottennero cos\u00ec la libert\u00e0 di registrare senza pagare le spese esorbitanti degli studi di registrazione. Cominciarono a usare sempre pi\u00f9 elettronica nella loro musica, collaborando con personaggi come Raynard Faulkener e Adam Williams. Continuarono a registrare diverse versioni delle loro esecuzioni, ma i tre singoli pubblicati sotto l'etichetta RCA in quell'anno (\"This is the House\", \"The Walk\" e \"Love Is a Stranger\") inizialmente non ebbero alcun successo nel Regno Unito (sebbene \"Stranger\" divent\u00f2 nel 1983 un discreto successo negli USA). La condizione del gruppo stava diventando critica: il loro modo di agire li aveva resi indipendenti, ma la latitanza del successo e la responsabilit\u00e0 di condurre personalmente tutti i loro affari era estenuante. Annie soffr\u00ec di almeno una crisi nervosa durante questo periodo, mentre Dave venne ricoverato per un collasso polmonare.\n\"Sweet Dreams\" e il successo internazionale degli anni Ottanta.\nIl 1983 fu l'anno del boom commerciale degli Eurythmics, con il singolo \"Sweet Dreams (Are Made of This)\" che conteneva una potente sequenza di bassi sintetizzati e un video originale. La fortuna della band cambi\u00f2 immensamente da allora. L'album omonimo divenne un enorme successo in patria grazie alla traccia originale, che raggiunse le vette della hitlist statunitense. Annie Lennox comparve sulla copertina della rinomata rivista Rolling Stone. Stewart in seguito ammise che la famosa sequenza di bassi venne creata per errore riproducendo al contrario una traccia appena registrata.\n\"Touch\", l'album successivo a \"Sweet Dreams (Are Made of This)\", usc\u00ec sempre nel 1983, e produsse tre grandi successi tra cui \"Here Comes the Rain Again\" (quarto negli USA). \"Touch\" fu la consacrazione definitiva della band. La RCA pubblic\u00f2 \"Touch Dance\", un mini-album di remix con 4 tracce tratte da \"Touch\", destinato al mercato dei \"Club\". I remix erano degli importanti produttori newyorkesi Fran\u00e7ois Kervorkian e John \"Jellybean\" Benitez.\nNel 1984 la Virgin Films chiese alla band una colonna sonora per il film \"Orwell 1984\", realizzato da Michael Radford e tratto dal libro di George Orwell. Radford afferm\u00f2 di non gradire che la musica gli venisse \"imposta\" e rifiut\u00f2 la colonna sonora degli Eurythmics, rimpiazzandola con un tappeto orchestrale molto pi\u00f9 convenzionale (con l'eccezione della canzone \"Julia\" usata per i titoli di coda). La Virgin fece uscire il lavoro del duo come album col titolo \"1984 (For the Love of Big Brother)\" da cui fu estratto il singolo \"Sexcrime (1984)\".\nIl loro quarto album, \"Be Yourself Tonight\", fu prodotto in una singola settimana di lavoro in uno studio a Parigi e usc\u00ec nel 1985. Si dimostr\u00f2 un album pi\u00f9 tradizionale e meno innovativo, con vere batterie, ottoni e l'intervento di Stewart alla chitarra. Furono utilizzati una dozzina di altri musicisti, inclusi alcuni membri degli Heartbreakers, Stevie Wonder all'armonica, Dean Garcia al basso, e arrangiamenti di Michael Kamen. Nel disco Annie Lennox canta in duetto con Aretha Franklin e Elvis Costello. Il disco prolung\u00f2 il dominio della band nelle classifiche anglofone, e conteneva i singoli \"Would I Lie To You?\" (top 5 in USA), e \"There Must Be an Angel (Playing with My Heart)\" (con Stevie Wonder all'armonica, che divent\u00f2 il loro unico numero uno in Regno Unito). Anche \"It's Alright (Baby's Coming Back)\" e \"Sisters Are Doin' It For Themselves\", con la Franklin (anche se in origine era pensato per Tina Turner), ottennero eccellenti risultati.\nNel 1986 Dave e Annie lanciarono il loro album \"Revenge\", continuando l'avvicinamento al suono acustico e al pop-rock. Nonostante le vendite continuassero con successo nel Regno Unito, questo album segn\u00f2 il declino della band in USA; \"Missionary Man\" fu solo 14\u00b0. Tuttavia grazie all'imponente tour mondiale e alla produzione di un video, \"Revenge\" fin\u00ec per diventare l'album pi\u00f9 venduto degli Eurythmics.\nIl tour mondiale termin\u00f2 in Giappone e fu il soggetto di un documentario diretto da Amos Gitai intitolato \"Brand New Day\" (1987).\nStewart cominci\u00f2 a produrre dischi di altri artisti, tra cui Tom Petty (degli Heartbeakers) e Bob Dylan, mentre la Lennox si diede alla recitazione. Riunitisi nel 1987 dopo il temporaneo allontanamento, produssero l'album \"Savage\", un prodotto poco commerciale ma molto apprezzato dalla critica musicale: goth ed elettronico, con uso intenso del sintetizzatore, \"Savage\" fu praticamente ignorato in USA ma fu un successo commerciale in Europa. Nel 1989 gli Eurythmics pubblicarono il solido album \"We Too Are One\", popolare nel Regno Unito ma non oltreoceano, a differenza dei singoli \"Don't Ask Me Why\" ed \"Angel\".\nL'addio di Annie Lennox e i primi anni Novanta.\nDopo anni di estenuanti tour e di registrazioni (gli Eurythmics realizzarono sette album in sette anni), la Lennox sentiva il bisogno di fermarsi e si prese il tempo per la maternit\u00e0 e per riflettere sul suo futuro dopo gli Eurythmics. Anni di convivenza assieme avevano creato un'incrinatura nella relazione dei componenti del duo, che non si parlarono per molto tempo, dal 1990 al 1998.\nNel 1992, la Lennox fece uscire un album solista, \"Diva\", che ottenne consensi di critica e di pubblico in tutto il mondo, consacrando il suo status di icona musicale, mentre Stewart cominci\u00f2 a scrivere colonne sonore per film e form\u00f2 una band con il nome di \"Spiritual Cowboys\". Stewart pubblic\u00f2 il suo primo album solista nel 1994, intitolato \"Greetings from the Gutter\", senza per\u00f2 ottenere grande successo commerciale, a parte il singolo \"Heart of Stone\" che raggiunse la posizione 36 nella classifica dei singoli pi\u00f9 venduti nel Regno Unito. L'album di cover fatto uscire dalla Lennox l'anno successivo, \"Medusa\", contenente il singolo \"No More \"I Love You's\"\", raggiunse invece la vetta delle classifiche inglesi.\nRitorno sulle scene: \"Peace\" e \"Ultimate Collection\".\nGli Eurythmics si riunirono nel 1999 per ricevere il premio alla carriera ai Brit Awards, dove si esibirono per la prima volta insieme dopo nove anni. Nell'autunno dello stesso anno pubblicarono \"Peace\", il loro ultimo album di inediti, a cui fece seguito una tourn\u00e9e. \"Peace\", titolo scelto non a caso, fu preceduto dal singolo \"I Saved the World Today\" e mise in evidenza il perdurante legame e la creativit\u00e0 del duo, segnando il ritorno della band nella top ten degli album pi\u00f9 venduti nel Regno Unito.\nAll'inizio del 2003 la BMG rivel\u00f2 alla stampa il progetto di far uscire versioni estese degli otto album registrati dal gruppo in studio, una compilation di 18 brani intitolata \"Ultimate Collection\" e un cofanetto di due dischi di pezzi rari, il tutto rimasterizzato da Stewart. L'uscita di questi dischi fu prevista per l'autunno ma venne procrastinata quando la BMG e la Sony fusero le loro attivit\u00e0 musicali in Sony BMG Music Entertainment. Alla fine, nel 2005 vennero pubblicati sia la raccolta contenente l'inedito \"I've Got a Life\", singolo che vide il duo tornare nella top 20 nella classifica inglese anche negli anni 2000, sia il box-set contenente tutti gli album pubblicati negli anni ottanta rimasterizzati. Da allora, Annie Lennox e Dave Stewart, pur mantenendo rapporti amichevoli, non hanno pi\u00f9 collaborato a progetti discografici congiunti.\nStile musicale.\nLo stile musicale degli Eurythmics, un pop rock che assimila influenze R&amp;B, si concentra sulla voce di Annie Lennox e, nelle prime pubblicazioni, sulle melodie dei sintetizzatori secondo i canoni del synth pop. Loro sono anche uscite pi\u00f9 cupe come la colonna sonora di \"1984 (For the Love of Big Brother)\" (1984), occasionali divagazioni nella dance come quelle contenute in \"Revenge\" (1986) e un album interamente composto di ballate: \"Peace\" (1999)."}
{"id": "95874", "revid": "2146321", "url": "https://it.wikipedia.org/wiki?curid=95874", "title": "Smallville (serie televisiva)", "text": "Smallville \u00e8 una serie televisiva statunitense prodotta dal 16 ottobre 2001 al 13 maggio 2011, per un totale di 217 episodi in 10 stagioni. Fa parte dell'universo multimediale legato alle avventure di Superman, bench\u00e9 si distacchi dalle avventure del supereroe principalmente per il fatto che \u00e8 ambientato ai giorni nostri e non rispetta quindi la cronologia classica legata al protagonista. In Italia \u00e8 stata trasmessa per la prima volta dal 2002 sui canali pay e free del gruppo Mediaset (ovvero Italia 1, Mediaset Premium e Steel).\nLa serie creata da Alfred Gough e Miles Millar racconta le avventure del giovane Clark Kent (interpretato da Tom Welling) nella cittadina di Smallville durante il periodo in cui il protagonista scopre e inizia a controllare uno alla volta i suoi innumerevoli poteri, e dei primi passi del giovane Lex Luthor (Michael Rosenbaum) inserito, almeno inizialmente, non come supercriminale bens\u00ec come co-protagonista. L'intento della serie \u00e8 quello di mostrare i passaggi che porteranno Clark a divenire il celeberrimo supereroe e Lex il suo acerrimo nemico.\nFilmato quasi interamente a Cloverdale, nella Columbia Britannica, la serie vede l'ingresso nel mondo della televisione di nuovi talenti come Kristin Kreuk nel ruolo di Lana Lang, e il ritorno di volti ben pi\u00f9 noti come John Schneider (il Bo Duke di \"Hazzard\") nel ruolo di Jonathan Kent, di Annette O'Toole (apparsa nel film \"Superman III\" nel ruolo di Lana Lang) nel ruolo di Martha Kent e di John Glover nel ruolo di Lionel Luthor.\nLe prime quattro stagioni seguono gli anni liceali di Clark e dei suoi amici e sono narrativamente sviluppate attorno al cosiddetto \"mostro della settimana\". A partire dalla quinta stagione la serie ha intrapreso una direzione diversa incentrandosi maggiormente sullo sviluppo del protagonista come uomo e supereroe, introducendo gradualmente anche la sua carriera al Daily Planet e diversi supereroi e supercriminali storici della DC Comics. Alla fine della trasmissione della serie TV, \"Smallville\" \u00e8 proseguita in modo collaterale, ma conservando la continuity, con la pubblicazione dei fumetti \"Smallville Season 11\" e \"Smallville Miniseries\".\nClark Kent e Lois Lane di \"Smallville\" sono apparsi in un cameo nell'Arrowverse, collocati su Terra-167, dove viene lasciato intendere che lui ha rinunciato ai poteri e vive con Lois a Smallville insieme alle loro due figlie.\nTrama.\n16 ottobre 1989: una catastrofica pioggia di meteoriti contenenti un minerale radioattivo, la kryptonite, si abbatte sulla cittadina di Smallville, nel Kansas. Due coniugi, Jonathan e Martha Kent, trovano in un campo un bambino nei pressi di una astronave e decidono di prenderlo con s\u00e9 e crescerlo come un figlio. Dodici anni pi\u00f9 tardi Clark Kent, il bambino divenuto ormai un adolescente, e l'amica Chloe Sullivan, entrambi giornalisti in erba del liceo di Smallville, indagano su alcuni eventi inspiegabili che si verificano nella cittadina e che sono causati dai frammenti dei meteoriti ancora presenti, che hanno modificato geneticamente alcuni abitanti dotandoli di strani poteri; Clark stesso possiede delle caratteristiche fisiche sovrumane, ma esse derivano dalla sua origine aliena mentre l'esposizione ai minerali gli provoca dolore. I due ragazzi, affiancati dall'amico Pete Ross, finiranno per trovarsi pi\u00f9 di una volta invischiati nei loschi piani del miliardario Lionel Luthor, padre di Lex; quest'ultimo verr\u00e0 salvato da Clark dopo averlo investito con la sua auto e, nonostante tra loro nasca un'amicizia, comincer\u00e0 ad indagare su di lui.\nLa prima stagione \u00e8 incentrata sul cosiddetto \"mostro della settimana\", cio\u00e8 un essere umano colpito dagli effetti della pioggia di meteoriti che usa i suoi poteri per fini malvagi e che viene affrontato dal giovane Kent nel corso di un solo episodio; vengono inoltre trattate le misteriose origini aliene di Clark e la scoperta che il suo arrivo sulla Terra provoc\u00f2 incidentalmente la morte dei genitori di Lana, la ragazza di cui \u00e8 innamorato da sempre. Dalla seconda stagione in avanti vengono affrontati piccoli archi narrativi, accompagnati sempre dal cattivo della settimana, che diventano sempre pi\u00f9 complessi col passare delle stagioni. Viene inoltre introdotto il dottor Virgil Swann, uno scienziato che collabora con Clark e che lo aiuter\u00e0 a capire le sue origini. La terza stagione ruota principalmente attorno ai tentativi di Lionel Luthor di scoprire e sfruttare a suo vantaggio i poteri kryptoniani di Clark e al suo caotico rapporto con il figlio Lex. Nella quarta stagione fanno la loro apparizione Lois Lane, cugina di Chloe, e le tre pietre della conoscenza inviate sulla Terra da Jor-El, il padre naturale di Clark ed eminente scienziato kryptoniano. Nella quinta viene introdotta la Fortezza della solitudine e comincia la lotta di Clark contro Brainiac, un androide alieno che tenta di liberare il Generale Zod, avversario di Jor-El, dalla Zona fantasma, una prigione dimensionale. La sesta stagione vede la caccia di Clark ai fuggitivi della Zona Fantasma e al progetto 33.1 di Lex Luthor, che consiste nella reclusione di tutte le persone \"infette\" da kryptonite. Nella settima vengono introdotti la cugina biologica di Clark, Kara Zor-El, il retaggio kryptoniano del giovane Kent e la scoperta del suo segreto da parte di Lex. L'ottava stagione ruota attorno a Davis Bloome, ovvero Doomsday, e di una donna chiamata Tess Mercer, in sostituzione della fuoriuscita di Lex Luthor dalla serie. In questa stagione fuoriesce anche Lana Lang. La nona stagione si basa sulla comparsa del maggiore Zod, clone del generale Zod, a capo di un'armata di kandoriani, i quali cercano di ottenere i poteri che dovrebbero avere sulla Terra. La decima e ultima stagione come serie TV verte sull'assunzione da parte di Clark delle responsabilit\u00e0 che comportano i suoi superpoteri, sulla minaccia di Darkseid e sul ritorno dei Luthor.\nProduzione.\nConcezione.\nIn origine la Tollin/Robbins Productions era intenzionata a produrre una serie televisiva sul giovane Bruce Wayne. La Warner Bros., che aveva deciso di fare un film sulle origini di Batman, non voleva per\u00f2 competere con un prodotto televisivo e l'idea venne abbandonata. Nel 2000 la Tollin/Robbins propose a Peter Roth (presidente del network WB) di produrre una serie sul giovane Superman. In quello stesso anno Alfred Gough e Miles Millar avevano ideato un episodio pilota basato sul film \"L'eliminatore\", e dopo averlo guardato Roth chiese ai due di scrivere un secondo pilota basato invece sulle imprese di Superman da giovane. Dopo essersi incontrati con Roth, Gough e Millar accettarono e in seguito proposero la loro idea sia alla WB che alla Fox. La prima vinse la contesa della serie e commission\u00f2 13 episodi.\nRoth, Gough e Millar sapevano che sarebbe stata una serie d'azione, ma preferirono appoggiarsi a un network con un target pi\u00f9 giovane in modo da raggiungere la fetta di pubblico che era riuscita a raccogliere \"Settimo cielo\". Pensarono che non essere fan dei fumetti avrebbe permesso loro di approcciarsi alla trama in modo diverso: Decisero quindi di creare un giovane Clark Kent che non avrebbe avuto l'abilit\u00e0 di volare e che non avrebbe indossato un mantello, e di concentrarsi sul suo sviluppo e sulle ragioni che lo avrebbero fatto diventare Superman. La pioggia di meteoriti che avrebbe portato Clark sulla Terra sarebbe stata inoltre il fondamento della serie: l'evento gli avrebbe permesso di vivere sulla Terra, ma ironicamente sarebbe stato anche fonte di dolore per le persone che ama e avrebbe causato i poteri dei suoi nemici.\nUno dei problemi presentatosi ai creatori era come fare in modo che Lex Luthor frequentasse degli adolescenti. Decisero perci\u00f2 di instaurare nel personaggio un senso di solitudine che lo spingesse a socializzare con altre persone. La stessa solitudine venne estesa a Clark e Lana. Gough e Millar, volendo avere un personaggio parallelo ai Kent, crearono Lionel Luthor, il padre di Lex. Decisero inoltre che i genitori di Clark sarebbero stati pi\u00f9 giovani dei personaggi dei fumetti in modo che fossero pi\u00f9 coinvolti nella vita del figlio. Gough e Millar crearono appositamente per la serie il personaggio di Chloe Sullivan che avrebbe avuto il compito di accorgersi delle stranezze che stavano accadendo nella cittadina di Smallville. Al contrario di quanto si pensi non venne creata per essere il \"precursore\" di Lois Lane\".\n\"Smallville\" \u00e8 stata descritta dalla Warner Brothers come una reinterpretazione della mitologia di Superman dalle sue origini. Fin dal novembre 2004, a causa della riacquisizione dei diritti di Superboy da parte degli eredi di Jerry Siegel, si \u00e8 originata una contesa riguardo ad una possibile violazione di copyright riguardante i diritti del nome \"Smallville\", titolo della serie e nome della cittadina immaginaria creata da Siegel, e la presunta somiglianza tra il Clark Kent di \"Smallville\" e il personaggio dei fumetti \"Superboy\".\nLa settima stagione della serie \u00e8 stata segnata da numerosi e significativi cambiamenti, essa infatti \u00e8 stata l'ultima per Kristin Kreuk, Michael Rosenbaum e John Glover. Inoltre il 3 aprile 2008 Gough e Millar, i due produttori esecutivi nonch\u00e9 capo-sceneggiatori della serie, comunicarono che avrebbero lasciato il cast tecnico al termine della settima stagione senza fornire una spiegazione per il loro addio. In seguito la CW promosse come nuovi capo-sceneggiatori Darren Swimmer e Todd Slavkin, che rimasero al timone della serie per la sola ottava stagione; il 9 febbraio 2009 \u00e8 stato comunicato che a prendere le redini dello show durante la nona stagione sarebbero stati Kelly Souders e Brian Peterson, che gi\u00e0 facevano parte del gruppo di produttori dello show. Alla fine della decima stagione la DC Comics annuncia il continuo nella serie sotto forma di fumetto.\nRiprese.\nLa serie \u00e8 stata prodotta presso i BB Studios di Burnaby, nella Columbia Britannica. Anche se la produzione era inizialmente prevista in Australia, Vancouver aveva il tipico \"paesaggio dell'America centrale\". La citt\u00e0 era dotata di un'area per la fattoria Kent, mentre per le riprese del quartiere economico di Metropolis, sono state effettuate delle riprese a Los Angeles. La strada principale di Smallville \u00e8 una combinazione dei due ingressi alle citt\u00e0 di Merritt e Cloverdale.\nLa fattoria Kent \u00e8 un'azienda agricola dell'Aldergrove (dipinta esternamente di giallo dalla troupe), mentre le riprese di villa Luthor sono state girate a Hatley Castle nel Victoria. Gli interni invece sono stati filmati a Shannon Mews a Vancouver. Il Clova Cinema, a Cloverdale, \u00e8 stato usato per gli esterni del Talon, caffetteria di Smallville.\nAccoglienza.\nAscolti.\nIl primo episodio di \"Smallville\" \u00e8 andato in onda il marted\u00ec 16 ottobre 2001 in prima serata, e venne seguito da 8.4 milioni di persone e fu l'episodio con pi\u00f9 ascolti trasmesso da The WB. Per le successive cinque stagioni, la serie \u00e8 andata in onda invece che marted\u00ec alle 21, mercoled\u00ec alle 20 e in seguito gioved\u00ec alla medesima ora. Nel 2006, prima dell'inizio della sesta stagione, \u00e8 stato annunciato che The WB e UPN si sarebbero unificati in The CW, che ha comunicato che continueranno a trasmettere la serie. Durante la settima stagione, la serie \u00e8 stata trasmessa in Canada un giorno prima che negli Stati Uniti. Il 21 maggio 2009 \u00e8 stato annunciato che la nona stagione di \"Smallville\" \u00e8 stata spostata a venerd\u00ec alle 20:00, considerato lo \"slot della morte\" per i programmi televisivi. Alla fine della sua decima stagione \u00e8 stato il programma di fantascienza pi\u00f9 visto negli Stati Uniti, battendo il record di \"Stargate SG-1\". I diritti di Syndication sono diventati disponibili nel 2011 e TNT ha iniziato a diffondere episodi il 3 ottobre 2011. \"Smallville\" \u00e8 passato in streaming su Hulu il 1\u00ba ottobre 2016.\nCritica.\nLa prima stagione della serie fu criticata per il fatto che la trama si riducesse alla lotta contro i \"mutanti della settimana\" (\"freaks of the week\") che apparivano in ogni episodio. Jordan Levin, presidente della Divisione Intrattenimento della The WB, annunci\u00f2 che la seconda stagione avrebbe avuto \u00abpiccoli mini-archi che durano tre o quattro episodi\u00bb. La prima stagione di \"Smallville\" si piazz\u00f2 al sesto posto nella lista compilata dal Parents Television Council delle \"migliori serie per famiglie\".\nIn Italia la serie venne inizialmente seguita da 4 - 5 milioni di telespettatori superando gli ascolti di \"X-Files\" e rientrando cos\u00ec fra le 10 serie pi\u00f9 viste in Italia, tuttavia, con il passare degli anni, i telespettatori diminuirono inducendo l'emittente Italia 1 a proporla in un periodo dell'anno meno propizio per gli ascolti (dicembre/gennaio) e ad aumentare gli episodi settimanali da 2 a 3 per smaltire pi\u00f9 velocemente la serie. Nel gennaio 2008, Mediaset comunic\u00f2 il successo della serie seguita da pi\u00f9 di 2 milioni di telespettatori, ma nonostante questa dichiarazione modific\u00f2 il palinsesto spostandone la messa in onda in seconda serata per i bassi ascolti.\n\"Smallville\" ha raggiunto un punteggio pari a 7.6/10 sul sito IMDb.\nRiconoscimenti.\n\"Smallville\" ha ricevuto pi\u00f9 di un centinaio di candidature vincendo tre Emmy Award, due Saturn Award, e altri 24 premi. Di seguito sono riportati i pi\u00f9 rilevanti:\nCensure nell'edizione italiana.\nLa serie ha subito alcune censure nelle repliche delle prime sei stagioni su Italia 1 quando \u00e8 andato in onda nella fascia protetta tra le ore 15:00 e le 16:30. I tagli riguardano alcune scene di nudo, di sangue o di violenza, ritenute troppo cruente per quella fascia oraria. Ad esempio vennero tagliate alcune parti della seconda stagione degli episodi \"Eccitazione\", \"La maschera\" e \"Profezia\": In \"eccitazione\" \u00e8 stata rimossa una scena di nudo parziale tra Clark e Chloe, nell'episodio \"maschera\" venne censurato l'intero prologo che mostrava Whitney in guerra mentre veniva colpito dal fuoco nemico, e in \"profezia\" la sequenza in cui Clark tenta di staccare il disco ottagonale incastonato nel braccio carbonizzato del dottor Frederick Walden.\nNella quarta stagione, nell'episodio \"Intrappolato\", sono state tagliate numerose sequenze come quella in cui Lana sogna la madre di Jason incendiata in un rogo, e la scena in cui Lex viene trovato assieme al cadavere della ragazza con cui era stato a letto, danneggiando la comprensione dell'episodio. Anche nella puntata \"Fuga a Las Vegas\" furono rimosse alcune sequenze di nudo parziale tra Clark Kent e Alicia Baker.\nNella sesta stagione venne tagliato il prologo dell'ultimo episodio (\"Bizzarro\") nel quale Martian Manhunter viene passato da parte a parte dal fantasma.\nAltre scene tagliate, sempre durante le repliche, vennero effettuate non a scopo di censurare contenuti ritenuti inadatti ma per abbreviare la durata dell'episodio per questioni di tempo.\nTutti questi tagli sono stati effettuati esclusivamente durante alcune repliche delle varie stagioni, fa invece differenza la settima stagione trasmessa in versione censurata nella fascia protetta in prima visione; il taglio netto dell'introduzione del penultimo episodio \"La ricerca\" lo rese incomprensibile.\nAnche l'ottava stagione trasmessa da Italia 1 ha subito dei tagli, ad esempio nell'episodio \"Delirio\", nei flashback di Oliver, \u00e8 stata tagliata la scena in cui Marcos spara un colpo di pistola all'amica di Tess Mercer.\nIn \"Stirpe\" sono state censurate tre sequenze; nella prima Chloe, usando i poteri di Brainiac, spintona Oliver Queen facendolo volare in un'altra stanza, nella seconda Lois posseduta da Faora trafigge Davis Bloome con un paletto di ferro, e per ultimo la scena di chiusura dell'episodio dove Davis tenta di pugnalarsi ed il coltello va in frantumi senza che lui riporti danni.\nNella puntata \"Il matrimonio\" la scena di Jimmy brutalmente ferito da Doomsday \u00e8 stata rimossa e poco prima quando Davis getta nella spazzatura i resti di alcuni cadaveri.\nSempre nell'ottava stagione, nell'episodio \"Potere\", sono state censurate due sequenze: Tess Mercer trova il cadavere del suo collega seduto alla sua scrivania e quando gira la sedia scopre che ha un proiettile in testa, poco pi\u00f9 tardi la lotta tra Tess e Regan Matthews \u00e8 stata totalmente rimossa dal momento in cui l'uomo viene atterrato con una statua.\nIn \"Diffamazione\" \u00e8 stata rimossa la scena in cui Davis Bloom soffoca con un cuscino Linda Lake. Alcune delle scene sopra menzionate non sono state tagliate dai riassunti degli episodi successivi.\nL'episodio \"Rabbia virale\" della nona stagione non \u00e8 stato trasmesso in chiaro da Italia 1 in quanto ritenuto troppo cruento per l'orario delle 17.30.\nNell'episodio della nona stagione \"Sacrificio\" non si vede completamente la scena in cui Zod uccide Faora, infatti si vede solo che la prende per il collo e successivamente che la posa a terra.\nNella seconda parte del \"Finale\" della decima stagione \u00e8 stata tagliata la sequenza in cui Darkseid strappa il cuore a Lionel Luthor, e successivamente \u00e8 stata tagliata anche una parte della sequenza in cui Lex Luthor pugnala Tess Mercer.\nDoppiaggio italiano.\nL'edizione italiana \u00e8 curata prima da Natasha Gerodetti (st. 1-2), poi da Ludovica Bonanome (st. 3-10) per Mediaset. Il doppiaggio \u00e8 stato eseguito da Mar International nella prima stagione, per le successive dalla SEDIF.\nAltri media.\n\"Smallville\" ha generato altri media e spin-off, dai romanzi per giovani e i fumetti a mini-episodi basati su Internet con protagonisti alcuni personaggi della serie. Ha influenzato la serie televisiva britannica \"Merlin\".\nSpin-off.\nNel 2006 Gough e Millar misero in cantiere uno spin-off incentrato su Arthur \"A.C.\" Curry/Aquaman, la cui parte era stata affidata a Justin Hartley, Oliver Queen/Freccia Verde in \"Smallville\". Il progetto venne per\u00f2 accantonato dopo la produzione dell'episodio pilota perch\u00e9 non convinse i dirigenti del network. Esiste una serie animata su Freccia Verde: \"The Oliver Queen Chronicles\". Ambientata anni prima dell'arrivo del miliardario Oliver Queen a Metropolis, che parla del suo naufragio in mare sull'isola di Lian Yu e sul suo destino che lo trasform\u00f2 in Freccia Verde, l'eroe incappucciato di Star City.\nRomanzi.\nDue serie di romanzi sono stati pubblicati a partire dalla seconda stagione di \"Smallville\". Dall'ottobre 2002 al marzo 2004 \u00e8 stata pubblicata da Aspect Publishing una serie di otto romanzi per giovani adulti e una seconda serie di dieci romanzi, pubblicati da Little, Brown and Company, dall'ottobre 2002 all'aprile 2004. \u00c8 stata pubblicata anche serie a fumetti bimestrale, spesso legata alla serie.\nFumetti.\nDopo la fine della decima stagione della serie televisiva \"Smallville\", DC Comics annuncia la pubblicazione periodica dell'omonimo fumetto, le cui vicende continuano proprio dalla fine dell'ultima stagione. Il primo numero digitale della serie a fumetti \"Smallville Season 11\" \u00e8 stato pubblicato il 13 aprile 2012, mentre il primo numero in versione cartacea \u00e8 stato pubblicato il 2 maggio 2012. Nel fumetto (scritto da Bryan Q. Miller, direttore della sceneggiatura di \"Smallville\"), sei mesi dopo l'attacco di Darkseid, Clark non combatte pi\u00f9 il crimine come \"La macchia\" ma come \"Superman\". Anche se Clark \u00e8 generalmente accettato dalle persone, alcuni diffidano di lui (incluso Lex Luthor, nonostante la perdita della memoria dopo il suo incontro con Tess Mercer)."}
{"id": "95875", "revid": "838137", "url": "https://it.wikipedia.org/wiki?curid=95875", "title": "280 a.C.", "text": ""}
{"id": "95879", "revid": "729019", "url": "https://it.wikipedia.org/wiki?curid=95879", "title": "Shaka", "text": "Sotto la sua guida gli Zulu estesero il loro dominio su una grande parte dell'Africa meridionale compresa fra i fiumi Phongolo e Mzimkhulu. Alcune fonti (fra cui l\"Enciclopedia Britannica\") descrivono Shaka come un vero e proprio genio militare, una sorta di Napoleone africano; altre fonti sono pi\u00f9 caute, ma in generale riconoscono la sua abilit\u00e0 di condottiero e di imperatore, e la sua importanza nella storia dell'Africa meridionale.\nAgli effetti delle imprese militari di Shaka si riconduce tradizionalmente anche il vasto movimento migratorio avvenuto in Africa sudorientale fra il XVIII e il XIX secolo, e noto col nome di Mfecane. Nella tarda epoca coloniale, la figura di Shaka \u00e8 stata spesso presa come simbolo dai movimenti nazionalisti e indipendentisti africani.\nBiografia.\nGiovinezza.\nMolto di quello che si sa sulla vita di Shaka \u00e8 giunto attraverso racconti e leggende, spesso discordanti fra loro. Si ritiene che fosse figlio di un capo del popolo Ngoni di nome Senzangakona e di Nandi, figlia di un capo dei Langeni. Il nome sembrerebbe derivare da \"iChaka\", il nome zulu di un parassita intestinale, e indicherebbe una condizione di figlio illegittimo di Shaka: secondo alcune fonti, la madre avrebbe inizialmente sostenuto di avere la pancia gonfia per via di tale parassita; secondo altre, il padre avrebbe attribuito a tale parassita, che provocherebbe irregolarit\u00e0 nel ciclo mestruale, il concepimento inaspettato, avvenuto durante un rito zulu chiamato \"uku-hlobonga\", in cui due giovani non sposati hanno un'unione sessuale in un periodo non fertile. Altre fonti invece riportano Senzangakona e Nandi come regolarmente sposati.\nIn ogni caso, Shaka nacque intorno al 1787, nei pressi di Melmoth (oggi nella provincia del KwaZulu-Natal). All'et\u00e0 di 6 anni, Shaka fu scacciato dal \"kraal\" di suo padre (il podere di famiglia) a causa della morte di una pecora del gregge che stava accudendo. Sua madre lo difese e fu scacciata con lui. Nemmeno i Langeni, il popolo cui apparteneva Nandi, li vollero ospitare a lungo. Nandi e Shaka passarono quindi diversi anni vagabondando fra i \"kraal\" di altri proprietari terrieri. Questo evento era destinato a rimanere impresso nel ricordo di Shaka, che si sarebbe in seguito ferocemente vendicato. Intorno al 1803 Nandi e i suoi figli (Shaka era il primogenito, ma aveva anche un fratello e una sorella) trovarono rifugio presso una zia appartenente al clan \"emDletsheni\", il quale si trovava sotto il controllo dell'anziano re Jobe. Jobe era sovrano di una potente confederazione di popoli Nguni, la Confederazione Mtetwa, e fu tra le file del suo esercito che il giovane Shaka si guadagn\u00f2 un nome e una fama. A 16 anni era gi\u00e0 un valoroso guerriero. Si dice che in un'occasione abbia ucciso un leopardo che aveva attaccato il villaggio, guadagnandosi il rispetto del re e ottenendo come ricompensa una vacca.\nAlla morte di Jobe, alla guida della Confederazione Mtetwa gli succedette il figlio Godongwane, pi\u00f9 noto come Dingiswayo, il quale era stato in precedenza bandito con l'accusa di aver cospirato per impadronirsi del trono. Dingiswayo nutriva ambizioni e aveva nuove idee per l'organizzazione militare e politica dell'Africa, in particolare concep\u00ec una nuova forma di reggimento (\"impi\") e una nuova struttura della catena di comando. Sotto di lui, Shaka, che a 23 anni era passato dal \"iNtanga\" (gruppo di coetanei) all\"'iziCwe\" (il reggimento), serv\u00ec per sei anni come \"guerriero\" e, distinguendosi per il coraggio e l'abilit\u00e0 in combattimento, sal\u00ec al grad\u00f2 di generale. I successi sul campo gli procurarono il soprannome \"vincitore di migliaia\". Fino ad allora in quella regione dell'Africa meridionale la guerra era pi\u00f9 uno sport della classe aristocratica, con la quale si dirimevano contese. Le innovazioni di Dingiswayo, che Shaka fece proprie e perfezion\u00f2, cambiarono in modo radicale questo stato di cose, assicurando la vittoria alle guerre di conquista dei Mtetwa, mentre le popolazioni sconfitte venivano espulse dalla propria terra e fuggivano in massa in altre regioni (\"Mfecane\").\nL'ascesa al potere.\nNel 1816 mor\u00ec Senzangakona e alla guida degli Zulu gli succedette il figlio Siguyana, fratellastro di Shaka. Con l'aiuto di Dingiswayo, Shaka fece ritorno nel regno del padre, elimin\u00f2 Siguyana e si fece re, stabilendo la sua sede nel nuovo \"kraal\" di kwaBulawayo (\"Sito dell'uccisione\"). Impose Nandi come regina madre e si vendic\u00f2 crudelmente di chi in giovent\u00f9 lo aveva osteggiato, ma risparmi\u00f2 Mkabayi, sorella di suo padre, che lo aveva sostenuto e che sarebbe rimasta un membro rispettato della sua corte anche dopo la fine del suo regno. Shaka institu\u00ec un regime simile a quello di Dingiswayo e cominci\u00f2 subito modificando il tipo di combattimento della sua trib\u00f9. Si fece costruire una nuova arma, la \"iklwa\", una lancia corta con una lunga punta e un grande e pesante scudo di cuoio. Il lato sinistro dello scudo serviva per agganciare il nemico, per poi pugnalarlo con la destra alle costole. Shaka addestrava i suoi uomini a lottare a piedi nudi, e a correre per 50 miglia su terreni caldi e rocciosi in meno di 24 ore; inoltre impose un sistema di vita comune basato sul celibato dei guerrieri. La ferrea disciplina e il combattimento corpo a corpo caratterizzavano l'esercito, che molti studiosi hanno paragonato a quello spartano. Ai nemici sconfitti veniva offerta la possibilit\u00e0 di unirsi agli Zul\u00f9 ed i nuovi soldati cos\u00ec arruolati venivano in seguito considerati zul\u00f9 a tutti gli effetti. Grazie a queste riforme, l'esercito di Shaka risult\u00f2 da l\u00ec in poi invincibile in battaglia, portando il dominio degli Zulu da 15 chilometri quadrati a circa 2000, con 250000 sudditi.\nInizialmente Shaka riconobbe la supremazia di Dingiswayo, ma appena un anno dopo che l'aveva aiutato nella sua ascesa al trono zulu, il sovrano mtetwa fu ucciso da Zwide, re del potente clan Ndwandwe, che distrusse la Confederazione Mtetwa. Shaka colse l'occasione per riempire il vuoto di potere cos\u00ec creatosi: raccolse attorno a s\u00e9 i resti della Confederazione Mtetwa e si prepar\u00f2 a riprendere la guerra contro i Ndwandwe. Le trib\u00f9 come i Qwabe, che si rifiutarono di sottomettersi allo Zulu, furono sconfitte e scacciate dalle loro terre o distrutte. Questa sorte tocc\u00f2 a circa sessanta trib\u00f9 nel volgere di pochi anni.\nLa guerra contro il re Zwide dei Ndwandwe oppose gli Zulu ad un nemico molto pi\u00f9 numeroso di loro. Ma nella battaglia di Gqokli Hill (1818) gli Zulu ottennero una vittoria schiacciante. Due anni dopo la battaglia al fiume Mhlatuze segn\u00f2 l'esito della guerra: i Ndwandwe furono colti di sorpresa e sbaragliati e la loro capitale invasa e messa a ferro e a fuoco. Conquistato Shaka Zulu il predominio assoluto sulla regione, si accentu\u00f2 per\u00f2 parallelamente il fenomeno del Mfecane (la migrazione di massa delle popolazioni che cercavano di sfuggire alle spietate armate zulu), cosa che molti storici ritengono abbia favorito indirettamente il colonialismo inglese, perch\u00e9 indebol\u00ec notevolmente ogni compagine statale dell'Africa meridionale, eccetto il Regno Zulu.\nMorte e successione.\nNel 1827 Nandi, madre di Shaka, mor\u00ec di dissenteria. Per il re, che le era molto legato, fu un duro colpo. Al suo funerale fece uccidere circa settemila sudditi e ordin\u00f2 un digiuno collettivo di tre mesi. Ci\u00f2 aument\u00f2 il malcontento e indebol\u00ec la sua autorit\u00e0. Dingane e Mhlangane, due fratellastri di Shaka che gi\u00e0 in precedenza avevano cospirato ai suoi danni, approfittando della momentanea assenza di gran parte dell'esercito, lo assassinarono nel 1828 (la data precisa \u00e8 incerta, ma la maggior parte delle fonti convergono sul 22 settembre), con l'aiuto di un \"inDuna\" (consigliere) di nome Mbopo e il beneplacito di Mkabayi, zia di Shaka, che temeva che il nipote non fosse pi\u00f9 adatto a reggere l'impero zulu. Per consolidare la posizione di Dingane, Mkabayi fece poi assassinare Mhlangana.\nDingane assunse quindi il potere e per molti anni cerc\u00f2 di eliminare tutti quelli che erano stati fedeli a Shaka. Egli govern\u00f2 quindi per 12 anni durante i quali si impegn\u00f2 in sanguinosi combattimenti contro i Voortrekker e contro l'altro fratellastro Mpande. Secondo testimonianze, Shaka Zulu mantenne un \"harem\" di 1500 donne ma non ebbe figli, forse perch\u00e9 temeva potessero contendergli il trono. La sua linea dinastica prosegu\u00ec attraverso il suo fratellastro Mpande, che divenne re degli Zulu nel 1840 e che govern\u00f2 per 30 anni, salendo al potere grazie all'aiuto dei Boeri e degli Inglesi.\nLa riforma militare.\nShaka cambi\u00f2 le tattiche di battaglia degli zul\u00f9, sviluppando le idee di Dingiswayo. Gli \"impi\" erano divisi in quattro gruppi, e durante la battaglia si disponevano a forma di testa di bufalo:\nShaka osservava lo schieramento dall'alto, e impartiva gli ordini tramite dei veloci messaggeri. La strategia era semplice; le sue battaglie vennero fatte contro piccoli clan, e le vittorie furono facili da ottenere.\nShaka cambi\u00f2 il modo di guerreggiare in Africa. Quasi due secoli dopo la morte di Shaka, la nazione degli zul\u00f9 utilizza ancora le sue tattiche per sconfiggere i nemici e respingere gli invasori."}
{"id": "95880", "revid": "2225", "url": "https://it.wikipedia.org/wiki?curid=95880", "title": "Disneyland Resort", "text": ""}
{"id": "95883", "revid": "2110845", "url": "https://it.wikipedia.org/wiki?curid=95883", "title": "Luciano Cian", "text": "Membro della Societ\u00e0 Salesiana di San Giovanni Bosco, \u00e8 il fondatore nel 1971 del COSPES di Genova-Sampierdarena, centro psicopedagogico che \u00e8 stato per oltre vent'anni polo di rilevanza regionale per l'orientamento e il counseling\nIl metodo psicopedagogico da lui elaborato \u00e8 stato esposto - dopo dieci anni di sperimentazione - nel saggio pubblicato nel 1982 con il titolo \"Cammino verso la maturit\u00e0 e l'armonia\".\nBiografia.\nDopo l'ordinazione sacerdotale si laurea in psicologia alla Universit\u00e0 Pontificia Salesiana di Roma, ove, in seguito, sar\u00e0 docente. Subito dopo la laurea viene trasferito a Genova dove abbandona ben presto l'attivit\u00e0 di psicoterapeuta per dedicarsi alla relazione di aiuto o counseling. Dal 1971 al 1992 dirige e anima il COSPES, centro psicopedagogico salesiano di orientamento da lui stesso fondato.\nIl COSPES di Sampierdarena acquisisce fama oltre i confini regionali e resta a lungo l'unico centro di orientamento scolastico, professionale ed esistenziale operante a Genova negli anni settanta.\nIl COSPES arriver\u00e0 a raccogliere 12 operatori alcuni dei quali sono ricordati nel volume \"La relazione di aiuto\" del 1993: Antonia Abbondanza Rengucci, Laura Berlingeri Tosatto, Elena Gardini Calocci, Gianni Viazzi.\nLe prime Societ\u00e0 di counseling sorgono in Italia nel 1993, ma venti anni prima Luciano Cian \u00e8 gi\u00e0 un esponente di questa disciplina che divulga con numerosi opuscoli e infine sviluppa in un volume \"La relazione di aiuto\" che verr\u00e0 dato alle stampe poco prima della sua morte.\nLuciano Cian muore a Villejuif nel 1993, dopo un trapianto di fegato per il quale si era in precedenza trasferito a Parigi."}
{"id": "95887", "revid": "124123", "url": "https://it.wikipedia.org/wiki?curid=95887", "title": "Eugenio Fizzotti", "text": "Salesiano dal 1965, ha frequentato la Facolt\u00e0 di Filosofia presso l'Universit\u00e0 Salesiana di Roma ed ha conseguito il dottorato in psicologia nel 1970, dopo aver seguito al Policlinico di Vienna i corsi del prof. Viktor E. Frankl, fondatore della \"Terza Scuola Viennese di Psicoterapia\", nota in tutto il mondo come \"logoterapia e analisi esistenziale\".\nDopo aver vissuto un anno a Soverato e un anno a Salerno come animatore degli studenti collegiali ha iniziato gli studi di teologia a Vienna nel 1972 e li ha proseguiti a Roma fino al 1975, quando \u00e8 stato ordinato sacerdote da Paolo VI in Piazza S. Pietro il 29 giugno 1975.\nDopo essere stato vicepreside e insegnante di Storia e Filosofia al Liceo Classico dell'Istituto Salesiano di Napoli-Vomero e Vicario del Direttore della comunit\u00e0 Salesiana di Salerno ha effettuato gli studi di specializzazione in teologia morale presso l'Universit\u00e0 Gregoriana e l'Alfonsianum di Roma. Quindi ha affiancato dal 1978 al 1980 il Delegato Ispettoriale della Pastorale Giovanile dell'Italia Meridionale. Nel 1980 \u00e8 stato inviato a Locri per collaborare all'animazione della Pastorale Giovanile della Diocesi di Locri-Gerace.\nNel 1984, essendo stato inscritto all'Ordine dei Giornalisti come Pubblicista, \u00e8 stato chiamato a Roma per dirigere l'Ufficio Stampa della Direzione Generale della Congregazione Salesiana.\nDal 1986 ha iniziato a insegnare all'Universit\u00e0 Salesiana dove \u00e8 stato docente di \"psicologia della religione\" e di \"Deontologia professionale\" fino al 2008. Negli stessi anni ha insegnato \"Psicologia della religione\" presso l'Istituto Superiore di Scienze Religiose dell'Universit\u00e0 di Urbino, presso la Facolt\u00e0 Valdese di Teologia di Roma, presso la Facolt\u00e0 di Scienze dell'Educazione \"Auxilium\", presso il Pontificio Ateneo \"Antonianum\", presso la Facolt\u00e0 di Scienze della Formazione della LUMSA, presso l'Istituto di Scienze religiose di Frosinone. Nel 2008 ha tenuto il corso di Deontologia professionale anche presso la Facolt\u00e0 di Psicologia1 dell'Universit\u00e0 \"La Sapienza\" di Roma. Dal 1994 al 2001 \u00e8 stato Direttore dell'Istituto di Psicologia e dal 2001 al 2002 Preside della Facolt\u00e0 di Scienze dell'Educazione dell'Universit\u00e0 Salesiana.\nDal 2005 al 2009 \u00e8 stato membro della Commissione Deontologica dell'Ordine degli Psicologi del Lazio. \nDopo aver trascorso un anno a Caserta e due anni a Locri, nel settembre 2011 \u00e8 ritornato a Roma dove ha ripreso la docenza all'Universit\u00e0 Salesiana, all'Universit\u00e0 Europea di Roma e all'Istituto di teologia della Vita Consacrata Claretianum.\nSi occupa in modo particolare di logoterapia frankliana di cui ha diffuso in Italia la conoscenza, curando l'edizione italiana di quasi tutte le opere di Viktor Frankl. \u00c8 presidente onorario dell'Associazione di Logoterapia e Analisi Esistenziale Frankliana (A.L.\u00c6.F.), fondata nel 1992, e direttore scientifico di \"Ricerca di senso\", rivista dell'associazione. \u00c8 inoltre socio onorario della Societ\u00e0 Medica Austriaca di Psicoterapia. Nel 2002 la Fondazione Viktor Frankl della citt\u00e0 di Vienna gli ha assegnato il Gran Premio, destinato annualmente a una personalit\u00e0 che a livello mondiale risulta particolarmente impegnata nell'approfondimento e nella diffusione di orientamenti psicologici e psicoterapeutici di natura umanistico-esistenziale. Nel 2011 gli \u00e8 stato anche conferito il Premio Pericle D'Oro Al Libro dell'anno, istituito dal circolo Ellade di Bovalino (R.C.), per il libro \"La porta della felicit\u00e0. L'esistenza umana alla luce del pensiero di Viktor E. Frankl\", D'Ettoris Editori, Crotone. Nell'anno accademico 2012-2013 egli insegna al Camillianum (Istituto Internazionale di Teologia Pastorale Sanitaria), alla Facolt\u00e0 di Filosofia del Pontificio Ateneo di Sant'Anselmo, all'Istituto Monastico della Facolt\u00e0 di Teologia del Pontificio Ateneo di Sant'Anselmo, alla Facolt\u00e0 di Bioetica del Pontificio Ateneo Regina Apostolorum, all'Istituto Teologico Calabro \"S. Pio X\" di Catanzaro della Pontificia Facolt\u00e0 Teologica dell'Italia Meridionale, al Pontificio Istituto Pastorale \"Redemptor Hominis\" della Pontificia Universit\u00e0 Lateranense, al Corso di Studi in Scienze e tecniche psicologiche del Dipartimento di Scienze Umane della Libera Universit\u00e0 Maria Ss. Assunta (LUMSA)."}
{"id": "95888", "revid": "709565", "url": "https://it.wikipedia.org/wiki?curid=95888", "title": "Capo Vaticano", "text": "Capo Vaticano \u00e8 un'estesa localit\u00e0 promontuosa, balneare e pianeggiante della frazione di San Nicol\u00f2, nel comune di Ricadi (VV), situato tra Pizzo Calabro e Nicotera, lungo la \"Costa degli Dei\" noto tratto di costa del Tirreno meridionale a vocazione turistica.\nIl territorio di Capo Vaticano \u00e8 ricco di strutture ricettive dotate di servizi di animazione. Il promontorio, che ne assume il nome, raggiunge l'altezza massima di 124 metri ed \u00e8 fatto di uno speciale granito, quello bianco-grigio, studiato in tutto il mondo per le sue particolarit\u00e0 geologiche. Rinomate le sue vedute panoramiche, particolari sono le vedute dei colori del mare al tramonto del sole."}
{"id": "95889", "revid": "125381304", "url": "https://it.wikipedia.org/wiki?curid=95889", "title": "Partito Nazionale Monarchico", "text": "Il Partito Nazionale Monarchico (PNM) \u00e8 stato un partito politico Italiano monarchico e conservatore, attivo dal 1946 al 1959.\nFondatore e primo segretario fu Alfredo Covelli. Il partito, particolarmente forte nel Sud Italia, raccoglieva al proprio interno istanze conservatrici, liberal-conservatrici, nazional-conservatrici, cristiano-democratiche e nazionaliste, e conflu\u00ec infine nel Partito Democratico Italiano di Unit\u00e0 Monarchica (PDIUM) in seguito alla fusione con il Partito Monarchico Popolare di Achille Lauro.\nStoria.\nIl Partito nasce il 13 giugno 1946, pochi giorni dopo il fallimento dei monarchici al referendum del 2 giugno 1946, dalla fusione della Concentrazione Nazionale Democratica Liberale con altri partiti e associazioni monarchiche e conservatrici.\nNel 1952 sub\u00ec una prima scissione, con la nascita, stimolata dalla DC, del Fronte Nazionale Monarchico di Giovanni Alliata Di Montereale e Alberto Consiglio .\nIl 2 giugno 1954 la componente interna del sindaco di Napoli, Achille Lauro, favorevole ad un'alleanza con la Democrazia Cristiana, linea per\u00f2 osteggiata dal segretario Covelli che preferiva un'alleanza di destra col Movimento Sociale Italiano, esce dal partito e ne fonda uno nuovo: il Partito Monarchico Popolare.\nL'11 aprile 1959 il PMP ed il PNM si riunificarono dando vita al Partito Democratico Italiano, che il 7 marzo 1961 assunse la denominazione di Partito Democratico Italiano di Unit\u00e0 Monarchica."}
{"id": "95890", "revid": "2211525", "url": "https://it.wikipedia.org/wiki?curid=95890", "title": "Affari tuoi", "text": "Affari tuoi \u00e8 un gioco televisivo italiano, andato in onda su Rai 1 dal 13 ottobre 2003 al 17 marzo 2017 nella fascia dell'access prime time. Dal 26 dicembre 2020, il programma \u00e8 ritornato in onda al sabato tra la fascia dell'access prime time e la fascia della prima serata. Il programma \u00e8 basato sul format olandese \"Deal or No Deal\" e Miljoenenjacht, prodotto da Endemol e da Endemol Shine Italy.\nIl programma \u00e8 stato condotto in origine da Paolo Bonolis (2003-2005), al quale si sono succeduti Pupo (2005-2006), Antonella Clerici (2006), Flavio Insinna (2006-2008), Max Giusti (2008-2013), di nuovo Flavio Insinna (2013-2017), Carlo Conti nella riedizione 2020 con il sottotitolo \"Viva gli sposi!\" e Amadeus con Giovanna Civitillo nella riedizione 2022 con il sottotitolo \"Affari tuoi - Formato famiglia\".\n\u00c8 considerato uno dei game show di maggior successo della storia della televisione italiana, ma anche uno dei pi\u00f9 controversi. Il programma andava in onda tutti i giorni (dal 9 gennaio 2017 sino alla chiusura, solo dal luned\u00ec al sabato) a partire dalle 20:40 alle 21:20, nella collocazione generalmente riconosciuta come \"access prime time\", ed \u00e8 stato anche pi\u00f9 volte trasmesso in prima serata attraverso puntate speciali, mentre dal 26 dicembre 2020, viene trasmesso dalle 20:35 alle 22:50. Dal 2003 al 2011 \u00e8 stato registrato a Roma, nello Studio 3 al \"De Paolis Studios\", dal 2012 al 2017, il programma si \u00e8 trasferito al Teatro delle Vittorie e nel 2020 allo studio 5 degli studi televisivi Fabrizio Frizzi. \"Affari tuoi\" \u00e8 prodotto in collaborazione con Endemol Shine Italy, ed ha raggiunto nella stagione 2016-2017 la 14\u00aa edizione, con oltre 2300 puntate trasmesse.\nA partire da gennaio 2004 il programma \u00e8 stato accusato a pi\u00f9 riprese dallo show concorrente \"Striscia la notizia\" di presunte irregolarit\u00e0 orchestrate al fine di aumentare lo share. Gli autori, i conduttori e la stessa Rai hanno sempre respinto tali accuse e tra le due parti sono state intraprese diverse azioni legali. Polemiche rilevanti si sono manifestate anche col Codacons, l'Unione nazionale consumatori e la Commissione di vigilanza Rai.\nModalit\u00e0 di gioco.\nIl gioco consiste nell'individuare la scatola contenente il premio pi\u00f9 elevato, generalmente di \u00a0\u20ac, selezionandola casualmente da un gruppo iniziale di 20 scatole di cui non si conosce il contenuto. La scatola deve essere individuata eliminando via via tutte le altre.\nSi parte con 20 giocatori, ognuno rappresentante di una regione italiana, in possesso ognuno di una scatola, il cosiddetto \"pacco\", il cui contenuto \u00e8 segreto, chiuso da uno spago fissato con un sigillo in ceralacca rossa.\nIl giocatore prescelto come concorrente, che possiede a sua volta un \"pacco\" di cui non conosce il contenuto, dovr\u00e0 scegliere di volta in volta quale pacco eliminare: a quel punto, il contenuto del pacco prescelto verr\u00e0 rivelato ed escluso dalle possibilit\u00e0 di vincita. Al giocatore si oppone uno degli autori del programma, il cosiddetto \"dottore\", che, ogni volta che il concorrente apre un certo numero di pacchi, telefona in studio per fare delle offerte alternative, generalmente inferiori al valore massimo del pacco ancora disponibile, oppure consistenti nella proposta di scambiare il proprio \"pacco\" con un altro di quelli rimasti in palio.\nAl giocatore prescelto vengono immediatamente mostrate le sue possibilit\u00e0 di vincita, ovvero l'elenco dei contenuti di tutte le scatole, ovviamente senza rivelare quale premio si trova in quale scatola, che appaiono in sovraimpressione sullo schermo. I pacchi possono contenere una somma in denaro o oggetti di scarso valore. Nell'elenco, le vincite basse sono rappresentate su sfondo blu a sinistra dello schermo, quelle mediamente alte su sfondo rosa in alto a destra e quelle molto alte su sfondo rosso in basso a destra, e, se \u00e8 presente un premio maggiore di \u00a0\u20ac, questo viene indicato su sfondo dorato nell'angolo in basso a destra dello schermo.\nNel 2007 fu introdotto un pacco speciale, il cosiddetto \"\"Pacco X\", il cui contenuto era sconosciuto e tale rimaneva fino a quando il pacco non veniva trovato e aperto dal giocatore, che doveva pescare una busta da un'urna ed aprirla per scoprire il contenuto del pacco. In seguito, i pacchi incogniti divennero due, \"pacco X\" e \"pacco Y\": quando il giocatore ne trovava uno, doveva pescare due buste e assegnarle ai due pacchi, timbrandole una con una X e l'altra con una Y; quindi poteva aprire la busta che gli consentiva di scoprire il contenuto del pacco trovato, ma non dell'altro, che restava sconosciuto fino a quando il pacco in questione non veniva trovato a sua volta. Dall'autunno del 2013 il pacco incognito \u00e8 tornato ad essere uno solo (X). Un ulteriore pacco aggiunto successivamente, denominato \"Pacco matto\" (e successivamente \"La matta\"), presentava una serie di diverse possibilit\u00e0, tra cui raddoppiare o dimezzare il premio massimo, far terminare subito la partita, e cos\u00ec via. Dall'edizione del 2015 i pacchi X e Y sono stati eliminati, ed \u00e8 rimasta la matta, ribattezzata \"Sgambetto\" (\"Brivido\" nella quattordicesima edizione).\nStoria del programma.\nGli inizi, il grande successo e le polemiche.\nNel settembre 2003 la RAI annuncia di aver acquistato i diritti del format di un programma olandese che aveva gi\u00e0 ottenuto molto successo: \"Miljoenenjacht\" (\"Caccia ai milioni\"\") prodotto e distribuito da Endemol con il titolo internazionale \"Deal or No Deal\", con l'obiettivo di sostituirlo al quiz \"Il castello\", condotto da Pippo Baudo. Dopo il recente ritorno di Paolo Bonolis in RAI, si pens\u00f2 di affidare a lui la conduzione.\nIl programma inizia le trasmissioni il 13 ottobre 2003, dal luned\u00ec al sabato, con la regia di Stefano Vicario; autore della trasmissione era Pasquale Romano, che interpretava anche il personaggio che telefonava per fare le offerte, ironicamente chiamato \"l'infame\" da Bonolis. Sin dalle prime puntate tuttavia il programma si attir\u00f2 delle polemiche. Visto il successo di ascolti ottenuto, il programma non termin\u00f2 il 28 novembre come inizialmente previsto ma prosegu\u00ec fino al 6 dicembre 2003. Il programma torn\u00f2 in onda il 19 gennaio 2004 e prosegu\u00ec fino al 5 giugno 2004 e riscosse un buon successo di pubblico, soprattutto durante la settimana del Festival di Sanremo. In seguito a tali risultati, il direttore di Rai 1 Fabrizio Del Noce decise che dalla stagione successiva \"Affari tuoi\" sarebbe stato abbinato alla Lotteria Italia, con una striscia speciale in prima serata al mercoled\u00ec. La seconda edizione part\u00ec il 20 settembre 2004, mentre dal 29 settembre 2004 al 6 gennaio 2005, in prima serata, and\u00f2 in onda \"Affari tuoi - la lotteria\", abbinata alla Lotteria Italia.\nA causa dell'impegno di Paolo Bonolis nella preparazione e conduzione del Festival di Sanremo 2005, il programma venne temporaneamente sospeso dal 9 gennaio al al 27 febbraio, per poi riprendere regolarmente fino al 3 giugno. Il 17 maggio venne annunciato il passaggio di Bonolis a Mediaset e che quindi il conduttore non avrebbe pi\u00f9 guidato \"Affari tuoi\" per le successive edizioni.\nMet\u00e0 anni duemila: la staffetta Pupo-Clerici e l'arrivo di Insinna.\nDopo l'addio di Bonolis, la RAI vagli\u00f2 diverse ipotesi e alla fine, in seguito al successo ottenuto dal quiz \"Il malloppo\", il 19 agosto del 2005 venne annunciato che Pupo sarebbe stato il nuovo conduttore del programma, dopo aver ottenuto il benestare della Endemol.\nLa nuova edizione part\u00ec il 19 settembre 2005 e present\u00f2 molte novit\u00e0 nello svolgimento del gioco. Anche in questa stagione il programma and\u00f2 in onda in access prime time dal 22 ottobre 2005 fino ai primi mesi del 2006. Dal 27 marzo 2006, a causa degli impegni lavorativi di Pupo, il programma viene affidato ad Antonella Clerici. Con la conduzione della Clerici il programma subisce alcuni cambiamenti: i pacchi diventano rosa ed \u00e8 presente un maialino come mascotte della trasmissione. Il 5 maggio va in onda una puntata speciale in occasione delle 500 puntate del programma.\nPer la quarta edizione, dopo il rifiuto di Pupo a tornare a guidare il programma, il 3 agosto 2006 venne scelto come nuovo conduttore l'attore Flavio Insinna. La nuova stagione prese il via il 24 settembre 2006 e il programma venne trasmesso tutti i giorni. Nonostante le polemiche sollevate dai servizi di \"Striscia la notizia\" che mettevano in dubbio la regolarit\u00e0 nello svolgimento del gioco, il programma continu\u00f2 ad avere un grande seguito.\nDal 10 novembre 2006 al 16 marzo 2007 furono trasmesse alcune puntate speciali in prima serata denominate \"Affari tuoi - Bum bum bum\"; a fine stagione vennero trasmesse altre due puntate speciali in prima serata dal titolo \"L'ultima occasione\". La quinta edizione part\u00ec il 16 settembre 2007 sempre con la conduzione di Insinna, con una pausa tra il 1\u00ba gennaio e il 9 marzo 2008 dovuta a impegni teatrali di Insinna. A maggio 2008 Insinna annunci\u00f2 che dalla stagione successiva non avrebbe pi\u00f9 condotto \"Affari tuoi\". Il 5 giugno 2008 Insinna condusse la sua ultima puntata del gioco.\nMax Giusti e gli anni duemiladieci.\nNell'estate 2008 il direttore di Rai 1 Fabrizio Del Noce scelse Max Giusti come nuovo conduttore del programma. Furono realizzate anche puntate speciali in prima serata intitolate \"Affari tuoi - Speciale per due\" in cui si giocava in coppia. L'edizione successiva inizi\u00f2 il 18 settembre 2009 e fu nuovamente abbinata, come nel 2004, alla Lotteria Italia con un ciclo di puntate in prima serata dal titolo \"Affari tuoi - Speciale per due per la Lotteria\", sulla falsariga della stagione precedente; questa volta tuttavia il programma non riscuote successo, tanto da registrare un calo delle vendite dei biglietti del 37%.\n\"Affari tuoi\" riprese ad essere trasmesso nel marzo 2011 andando in onda negli ultimi mesi della stagione e introducendo parecchie novit\u00e0: cambi\u00f2 il \"dottore\" (il ruolo fu affidato a Max Novaresi) e furono aggiunti il pacco matto e il pacco Y. Inoltre la struttura del gioco mut\u00f2 parzialmente e l'orario di messa in onda fu posticipato alle 21:20.\nNella stagione successiva \"Affari tuoi\" ripart\u00ec il 19 febbraio 2012 proseguendo fino a giugno. Tra le novit\u00e0 di questa edizione, spicca una puntata in prima serata denominata \"Speciale anni 1980\" trasmessa il 26 maggio, in cui i premi in denaro venivano rivalutati in lire. Nella stagione 2012/2013 il programma viene nuovamente trasmesso durante tutta la stagione, usando per le riprese il Teatro delle Vittorie al posto degli studi De Paolis. Il 27 maggio 2013 venne annunciato che Max Giusti avrebbe lasciato la conduzione del programma per dedicarsi ad altri progetti su Rai 2 e che sarebbe stato sostituito da Flavio Insinna che torn\u00f2 quindi alla guida del programma dopo le due edizioni da lui condotte anni prima.\nIl ritorno di Insinna e la chiusura.\nLa stagione 2013/2014 debutt\u00f2 l'8 settembre 2013 con il ritorno di Flavio Insinna e numerose novit\u00e0 all'interno del meccanismo del gioco. Il pacco matto venne sostituito da \"La matta\" e venne introdotta una modifica al meccanismo di gioco. In questa edizione, il concorrente che arriva alla fine con un solo pacco rosso pu\u00f2 giocare un'opzione chiamata \"La jella\" che assegna ai pacchi blu rimasti in gara il valore fisso di 10\u00a0000 euro; se e quando il concorrente trova l'ultimo pacco rosso, vince la somma dei pacchi blu rimasti. Il 13 e 14 ottobre 2013, in occasione dei dieci anni della trasmissione, furono ospiti tutti i conduttori delle passate edizioni del programma giocando per beneficenza a favore del banco alimentare. Nella prima puntata gli ospiti furono Pupo e Max Giusti, nella seconda Antonella Clerici e Paolo Bonolis. Per il successo ottenuto, al programma fu assegnato il Premio Regia televisiva come trasmissione dell'anno.\nNella stagione 2014/2015 furono apportate altre novit\u00e0 al meccanismo del gioco: furono introdotti i pacchi \"Pachito e Pachita\" mentre \"Arrivederci\" lasci\u00f2 il posto a un'altra opzione. Durante questa stagione furono trasmesse due puntate speciali in prima serata: la prima il 16 dicembre 2014, nell'ambito della maratona Telethon, e la seconda il 7 febbraio 2015, denominata \"Affari tuoi - La fortuna bussa due volte,\" entrambe con ospiti personaggi famosi. In particolare la seconda puntata prevedeva che una concorrente delle passate edizioni potesse tornare a partecipare al gioco in cerca di miglior fortuna. L'edizione in questione si concluse il 30 maggio 2015.\nLa stagione 2015/2016 di \"Affari tuoi\" ebbe inizio il 7 settembre, con la presenza di un nuovo notaio che and\u00f2 a sostituire i pi\u00f9 noti fratelli Pocaterra. Il 6 gennaio 2016 fu messa in onda una puntata speciale per l'estrazione dei biglietti vincenti della Lotteria Italia.\nLa stagione 2016/2017 part\u00ec il 12 settembre 2016 con alcune novit\u00e0. Questa edizione per\u00f2 sub\u00ec un brusco calo di ascolti tanto che a novembre i vertici di Rai 1 ne decisero la chiusura anticipata; l'ultima puntata \u00e8 stata trasmessa il 17 marzo 2017.\n\"Affari tuoi - Viva gli sposi!\".\nIl 16 luglio 2020, durante la presentazione dei palinsesti per l'autunno, Rai 1 ha annunciato il ritorno del programma in prima serata con cinque puntate speciali, poi portate a sette in onda dal 26 dicembre 2020 al 6 febbraio 2021, con il titolo \"Affari tuoi - Viva gli sposi!\" con la conduzione di Carlo Conti. L'edizione ha come protagonisti una coppia di fidanzati prossimi al matrimonio insieme a vari ospiti VIP che hanno svolto il ruolo di \"pacchisti\".\n\"Affari tuoi - Formato famiglia\".\nDal 19 febbraio 2022 va in onda per sei puntate un nuovo spin-off del programma, intitolato \"Affari tuoi - Formato famiglia\" e condotto da Amadeus. A differenza del precedente spin-off, questa edizione ha come protagonisti due concorrenti (di cui una persona comune e un VIP) insieme ai propri parenti e amici che svolgono il ruolo di \"pacchisti\".\nPuntate speciali.\n\"Affari tuoi - La lotteria\".\nDal 29 settembre 2004 al 5 gennaio 2005 furono trasmesse al mercoled\u00ec in prima serata dieci puntate speciali del programma, condotte da Paolo Bonolis e abbinate alla Lotteria Italia. Uno dei pacchi distribuiti ai concorrenti recava all'interno il biglietto della Lotteria vincente, dal valore di 15\u00a0000 \u20ac. Alla fine del gioco, tra tutti gli spettatori che avevano indovinato da casa il pacco contenente il biglietto, veniva estratto a sorte un vincitore.\n\"Affari tuoi - La rivincita\".\nDal 21 maggio al 3 giugno 2006 furono trasmesse 10 puntate speciali del programma, denominate \"Affari tuoi - la rivincita\", condotte da Antonella Clerici, a cui parteciparono i concorrenti che nella storia del programma avevano realizzato le vincite pi\u00f9 basse.\nGioco in scatola.\nEditrice Giochi ha prodotto varie versioni di un gioco da tavolo basato su \"Affari tuoi\", una per ogni conduttore che ha presentato il programma ad eccezione di Antonella Clerici.\nControversie.\nFin dai primi mesi di messa in onda il programma si attir\u00f2 delle critiche. La prima controversia con la trasmissione avvenne il 25 ottobre 2003 a causa del Codacons, che chiese alla Rai la chiusura del programma di Bonolis per plagio, a causa di alcune verosimiglianze riscontrate con altri format quali \"Casa Raiuno\". Inoltre il 30 novembre 2003 venne trasmessa una lite tra l'allora direttore di Rai 1 Fabrizio Del Noce e Valerio Staffelli, inviato del programma \"Striscia la notizia\", scatenata a causa del sorpasso in ascolti del programma di Rai 1 su quello di Canale 5.\nIl 10 gennaio 2004 \"Striscia la notizia\" mand\u00f2 in onda un servizio in cui si sosteneva che alcuni concorrenti di \"Affari tuoi\" fossero in realt\u00e0 attori e personaggi minori del mondo dello spettacolo, e non gente comune come il gioco voleva far intendere. Il servizio, inoltre, suggeriva anche che il meccanismo del quiz fosse pilotato dagli autori, in modo da far vincere soltanto alcuni concorrenti. Seguirono poi nei giorni successivi numerosi servizi da parte del programma che, intervistando anche ex concorrenti di \"Affari tuoi\", sosteneva che il quiz fosse irregolare e stipul\u00f2 diverse versioni su come il programma veniva orchestrato dagli autori. La controversia ebbe parecchia risonanza mediatica, con numerosi servizi sia da parte del TG1 e dichiarazioni ufficiali degli allora dirigenti RAI Lucia Annunziata e Fabrizio Del Noce, al punto che alcuni giorni dopo la RAI decise di querelare Mediaset per diffamazione; inoltre l'azienda decise di far riprendere il programma in anticipo, non pi\u00f9 l'8 marzo 2004 come inizialmente previsto, ma il 19 gennaio. In questa puntata Paolo Bonolis decise di mostrare le prove della legittimit\u00e0 del programma, accusando sostanzialmente Antonio Ricci di aver fabbricato uno scandalo \"ad hoc,\" mosso dall'invidia nei confronti del successo del programma RAI. La puntata in questione, quella del 19 gennaio 2004, risult\u00f2 poi in assoluto la puntata pi\u00f9 vista della storia del programma, con 15.252.000 telespettatori, pari al 45,89% di share.\nA dicembre 2006 \"Striscia la notizia\" torn\u00f2 ad attaccare la trasmissione accusando che per gonfiare lo share i pacchi con i premi pi\u00f9 ricchi venivano lasciati apposta fino alla fine della puntata. A queste e ad altre accuse, la RAI rispose dicendo che sarebbero state svolte le opportune indagini, senza escludere azioni legali contro la trasmissione Mediaset. \"Striscia\" per\u00f2 continu\u00f2 a monitorare la frequenza dei pacchi rossi alla fine delle puntate e venne appoggiata dal Codacons che ribatt\u00e9 come le leggi della probabilit\u00e0 andassero in contrasto con quanto avveniva durante le puntate di \"Affari tuoi\".\nIl 3 marzo 2008 Flavio Insinna rilasci\u00f2 un'intervista fortemente polemica nei confronti di \"Striscia la notizia\", a cui segu\u00ec la replica da parte di Antonio Ricci.\nIl 23 e il 24 maggio 2017 \"Striscia la notizia\" trasmise alcuni fuorionda in cui, durante una pausa nella registrazione di \"Affari tuoi\", Insinna si esprimeva con pesanti insulti e forti parolacce verso i concorrenti e gli autori del programma, accusandoli di essere responsabili del calo di ascolti, suscitando molta indignazione.\n\"Affari tuoi\" nel mondo.\n\"Affari tuoi\" \u00e8 trasmesso nelle seguenti nazioni con a fianco il titolo locale:\nNote.\nEsplicativeFonti"}
{"id": "95899", "revid": "838137", "url": "https://it.wikipedia.org/wiki?curid=95899", "title": "362 a.C.", "text": ""}
{"id": "95903", "revid": "1733383", "url": "https://it.wikipedia.org/wiki?curid=95903", "title": "Tautologia", "text": "Una tautologia (dal greco \u03c4\u03b1\u03c5\u03c4\u03bf\u03bb\u03bf\u03b3\u03af\u03b1, composto di \u03c4\u03b1\u1f50\u03c4\u03cc \"lo stesso\" \u2014 \u03c4\u03cc \"lo\" e \u03b1\u1f50\u03c4\u03cc \"stesso\" \u2014 e \u03bb\u03bf\u03b3\u03af\u03b1 per \u03bb\u03cc\u03b3\u03bf\u03c2 \"discorso\"), in logica, \u00e8 un'affermazione vera per definizione, quindi fondamentalmente priva di valore informativo. Le tautologie logiche ragionano circolarmente attorno agli argomenti o alle affermazioni.\nIn linguistica, la tautologia \u00e8 una figura retorica che consiste nell'aggiunta di contenuto ridondante e dal significato ripetitivo all'interno di un dato discorso al fine di porre maggiore enfasi. Spesso indica anche un'ovviet\u00e0: per esempio dire che \"una tautologia \u00e8 una tautologia\" \u00e8 senza dubbio tautologico, oppure, senza usare proposizioni ricorsive, \u00e8 tautologico dire che per loro natura \"i logici fanno ragionamenti razionali\".\nTautologie logiche.\nUna tautologia (tauteo) \u00e8 un'affermazione vera per qualsiasi valore di verit\u00e0 degli elementi che la compongono. Per esempio, l'affermazione \"Tutti i corvi sono neri, oppure c'\u00e8 almeno un corvo che non lo \u00e8\", \u00e8 una tautologia perch\u00e9 \u00e8 vera sia nel caso in cui i corvi siano neri sia nel caso in cui non tutti lo siano. Un ironico ma ben chiaro esempio \u00e8 la seguente definizione: \"tautologia\" \u00e8 \"ci\u00f2 che \u00e8 tautologico\" (La quale definizione, evidentemente, \u00e8 tautologica). Coerentemente con il contesto possiamo affermare con sicurezza che \"in Wikipedia troviamo una definizione enciclopedica di una voce, oppure no\".\nL'opposto della tautologia \u00e8 la contraddizione, un'affermazione che \u00e8 sempre falsa per qualsiasi valore di verit\u00e0 (\"vero\", \"falso\") delle sue componenti.\nLe tautologie sono spesso utilizzate per introdurre in un discorso un particolare tipo di fallacia, la cosiddetta aringa rossa, ma le due fattispecie non sono equivalenti.\nLe tautologie sono poste alla base di ogni conoscenza matematica poich\u00e9 sono lo strumento fondamentale per la dimostrazione dei teoremi. Infatti ogni dimostrazione cerca di ricondurre il teorema a una tautologia per dimostrarne la verit\u00e0 o a una contraddizione per dimostrarne la falsit\u00e0. Pure lo stesso procedimento di dimostrazione trova il suo fondamento nelle tautologie e nelle contraddizioni, ad esempio il modus ponens aristotelico (se l'ipotesi \u00e8 vera e l'ipotesi implica la tesi allora la tesi \u00e8 vera) giustifica la dimostrazione per ipotesi cartesiane.\nAlcune tautologie notevoli.\nLe tautologie sono dette anche leggi \"logico-enunciative\". Sono esempi di proposizione vere a prescindere dal valore di verit\u00e0 delle variabili enunciative: \nLa tavola di verit\u00e0 pertanto non \u00e8 solo una procedura effettiva (meccanica e automatica) per calcolare la verit\u00e0/falsit\u00e0 di un enunciato in un tempo e numero di passi finiti, ma \u00e8 anche un potente strumento per la ricerca di leggi logiche formali universalmente valide, potenzialmente esplorabili con l'intelligenza artificiale e reti di autoapprendimento."}
{"id": "95904", "revid": "838137", "url": "https://it.wikipedia.org/wiki?curid=95904", "title": "368 a.C.", "text": ""}
{"id": "95905", "revid": "15756", "url": "https://it.wikipedia.org/wiki?curid=95905", "title": "Ignoratio elenchi", "text": "L'ignoratio elenchi (conosciuta anche come conclusione irrilevante) \u00e8 \nuna locuzione latina utilizzata per definire quel particolare tipo di fallacia che consiste nel presentare un argomento, valido o meno, fuori tema (cio\u00e8 a sostegno di qualcosa di diverso da ci\u00f2 che originariamente si cercava di dimostrare).\nOrigine dell'espressione.\nL'espressione \"ignoratio elenchi\" pu\u00f2 essere approssimativamente tradotta con \"ignoranza della questione\", o \"dell'argomentazione\"; \"elenchus\" \u00e8 una latinizzazione del sostantivo greco \u1f14\u03bb\u03b5\u03b3\u03c7\u03bf\u03c2 (\"\u00e9lenchos\"), che nella polemica filosofica rappresenta il presupposto teorico da cui si distanzia indebitamente il contraddittore, il cui argomento dunque \"non prova\nci\u00f2 che dovrebbe provare\".\n\"Aringa rossa\".\nNei paesi di cultura anglosassone, quando questa fallacia logica viene utilizzata nel tentativo intenzionale di confondere o distrarre l'interlocutore, si \u00e8 soliti chiamarla \"red herring\" (\"aringa rossa\"). L'espressione deriva dall'usanza di salare e affumicare le aringhe (che con questo trattamento diventano rosso-brunastre) per conservarle a lungo. Durante le campagne di caccia le aringhe affumicate distraevano i cani dalla traccia e potevano essere usate dai cacciatori per sviare su false piste i cani dei cacciatori concorrenti.\nFino a quando la cultura classica governava il linguaggio filosofico anglosassone, il sintagma latino era comunque quello pi\u00f9 usato per definire il concetto.\nIn letteratura e nelle arti cinematografiche, l'\"aringa rossa\" \u00e8 una tattica narrativa finalizzata a indirizzare il lettore/spettatore verso una conclusione sbagliata. Quest'uso del termine \u00e8 stato reso popolare da William Cobbett ed \u00e8 stato spesso impiegato da Alfred Hitchcock.\nEsempi di effetto dilatorio o fuorviante.\n\"Se il sindacalista fa notare che \u00abin campo occupazionale la politica del governo \u00e8 stata fallimentare\u00bb, il ministro si sottrarr\u00e0 all'imbarazzo facendo rilevare che \u00abil governo ha accresciuto il tempo libero dei lavoratori occupati\u00bb. La risposta non soddisfer\u00e0 certo l'interlocutore, ma in questo modo l'interpellato ha guadagnato tempo e non ha perso punti. Questa tecnica va sotto il nome di \"ignoratio elenchi\", vale a dire non capire, o fingere di non capire, qual \u00e8 il problema in discussione. Il suo uso comporta delle speciali insidie per l'interlocutore in quanto pur essendo un colpo fuori bersaglio prestabilito, va comunque a segno; \u00e8 come colpire un fagiano durante una caccia al cinghiale. Non \u00e8 la preda che si voleva, ma qualcosa il cacciatore si porta a casa\".\nNella contrapposizione tra fazioni, sui social network, espressioni come \"E i mar\u00f2?\" sono state trattate come esempi di ignoratio elenchi: provocate dal desiderio di proclamare un'appartenenza di schieramento, pi\u00f9 che dal genuino desiderio di accrescere il profilo cognitivo del dibattito politico, questa forma di inneggiamento tende al dileggio della tifoseria avversaria."}
{"id": "95908", "revid": "838137", "url": "https://it.wikipedia.org/wiki?curid=95908", "title": "369 a.C.", "text": ""}
{"id": "95911", "revid": "33689", "url": "https://it.wikipedia.org/wiki?curid=95911", "title": "Procedura delle quattro S", "text": ""}
{"id": "95912", "revid": "729019", "url": "https://it.wikipedia.org/wiki?curid=95912", "title": "Transizione elettronica", "text": "La transizione elettronica \u00e8 quel fenomeno fisico, su scala atomica, che comporta la transizione di un elettrone da uno stato stazionario a un altro. Il passaggio tra due stati comporta fenomeni di irraggiamento in cui la natura della radiazione elettromagnetica \u00e8 legata al dislivello di energia tra i due stati.\nIl modello atomico di Bohr introdusse la prima descrizione esaustiva della struttura di un atomo superando le difficolt\u00e0 della teoria elettromagnetica sulla quale si basavano i precedenti modelli teorici, compreso quello di Ernest Rutherford (si veda la voce modello atomico di Rutherford).\nConcetti di base.\nConcetti di base della teoria di Niels Bohr:\nLa differenza di energia tra i due livelli orbitali pu\u00f2 essere emessa sotto forma di radiazione elettromagnetica e misurabile attraverso l'analisi dei cosiddetti spettri atomici. Questa radiazione ha una frequenza data dalla equazione per la condizione di risonanza di Bohr:\nformula_2 \ncon formula_3 e h \u00e8 la costante di Planck\nIn modo semplificato, e basato su una rappresentazione classica, un atomo pu\u00f2 essere descritto come composto di un nucleo carico positivamente (con carica diversa per ogni elemento atomico) circondato da strati di elettroni con carica negativa che orbitano attorno al nucleo. Gli strati sono indicati con le lettere K, L, M, N (partendo dal pi\u00f9 interno, il pi\u00f9 fortemente legato).\nOgni elettrone \u00e8 caratterizzato da diversi numeri quantici che lo distinguono in modo univoco e ne specificano lo strato di appartenenza.\nIl principio di esclusione di Pauli stabilisce quanti elettroni possono stare in uno strato: esso, infatti afferma che due elettroni non possono avere tutti i numeri quantici uguali, ma devono differenziarsi per almeno uno di essi."}
{"id": "95915", "revid": "1652635", "url": "https://it.wikipedia.org/wiki?curid=95915", "title": "370 a.C.", "text": ""}
{"id": "95916", "revid": "125688579", "url": "https://it.wikipedia.org/wiki?curid=95916", "title": "Carta d'identit\u00e0 elettronica italiana", "text": "La carta d'identit\u00e0 elettronica italiana (CIE) \u00e8 un documento di riconoscimento che ha sostituito la carta d'identit\u00e0 in formato cartaceo nella Repubblica Italiana.\nL'introduzione della CIE \u00e8 volta a incrementare i livelli di sicurezza mediante l'adeguamento delle caratteristiche del supporto agli standard internazionali di sicurezza e a quelli anticlonazione e anticontraffazione in materia di documenti elettronici.\nAssieme alla Carta nazionale dei servizi e allo SPID, costituisce lo strumento di autenticazione previsto dal Codice dell'amministrazione digitale per l'accesso ai servizi web erogati dalla pubblica amministrazione italiana.\nStoria.\nIl progetto della carta d'identit\u00e0 elettronica era previsto gi\u00e0 dalle leggi Bassanini nel 1997, all'avanguardia rispetto agli altri stati europei. La prima fase venne avviata nel 2001 con l'emissione in 83 comuni di un primo modello sperimentale della CIE, per individuare problemi tecnici, legati al software e all'hardware, relativi all'emissione e all'utilizzo delle carte.\nNel 2004 fu introdotto un secondo modello sperimentale della CIE (2.0), che ha fatto da versione pilota, in vista dell'allargamento su scala nazionale. Ma solo dal 1\u00ba gennaio 2006 la carta d'identit\u00e0 cartacea inizi\u00f2 a essere sostituita, in alcuni comuni, da quella elettronica (articolo 7-\"vicies ter\" del decreto-legge 31 gennaio 2005, n. 7, convertito della Legge 31 marzo 2005 n. 43).\nSu tutto il territorio nazionale e nei consolati (per gli italiani residenti all'estero), numerosi comuni, di propria iniziativa, si aggiunsero a quelli iniziali che avevano ricevuto le apparecchiature per il rilascio. Alla fine del 2009 erano state emesse circa 1,8 milioni di CIE da 153 comuni. La versione pilota presentava ancora diversi problemi: \u00abNon solo i materiali non erano adatti, ma la realizzazione della carta ruotava attorno alla tecnologia proprietaria di un'azienda privata, la \"Laser memory card\", nonostante fosse un progetto dello Stato, con tutte le pesanti limitazioni di sicurezza e gestione\u00bb (Paolo Aielli, amministratore delegato dell'IPZS dal 2014). La tessera aveva spesso problemi strutturali, fino a sfaldarsi. Risolto il problema, fu avviata la sperimentazione in altri comuni, ma le stampanti si rivelarono inadeguate (i dati personali, compresa la fotografia, venivano infatti stampati sulla tessera direttamente dal comune emettitore, mediante trasferimento termico), e anche l'organizzazione si rivel\u00f2 inefficiente.\nNel 2015 fu deciso di sfruttare un unico polo produttivo (la Zecca di Roma), e con il decreto interministeriale del 23 dicembre 2015 (G.U. - Serie generale n.302 del 30/12/2015) furono specificate le caratteristiche della nuova CIE, chiamata CIE 3.0 .\nLa CIE fu definita come documento d'identit\u00e0 sostitutivo alla carta d'identit\u00e0 cartacea con l'art. 10, comma 3 del D.L. 78/2015 recante \"Disposizioni urgenti in materia di enti territoriali\", convertito dalla legge 6 agosto 2015, n. 125.\nIl 4 luglio 2016 cominci\u00f2 la sostituzione della carta d'identit\u00e0 cartacea con la CIE, inizialmente operativo in 199 comuni. Come da piano di dispiegamento approvato dalla Commissione interministeriale della CIE, i restanti comuni furono gradualmente abilitati all'emissione della nuova CIE. Un primo gruppo, composto da 350 comuni, \u00e8 stato abilitato a partire dal 26 aprile 2017, assicurando, con i precedenti 199, la copertura del 50% della popolazione. I restanti comuni sono stati abilitati entro la met\u00e0 del 2018.\nA partire dal 20 settembre 2019 inizia il rilascio della CIE anche ai cittadini italiani residenti all'estero. Per un primo breve periodo di rodaggio \u00e8 previsto il rilascio solo nelle sedi consolari di Vienna, Atene e Nizza, per poi estendere il servizio a tutti gli uffici consolari dell'Unione Europea, del Regno Unito e dei paesi in cui la carta d\u2019identit\u00e0 garantisce libert\u00e0 di circolazione (Andorra, Citt\u00e0 del Vaticano, Islanda, Liechtenstein, Norvegia, Principato di Monaco, San Marino e Svizzera).\nDescrizione.\nConsente di comprovare l'identit\u00e0 del titolare, sul territorio nazionale e all'estero, ad esclusione della verifica delle impronte, per la lettura delle quali \u00e8 necessaria l'autorizzazione del Ministero dell'Interno. \u00c8 valida come documento per l'espatrio (negli stati che la accettano al posto del passaporto per i cittadini italiani e se non diversamente segnalato sulla carta stessa) e per usufruire di servizi per i quali \u00e8 richiesto un documento di riconoscimento (per esempio, in alberghi) o per acquistare servizi o merci che prevedono l'identificazione dell'acquirente. La CIE pu\u00f2 essere utilizzata anche per richiedere l'identit\u00e0 digitale SPID e per accedere ai servizi in rete erogati dalle pubbliche amministrazioni italiane.\nGli attori istituzionali coinvolti nella progettualit\u00e0 sono:\nSpecifiche tecniche.\nRealizzato in policarbonato in formato \"carta di credito\" (conforme alle norme ISO/IEC 7810 formato ID-1 e alle norme ISO/IEC 7816), il supporto della carta d'identit\u00e0 elettronica \u00e8 prodotto dall'Istituto Poligrafico e Zecca dello Stato, che provvede anche alla sua inizializzazione e alla scrittura sulla carta e nel microchip dei dati identificativi del titolare. Per conoscere l'identit\u00e0 della persona non \u00e8 necessario introdurre la carta in un lettore: le generalit\u00e0 e la foto tessera sono stampate sulla carta e sono leggibili chiaramente.\nIl supporto fisico della CIE \u00e8 integrato con un microprocessore contenente dati, primari e secondari (tra cui le impronte digitali), per il riconoscimento biometrico del titolare. \u00c8 prevista anche la facolt\u00e0 del cittadino maggiorenne di indicare, ai sensi dell'articolo 3 del T.U.L.P.S., emanato con regio decreto n. 773/1931, il consenso o il diniego alla donazione di organi e/o tessuti in caso di morte cos\u00ec come disciplinato dalle linee guida adottate congiuntamente al Ministero della salute; la gestione di tale informazione \u00e8 assicurata dal Centro nazionale trapianti attraverso il Sistema informativo trapianti (SIT). Per modificare la propria volont\u00e0 precedentemente registrata nel SIT, si deve recare presso la ASL di appartenenza o presso le aziende ospedaliere o gli ambulatori dei medici di medicina generale o i Centri Regionali per i Trapianti (CRT), o - limitatamente al momento di rinnovo della CIE - anche presso il comune.\nGli elementi principali sono:\nLa carta \u00e8 contrassegnata da un numero seriale stampato sul fronte in alto a destra e avente il seguente formato: C&lt;lettera&gt;&lt;numero&gt;&lt;numero&gt;&lt;numero&gt;&lt;numero&gt;&lt;numero&gt;&lt;lettera&gt;&lt;lettera&gt; (ad esempio CA00000AA). Tale numero seriale prende il nome di \"numero unico nazionale\".\nNel 2015 \u00e8 stata introdotta la versione contactless (CIE 3.0) che soddisfa i requisiti dello standard ISO/IEC 14443 A e B.\nCaratteristiche.\nContenuto.\nLa disposizione dei campi sul documento viene definita in base alle informazioni da stampare sul fronte e sul retro della carta e alle raccomandazioni degli standard internazionali (ICAO 9303) che indicano la posizione dei principali elementi. Il posizionamento delle informazioni, secondo quanto indicato dagli standard, rende possibile un controllo del documento pi\u00f9 rapido, anche all'estero. La carta d'identit\u00e0 elettronica contiene i seguenti campi:\n(\"Fronte\") \n(\"Retro\") \nVersioni trilingui.\nNelle regioni del territorio italiano in cui una lingua minoritaria locale \u00e8 riconosciuta come ufficiale, \u00e8 possibile che la carta d'identit\u00e0 venga emessa con l'aggiunta di tale lingua.\nOltre all'italiano e all'inglese, \u00e8 presente come terza lingua il francese in Valle d'Aosta, e lo sloveno nei comuni del Friuli-Venezia Giulia il cui statuto prevede la coufficialit\u00e0 di tale lingua.\nNella provincia autonoma di Bolzano, \u00e8 in uso una versione con l'italiano e il tedesco come prime due lingue aventi la stessa evidenza e lo stesso rilievo tipografico ai sensi del D.P.R.574/88, con l'inglese come terza lingua con diverso rilievo tipografico, analogalmente alla versione bilingue italiano/inglese.\nIl microprocessore.\nIl microprocessore della CIE \u00e8 del tipo \"contactless\": non \u00e8 quindi necessario inserire la Carta in un lettore ma \u00e8 sufficiente avvicinarla senza contatto fisico. La Carta pu\u00f2 essere letta dai dispositivi utilizzati dalla strumentazione di controllo presente, ad esempio, in frontiera, da lettori da tavolo commerciali e da \"smartphone\" dotati di interfaccia NFC (comunicazione di prossimit\u00e0)..\nIl microprocessore della CIE offre la verifica dell'identit\u00e0 tramite l'applicazione cosiddetta \"ICAO - MRTD\", la stessa presente sul passaporto elettronico emesso da tutti i Paesi europei. L'applicazione contiene i dati anagrafici del titolare (nome, cognome, data di nascita, \u2026), la sua fotografia e le impronte digitali. In accordo con gli standard internazionali, la lettura dei dati anagrafici e della fotografia \u00e8 consentita solo a chi pu\u00f2 leggere fisicamente quanto stampato sul documento. Questo avviene mediante una chiave d'accesso stampata sulla Carta (nel CAN \u2013 \"Card Access Number\" o nell'MRZ \u2013 \"Machine Readable Zone\"). L'accesso alle impronte digitali \u00e8 permesso solo a chi pu\u00f2 leggere i dati stampati ed \u00e8 in possesso di specifiche autorizzazioni (le Forze di Polizia). Non \u00e8 quindi possibile che un dispositivo legga i dati personali all'insaputa del titolare. Tutta la conversazione tra la Carta e il lettore \u00e8 cifrata con delle chiavi che vengono cambiate a ogni sessione con algoritmi standard. Non \u00e8 quindi possibile intercettare la comunicazione per leggere dati dalla Carta.\nLa possibilit\u00e0 di autenticazione offerta dal microprocessore della CIE pu\u00f2 essere sfruttata per richiedere un'identit\u00e0 digitale SPID e per utilizzare tale identit\u00e0 digitale per accedere a uno o pi\u00f9 servizi in rete erogati dalle pubbliche amministrazioni. L'autenticazione \u00e8 avviata dal titolare, tramite il software CieID, che viene invitato ad inserire il PIN di autenticazione in un'apposita finestra del \"browser\". La prima met\u00e0 di tale PIN si riceve al momento della presentazione della richiesta per la CIE, la seconda met\u00e0 del PIN viene ricevuta assieme alla Carta stessa.\nElementi di sicurezza.\nLa CIE italiana rappresenta un imponente miglioramento nel campo dell'anticontraffazione e anticlonazione rispetto alla sua omologa cartacea, che \u00e8 tra i documenti d'identit\u00e0 pi\u00f9 contraffatti d'Europa.\nLa Carta d'identit\u00e0 elettronica \u00e8 realizzata in policarbonato, lo sfondo \u00e8 uguale per tutte le carte e costituisce un elemento anticontraffazione. I dati variabili vengono stampati in bianco e nero con la tecnica dell'incisione laser. Elementi di sicurezza sono posti su entrambi i lati.\nLa progettazione della Carta \u00e8 svolta in base a esigenze di funzionalit\u00e0 e di sicurezza: il documento deve fornire le informazioni necessarie all'identificazione del titolare e protezione contro i tentativi di copia e alterazione.\nGli elementi di sicurezza e quelli funzionali si legano a un disegno grafico caratteristico del documento che lo rende immediatamente riconoscibile. Sulla CIE sono presenti: l'emblema della Repubblica Italiana e la geometria della Piazza del Campidoglio a Roma, opera celeberrima di Michelangelo Buonarroti.\nLa CIE \u00e8 inoltre dotata di:\nDisciplina.\nRilascio.\nLa Carta d'identit\u00e0 elettronica pu\u00f2 essere richiesta presso il proprio Comune di residenza o presso il Comune di dimora. Il cittadino dovr\u00e0 recarsi in Comune munito di fototessera, in formato cartaceo o elettronico (su un supporto USB) e preferibilmente anche di codice fiscale o tessera sanitaria, al fine di velocizzare le attivit\u00e0 di registrazione (non \u00e8 necessario presentare altri documenti). Prima di avviare la pratica di rilascio della Carta di identit\u00e0 elettronica bisogner\u00e0 versare, presso le casse del Comune, la somma di \u20ac 16,79 (euro 13,76 oltre IVA all'aliquota vigente) oltre ai diritti fissi e di segreteria, ove previsti, quale corrispettivo per il rilascio della CIE. Bisogner\u00e0 inoltre conservare il numero della ricevuta di pagamento.\nPer velocizzare le operazioni di rilascio, \u00e8 stato creato un portale attraverso il quale il cittadino ha la possibilit\u00e0 di prenotare l'appuntamento con gli uffici comunali e indicare l'indirizzo di consegna della CIE, all'indirizzo https://agendacie.interno.gov.it.\nIl cittadino, nel momento della domanda:\nAl termine dell'operazione di acquisizione dei dati, il Comune rilascia al richiedente la ricevuta della richiesta della CIE, comprensiva del numero della pratica e della prima parte dei codici PIN/PUK associati alla CIE.\nDopodich\u00e9 l'operatore comunale invier\u00e0 i dati del richiedente, tramite un canale sicuro, per la certificazione, al Centro nazionale dei servizi demografici (CNSD) ubicato presso il Ministero dell'interno, che a sua volta li trasmetter\u00e0 all'IPZS per la produzione, personalizzazione, stampa e consegna del documento elettronico. Il cittadino ricever\u00e0 la CIE e la seconda parte dei codici PIN/PUK associati a essa all'indirizzo indicato, entro 6 giorni lavorativi dalla richiesta. La consegna \u00e8 a cura di Poste italiane S.p.A.\nUna persona delegata potr\u00e0 provvedere al ritiro del documento, purch\u00e9 le sue generalit\u00e0 siano state fornite all'operatore comunale al momento della richiesta.\nPer i cittadini italiani residenti all'estero, qualora la sede consolare del paese di residenza sia abilitata, e qualora il cittadino sia regolarmente iscritto all'AIRE nella circoscrizione consolare competente, la carta d'identit\u00e0 elettronica pu\u00f2 essere richiesta al consolato di riferimento. Il cittadino, dovr\u00e0 prendere l'appuntamento con l'ufficio consolare addetto alle carte d'identit\u00e0 munito di fototessera, di codice fiscale, di un documento di riconoscimento (o in mancanze di quest'ultimo di due testimoni), dichiarazione di furto o smarrimento (se del caso), atto di assenso dell'altro genitore nel caso in cui il richiedente abbia figli minorenni, atto di assenso di entrambi i genitori se il richiedente \u00e8 minorenne, e mezzo di pagamento adeguato. Il giorno dell'appuntamento l'operatore consolare provvede ad acquisire la documentazione necessaria, a rilevare le impronte digitali del richiedente (salvo se minore di 12 anni), e ad ottenere/verificare il pagamento dovuto. La carta d'identit\u00e0 elettronica verr\u00e0 poi emessa dal Ministero dell\u2019Interno e prodotta dall\u2019Istituto Poligrafico e Zecca dello Stato, e recapitata a mezzo posta raccomandata all'indirizzo del richiedente.\nNel caso la sede consolare di competenza non sia abilitata al rilascio della carta d'identit\u00e0 elettronica, il cittadino italiano potr\u00e0 richiedere soltanto la Carta d'identit\u00e0 cartacea (CIC) o il passaporto.\nPeriodo di validit\u00e0.\nIl documento pu\u00f2 essere richiesto in qualsiasi momento e la sua durata varia secondo le fasce d'et\u00e0 di appartenenza (in conformit\u00e0 al D.L. n. 70 del 13/05/2011 convertito con modificazioni dalla L. 12 luglio 2011, n. 106). Nel dettaglio:\nLe Carte d'identit\u00e0, conformemente alla legge 4 aprile 2012, n. 35, scadono nel giorno del compleanno del titolare. Tuttavia, come specificato nella circolare n. 7/2012 l'estensione della validit\u00e0 al giorno del compleanno successivo allo scadere del decimo (o quinto, o terzo) anno, avviene solo la prima volta che si rinnova dopodich\u00e9, dal secondo rinnovo in poi, qualora si superi la data del compleanno (e quindi la data di scadenza), la validit\u00e0 dovr\u00e0 essere accorciata in maniera tale da far coincidere la scadenza con il compleanno precedente al tempo calcolato di dieci (o cinque, o tre) anni.\nRinnovo.\nLa richiesta di rinnovo dovr\u00e0 essere presentata sempre presso il proprio Comune di residenza o dimora e sar\u00e0 possibile gi\u00e0 a partire da 180 giorni prima della scadenza.\nSmarrimento.\nIn caso di smarrimento della CIE, il cittadino \u00e8 tenuto a sporgere regolare denuncia presso le forze dell'ordine; successivamente, contattando il servizio di supporto del Ministero dell'Interno, potr\u00e0 richiedere l'interdizione del suo documento.\nValidit\u00e0 per l'espatrio.\nLa carta d'identit\u00e0 rilasciata ai cittadini italiani (purch\u00e9 non ci siano motivi ostativi al rilascio di un documento valido per l'espatrio) \u00e8 anche titolo di viaggio per i paesi appartenenti all'UE e per quelli con i quali lo Stato italiano ha firmato specifici accordi. Ufficialmente la carta d'identit\u00e0 consente l'espatrio nei seguenti Paesi:\nLa carta d'identit\u00e0 rilasciata a cittadini stranieri \u00e8 valida esclusivamente nel territorio nazionale e pertanto in assenza di ulteriori documenti (ad esempio, il permesso di soggiorno o, per i cittadini UE, un documento d'identit\u00e0 rilasciato dal paese di origine) alla frontiera potrebbe essere negato, oltre che all'espatrio, l'ingresso in Italia.\nSpesso comportano disagi (fino al respingimento in frontiera) sia le carte d'identit\u00e0 elettroniche rinnovate con il foglio di proroga rilasciato dal Comune, sia le carte d'identit\u00e0 la cui validit\u00e0 sia stata prorogata fino al giorno della propria data di nascita, come disposto dal D.L. del 09/02/2012, n. 5, art. 7, comma 1, emanato con la Circolare del Ministero dell'Interno n. 2 del 10/02/2012.\nApplicazioni software.\nSono disponibili applicazioni software, sia per computer che per telefoni cellulari, che facilitano l'utilizzo in rete della carta di identit\u00e0 elettronica.\nIn particolare, per utilizzare la carta di identit\u00e0 elettronica per l'accesso in rete tramite computer munito di apposito lettore smart card contactless, \u00e8 possibile utilizzare l'apposito pacchetto software CIE Middleware di cui \u00e8 disponibile anche il codice sorgente .\nPer utilizzare invece la carta tramite telefoni cellulari \u00e8 possibile utilizzare l'applicazione libera e gratuita CieID.\nLettori smart card.\nPer utilizzare la carta di identit\u00e0 elettronica (CIE 3.0) mediante computer \u00e8 necessario disporre di un apposito lettore smart card contactless abilitato allo standard ISO/IEC 14443 A e B. Non tutti i modelli sono compatibili con il software CIE.\nI telefoni cellulari di ultima generazione (smartphone) dispongono invece gi\u00e0 di un lettore smart card contactless interno, per cui normalmente basta semplicemente installare l'apposita applicazione ."}
{"id": "95925", "revid": "838137", "url": "https://it.wikipedia.org/wiki?curid=95925", "title": "371 a.C.", "text": ""}
{"id": "95926", "revid": "110157", "url": "https://it.wikipedia.org/wiki?curid=95926", "title": "Sobekhotep II", "text": "Biografia.\nL'esistenza di questo sovrano \u00e8 attestata da numerosi reperti ed anche dalla citazione in alcuni papiri. Dall'abbondanza di ritrovamenti si \u00e8 portati a pensare che abbia avuto un regno almeno discretamente lungo (anche se non \u00e8 possibile attestare nulla oltre il 7\u00ba anno) ed anche sufficientemente pacifico da permettere l'edificazione di templi ed altri monumenti. Alcuni scarabei recanti il nome di una sposa reale fanno ritenere che Sobekhotep II fosse figlio del suo predecessore.\nPer gli anni di regno 2\u00b0, 3\u00b0 e 4\u00b0 sono anche state scoperte le registrazioni del livello di piena del Nilo.\nScoperta della tomba.\nNel 2013 un team di archeologi dell'Universit\u00e0 della Pennsylvania rinvenne una tomba reale ad Abido in Alto Egitto, contenente un sarcofago in quarzite della massa di circa 60 tonnellate, e che doveva essere sovrastata da una piramide simile a quella di Ameny Qemau, faraone della stessa dinastia. La tomba rimase ignota fino al gennaio 2014, quando vi vennero ritrovati frammenti a suo nome e un fregio che lo rappresenta assiso sul trono."}
{"id": "95927", "revid": "838137", "url": "https://it.wikipedia.org/wiki?curid=95927", "title": "373 a.C.", "text": ""}
{"id": "95928", "revid": "268111", "url": "https://it.wikipedia.org/wiki?curid=95928", "title": "374 a.C.", "text": "Eventi.\nIn seguito alla morte di Evagora I, Cipro ritorna sotto il dominio dell'Impero persiano sotto Artaserse II di Persia."}
{"id": "95930", "revid": "767487", "url": "https://it.wikipedia.org/wiki?curid=95930", "title": "372 a.C.", "text": ""}
{"id": "95931", "revid": "838137", "url": "https://it.wikipedia.org/wiki?curid=95931", "title": "375 a.C.", "text": ""}
{"id": "95935", "revid": "226458", "url": "https://it.wikipedia.org/wiki?curid=95935", "title": "376 a.C.", "text": ""}
{"id": "95936", "revid": "1848372", "url": "https://it.wikipedia.org/wiki?curid=95936", "title": "Eurovision Song Contest 2002", "text": "Il quarantasettesimo Eurovision Song Contest si tenne a Tallinn (Estonia) il 25 maggio 2002.\nStoria.\nIn base al regolamento dell'anno precedente, solo 22 paesi avrebbero dovuto partecipare al \u201cGran Premio dell'Eurovisione\u201d del 2002, ma l'EBU cambi\u00f2 le regole ancora una volta per aver 24 paesi in competizione. \nI due paesi dovevano essere scelti fra i partecipanti passivi, cio\u00e8 quelli che nel 2001 si erano classificati nelle ultime posizioni (Irlanda, Islanda, Israele, Lettonia, Norvegia, Paesi Bassi, Polonia e Portogallo). Israele e Portogallo furono invitati ad aggiungersi ai 22 paesi iniziali: il primo accett\u00f2, mentre il Portogallo rifiut\u00f2 lasciando il campo libero alla Lettonia, il paese che poi avrebbe vinto il concorso del 2002. Ritornano, dopo un anno di pausa forzata, Austria, Belgio, Cipro, Finlandia, Ex Repubblica Iugoslava di Macedonia, Romania e Svizzera.\nIn un primo momento sembr\u00f2 che l'Estonia non potesse affrontare l'organizzazione e gli alti costi, ma grazie ad un'associazione estone che risolse il problema, tutto fin\u00ec come in una favola, che fu anche il tema dello show. Quest'anno, infatti, il \u201cGran Premio\u201d ebbe come tema \u201cUna favola moderna\u201d. Nelle cartoline di presentazione dei vari cantanti, vennero reinterpretate in chiave moderna, le classiche favole. Il complesso in cui si tenne lo spettacolo fu il Saku Suurhall, inaugurato proprio in questa occasione. Come gi\u00e0 detto, la Lettonia, a sorpresa, vinse il concorso con il brano \"I Wanna\", interpretato da Marija Naumova. La canzone \"We All\" del gruppo lituano dei B'Avarija \u00e8 stata squalificata prima della manifestazione e sostituita con la canzone \"Happy You\" cantata da Aivaras.\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nGli artisti cantano su basi musicali.\nClassifica.\nI paesi segnati in grassetto partecipano all'Eurovision Song Contest 2003.\n12 punti\nMarcel Bezen\u00e7on Awards.\nI vincitori sono stati:"}
{"id": "95937", "revid": "838137", "url": "https://it.wikipedia.org/wiki?curid=95937", "title": "377 a.C.", "text": ""}
{"id": "95940", "revid": "767487", "url": "https://it.wikipedia.org/wiki?curid=95940", "title": "Enallage", "text": "L'en\u00e0llage (dal greco \"enallag\u0113;\", \u00abscambio interno\u00bb) \u00e8 una figura retorica di tipo sintattico, che consiste nello scambiare una parte del discorso con un'altra per darle maggiore efficacia. Pu\u00f2 avvenire in diversi modi:\nIn latino, l'enallage compare quando viene usato l'infinito storico al posto dell'indicativo imperfetto o il presente storico al posto del perfetto. In italiano, forme di enallage sono comuni nel linguaggio parlato e nel linguaggio della pubblicit\u00e0.\nPossono essere considerati casi particolari di enallage l'ipallage, dove un aggettivo viene spostato in posizione diversa da quella grammaticalmente corretta, e la sinestesia, dove lo scambio riguarda concetti relativi a due sensi diversi."}
{"id": "95941", "revid": "767487", "url": "https://it.wikipedia.org/wiki?curid=95941", "title": "Eurovision Song Contest 2001", "text": "Il quarantaseiesimo Eurovision Song Contest si tenne a Copenaghen (Danimarca) il 12 maggio 2001.\nStoria.\nPer il concorso del 2001, i criteri per l'ammissione furono cambiati, per rendere la sequenza dei voti pi\u00f9 emozionante. Sino a quell'anno, la partecipazione al \u201cGran Premio dell'Eurovisione\u201d, dipendeva dai punteggi ottenuti da ogni paese negli ultimi cinque anni. Questo sistema, non solo significava che un solo risultato negativo poteva influenzare un paese per cinque anni, ma era anche poco comprensibile per gli spettatori. Inoltre, i calcoli erano cos\u00ec complicati che era impossibile annunciare durante il programma quali paesi avrebbero partecipato l'anno seguente. Per rimediare a questo inconveniente, evidenziato dai membri dell'EBU, commentatori e numerosi osservatori, furono applicate le seguenti regole: solo i paesi che si sarebbero piazzati nei primi 15 posti, avrebbero preso parte al concorso del 2002 e i rimanenti posti sarebbero stati occupati dai paesi che non potevano partecipare al concorso del 2001 e che avrebbero trasmesso lo show (Austria, Belgio, Cipro, Finlandia, Ex Repubblica Iugoslava di Macedonia, Romania e Svizzera, i cosiddetti partecipanti passivi). Queste regole non sarebbero state applicate per i quattro paesi, denominati \u201cBig Four\u201d (Francia, Germania, Regno Unito e Spagna) che avrebbero automaticamente partecipato al \u201cGran Premio\u201d del 2002, indipendentemente dal risultato. Per la prima e unica volta c'erano due cantanti con lo stesso nome d'arte: Michelle, rispettivamente olandese e tedesca.\nIl concorso si tenne a Copenaghen al Parken Stadium e fu il pi\u00f9 imponente nella storia dell'evento, con ben 38 000 spettatori. Il numero di partecipanti scese a 23. Il punteggio insufficiente obblig\u00f2 a non partecipare Austria, Belgio, Cipro, Finlandia, la Ex Repubblica Iugoslava di Macedonia, Romania e Svizzera, che furono rimpiazzati dai partecipanti passivi dell'anno precedente Bosnia e Erzegovina, Grecia, Lituania, Polonia, Portogallo e Slovenia. Nel 2001 Yahoo! fu scelto per mandare in onda in diretta su Internet lo spettacolo, e fu realizzato il CD con la compilation delle 23 canzoni, dopo il successo dell'anno precedente. A sorpresa, l'Estonia vinse per la prima volta grazie a Tanel Padar, Dave Benton e 2XL, con il brano \"Everybody\".\nStruttura di voto.\nOgni paese premia con dodici, dieci, otto e dal sette all'uno, punti per le proprie dieci canzoni preferite.\nOrchestra.\nGli artisti cantano su basi musicali.\nClassifica.\nI paesi segnati in grassetto partecipano all'Eurovision Song Contest 2002.\n12 punti"}
{"id": "95942", "revid": "37401", "url": "https://it.wikipedia.org/wiki?curid=95942", "title": "379 a.C.", "text": ""}
{"id": "95945", "revid": "7336", "url": "https://it.wikipedia.org/wiki?curid=95945", "title": "Medicina sportiva", "text": ""}
{"id": "95947", "revid": "838137", "url": "https://it.wikipedia.org/wiki?curid=95947", "title": "380 a.C.", "text": ""}
{"id": "95950", "revid": "767487", "url": "https://it.wikipedia.org/wiki?curid=95950", "title": "Eurovision Song Contest 1959", "text": "La quarta edizione del Gran Premio Eurovisione della Canzone si tenne a Cannes (Francia) il 11 marzo 1959.\nI Paesi Bassi vinsero il \u201cGran Premio\u201d per la seconda volta con la canzone \"Een beetje\", eseguita da Teddy Scholten. Il testo della canzone fu scritto da Willy van Hemert, che aveva scritto anche la canzone vincitrice nel 1957. Ancora una volta, a rappresentare l'Italia fu chiamato Domenico Modugno con il brano \"Piove (ciao ciao bambina)\", classificandosi questa volta solo al sesto posto.\nStoria.\nNel 1959, il Lussemburgo si ritir\u00f2 dal concorso, il Regno Unito ritorn\u00f2 dopo un anno di assenza e il Principato di Monaco fece il suo debutto, portando cos\u00ec il numero dei paesi partecipanti ad undici. Una nuova regola fu introdotta in questa edizione, la quale vietava agli esperti di musica, compositori o editori professionisti di far parte delle giurie nazionali, ma oltre a questa, il sistema di voto rimase invariato rispetto alle due edizioni precedenti.\nStruttura di voto.\nDieci membri della giuria per ogni paese partecipante che danno un punto alla canzone preferita.\nOrchestra.\nDiretta dai maestri: Francis Bay (Belgio), William Galassini (Italia), Kai Mortensen (Danimarca), Franck Pourcel (Francia, Principato di Monaco, Germania, Svezia, Svizzera e Austria), Eric Robinson (Regno Unito) e Dolf Van Der Linden (Paesi Bassi)."}
{"id": "95951", "revid": "110157", "url": "https://it.wikipedia.org/wiki?curid=95951", "title": "Taconite", "text": "Taconite \u00e8 un comune degli Stati Uniti d'America, situato nello Stato del Minnesota, nella Contea di Itasca."}
{"id": "95953", "revid": "2184720", "url": "https://it.wikipedia.org/wiki?curid=95953", "title": "Enfasi", "text": "L'enfasi (dal greco \"\u00e8mphasis\", da \"emph\u00e1in\u014d\", \u00abesibisco, mostro\u00bb) \u00e8 una figura retorica di tipo sintattico che consiste nell'accentuare mediante una determinata costruzione una parola o una frase, in modo da sottolinearne il significato e le implicazioni.\nNella frase \"Lui s\u00ec che \u00e8 un amico\" l'enfasi mette in evidenza le implicazioni della parola \"amico\", nella frase \"il sangue non \u00e8 acqua\" si sottolinea l'importanza dei legami di sangue. \nNel linguaggio parlato l'enfasi si accompagna a un aumento di intensit\u00e0 della voce e dei gesti.\nNel linguaggio teatrale, spesso e volentieri molti registi sollecitano gli attori ad una miglior recita con l'espressione \"pi\u00f9 enfasi!\".\nNella classificazione di Lausberg, l'enfasi rientra nei tropi, insieme con l'antonomasia, l'iperbole, l'ironia, la litote, la metonimia, la metafora, la perifrasi, la metalessi e la sineddoche."}
{"id": "95956", "revid": "1149807", "url": "https://it.wikipedia.org/wiki?curid=95956", "title": "Epanodo", "text": "L'epanodo (dal greco ep\u00e1nodos, \"regressione\", composto da \"ep\u00ed\", \u00abverso\u00bb, \"an\u00e1\" \u00abindietro\u00bb, e \"hod\u00f3s\", \u00abstrada\u00bb) \u00e8 una figura retorica consistente nel riprendere con aggiunta di particolari una o pi\u00f9 parole enunciate precedentemente."}
{"id": "95957", "revid": "729019", "url": "https://it.wikipedia.org/wiki?curid=95957", "title": "Epanortosi", "text": "L'epanortosi (dal greco antico \u1f10\u03c0\u03b1\u03bd\u03cc\u03c1\u03b8\u03c9\u03c3\u03b9\u03c2 \"epan\u00f3rth\u014dsis\", \u00abcorrezione\u00bb) \u00e8 una figura retorica che consiste nel modificare o anche nel capovolgere un'affermazione precedente (e risponde a calcolati effetti retorici, a differenza della correzione di un \"lapsus\" involontario, detta correctio).\nEsempio:"}
{"id": "95958", "revid": "73718807", "url": "https://it.wikipedia.org/wiki?curid=95958", "title": "Correctio", "text": "La correctio (termine latino che significa \u00abcorrezione\u00bb) definisce in stilistica una variazione o un chiarimento di qualcosa che si \u00e8 gi\u00e0 detto prima. Da non confondere con l'epanortosi, che consiste nell'introdurre volontariamente una correzione per ottenere un determinato effetto retorico.\nEsplicitata nella regola \"non p ma q\" oppure \"p o piuttosto q\"."}
{"id": "95961", "revid": "90919", "url": "https://it.wikipedia.org/wiki?curid=95961", "title": "PCUS", "text": ""}
{"id": "95962", "revid": "767487", "url": "https://it.wikipedia.org/wiki?curid=95962", "title": "Epifonema", "text": "L'epifonema (dal greco \"epiphone\u00een\", \u00abesclamare\u00bb) \u00e8 una figura retorica di pensiero che consiste nel riassumere un discorso con una frase enfatica e solenne, posta generalmente alla fine. Ha generalmente valore didattico. Di solito viene espresso in forma esclamativa, ma pu\u00f2 anche essere in forma interrogativa.\n\u00c8 simile all'epifrasi, ma a differenza di essa \u00e8 sempre sentenzioso ed ha autonomia di significato.\nPer estensione, si pu\u00f2 chiamare \"epifonema\" qualsiasi espressione che riassuma il contenuto di un testo pi\u00f9 ampio.\n\u00c8 anche un altro nome (oggi poco usato) con il quale si indica l'aforisma.\nIn Victor Hugo: \"(...) monello parigino, epifonema profondo di cui il volgo ride senza capirlo\".\nEsempi:"}
{"id": "95963", "revid": "2020096", "url": "https://it.wikipedia.org/wiki?curid=95963", "title": "Circuito di Catalogna", "text": "Il circuito di Catalogna (circuit de Catalunya in catalano, circuito de Catalu\u00f1a in spagnolo) \u00e8 un tracciato per competizioni automobilistiche e motociclistiche situato in via Mas Moreneta a Montmel\u00f3, venti chilometri a nord-est di Barcellona, capitale della comunit\u00e0 autonoma spagnola della Catalogna.\nFiore all'occhiello del capoluogo catalano, l'impianto venne inaugurato in vista dei Giochi Olimpici del 1992 e dal 1991 \u00e8 la sede del Gran Premio di Spagna di Formula 1 attualmente organizzato dal RACC (\"Real Automovil Club de Catalu\u00f1a\").\nDate le caratteristiche del tracciato e la mitezza del clima \u00e8 uno dei circuiti pi\u00f9 utilizzati per le prove delle scuderie in inverno e durante l'anno, e oltre che per le gare automobilistiche questo circuito \u00e8 noto anche per la prova del motomondiale che vi si disputa annualmente dal 1992, il Gran Premio di Catalogna.\nTracciato.\nTre i tracciati esistenti: il circuito del Gran Premio di 4675\u00a0m, il circuito \"Nacional\" di 3067\u00a0m, e il circuito dell\"'Escuela\" di 1703\u00a0m. La pista che ospita il Gran Premio di Spagna viene percorsa in senso orario e come gli altri due fa parte di un impianto di recente costruzione; nei sessantacinque giri di gara le vetture coprono una distanza complessiva di circa 307\u00a0km.\nSebbene caratterizzato da un manto stradale particolarmente ondulato, il circuito \u00e8 uno dei maggiormente apprezzati dai piloti per la sua articolazione e per i rettilinei che \"chiudono\" con curve sufficientemente ampie e veloci. Il rettilineo di partenza e d'arrivo, lungo 1.047 m, consente di raggiungere punte di \"soli\" 320\u00a0km/h, inferiori a quelle di altre piste per via dell'elevato carico aerodinamico richiesto. Problemi agli pneumatici possono derivare dalle curve pi\u00f9 \"chiuse\", che ne alterano la pressione, oltre che dal manto piuttosto sporco a causa degli accumuli di sabbia proveniente dalla vicina campagna che condizionano l'assetto della vettura ed anche la tattica di gara costringendo a numerosi rientri ai box.\nUsciti dalla griglia di partenza, i piloti al termine del lunghissimo rettilineo affrontano la curva \"Elf\", leggermente in salita, in cui sovente si sono verificati incidenti. La curva \"Seat\" \u00e8 forse la pi\u00f9 lenta, con le macchine costrette ad affrontarla a 75\u00a0km/h.\nDopo i gravi incidenti del Gran Premio di San Marino 1994 (nei quali persero la vita Ayrton Senna e Roland Ratzenberger), sono state ampliate le vie di fuga ed \u00e8 stata rimossa la variante \"Nissan\" (in cui non era possibile tale ampliamento) sostituendola con un tratto rettilineo, utilizzato a partire dal 1995. Nel 1994 non si fece in tempo a modificare il circuito e, subito prima della variante, fu posta un'artigianale chicane realizzata con file di gomme che cre\u00f2 non pochi problemi ai piloti.\nNel 2004 \u00e8 stato modificato anche il sistema di curve \"La Caixa\"-\"Banc de Sabadell\", sostituita da una curva molto stretta, in modo da favorire i sorpassi in staccata delle F1. Per lo stesso motivo, nel 2007 \u00e8 stata inserita una nuova variante tra le ultime due curve, la \"Europcar\" e la \"New Holland\", per ridurre la velocit\u00e0 di percorrenza dell'ultima curva e diminuire l'influenza dell'\"aria sporca\", cos\u00ec da poter prendere la scia in rettilineo.\nA seguito dell'incidente mortale occorso a Luis Salom durante le prove libere, per qualifiche e gara dell'edizione 2016 e per l'edizione 2017 del Gran Premio di Catalogna del Motomondiale, si \u00e8 deciso di utilizzare la versione del circuito usata attualmente in Formula 1. Dal 2018 al 2020, si \u00e8 utilizzata la configurazione impiegata dalla Formula 1 fino al 2006. \nA partire dal , la decima curva del tracciato, nota come \"La Caixa\", viene ampliata in uscita. La nuova conformazione della curva richiama gi\u00e0 quella precedentemente usata tra le stagioni e . La modifica al \"layout\" della pista \u00e8 stata realizzata per migliorare le condizioni di sicurezza sia nelle gare automobilistiche che in quelle motociclistiche. \nIl record assoluto del circuito \u00e8 di 1'16\"741 stabilito da Lewis Hamilton su Mercedes nelle qualifiche del Gran Premio di Spagna 2021."}
{"id": "95964", "revid": "1005847", "url": "https://it.wikipedia.org/wiki?curid=95964", "title": "Partito Comunista Sovietico", "text": ""}
{"id": "95966", "revid": "125812073", "url": "https://it.wikipedia.org/wiki?curid=95966", "title": "Calorimetro", "text": "Un calorimetro \u00e8 un dispositivo utilizzato in calorimetria per misurare il flusso di calore durante una trasformazione, come calori specifici, calori latenti di fusione/ebollizione e calori di reazione. Se il calorimetro \u00e8 formato da una miscela di due fasi di una stessa sostanza, esso \u00e8 detto \"isotermico\".\nUn calorimetro consiste in un termometro attaccato ad un contenitore metallico pieno d'acqua sospeso su una fonte di calore.\nPer ottenere la differenza di entalpia per mole di una sostanza in una reazione tra due liquidi, i due liquidi vengono aggiunti al calorimetro e le temperature iniziali e finali (dopo che la reazione \u00e8 finita) sono cos\u00ec visibili. Moltiplicando la differenza di temperatura per la massa e il calore specifico dei liquidi in eccesso si ottiene la quantit\u00e0 di energia ceduta durante la reazione (assumendo che questa fosse esotermica).\nDividendo la differenza di energia per il numero di moli presenti si ottiene la differenza di entalpia della reazione .\nTipi.\nCalorimetro delle mescolanze.\nIl calorimetro delle mescolanze (o ad acqua, o di Regnault) \u00e8 costituito da un vaso di Dewar in cui viene versata dell'acqua e, successivamente, la sostanza in esame; all'interno del calorimetro sono posti un termometro e un agitatore. Il calore specifico della sostanza viene dedotto dalla variazione di temperatura dell'acqua: a causa della non nulla capacit\u00e0 termica del calorimetro \u00e8 necessario introdurre un \"equivalente in acqua\" del calorimetro, che tenga conto del calore assorbito o ceduto da esso durante la misura.\nIl calorimetro delle mescolanze \u00e8 il tipo di calorimetro pi\u00f9 impiegato per scopi didattici.\nCalorimetro a ghiaccio.\nIl calorimetro a ghiaccio (o di Lavoisier e Laplace che lo usarono nell'inverno del 1782-83, per determinare i processi termici in varie reazioni chimiche) \u00e8 un calorimetro isotermico formato da tre recipienti concentrici: nel pi\u00f9 interno si colloca il corpo in esame; in quello intermedio il ghiaccio; in quello pi\u00f9 esterno si colloca dell'altro ghiaccio che ha la funzione di isolante, evitando che il calore dell'ambiente esterno fonda il ghiaccio del recipiente intermedio. In base alla quantit\u00e0 d'acqua che fuoriesce dal recipiente intermedio mediante un apposito condotto si pu\u00f2 misurare il calore fornito dal corpo nel contenitore pi\u00f9 interno, ed eventualmente calcolarne il calore specifico.\nCalorimetro di Bunsen.\nIl calorimetro di Bunsen \u00e8 un calorimetro isotermico formato da un recipiente contenente acqua distillata, il cui fondo \u00e8 connesso ad un tubo ripiegato a U contenente mercurio e terminante in un capillare. Una provetta, sulla quale \u00e8 stato precedentemente fatto formare uno strato di ghiaccio, \u00e8 posta all'interno del bagno d'acqua. Inserendo il corpo in esame la quantit\u00e0 di ghiaccio all'esterno della provetta pu\u00f2 aumentare o diminuire in relazione al calore assorbito/ceduto dal corpo. La quantit\u00e0 di calore scambiato \u00e8 quindi ottenuta a partire dalla variazione di volume dell'acqua, misurata dall'altezza del mercurio nel capillare.\nCalorimetro (bomba di Mahler).\nLa bomba calorimetrica di Mahler \u00e8 un dispositivo che permette di misurare la quantit\u00e0 di calore liberata o assorbita durante una reazione che avviene a volume costante . La bomba calorimetrica \u00e8 un reattore di acciaio in grado di resistere alle alte pressioni (fino a ~100 Bar) ed \u00e8 quindi particolarmente adatta a studiare le reazioni di combustione in cui uno dei reagenti (O2) pu\u00f2 essere introdotto ad alta pressione. La bomba ha una chiusura ermetica che impedisce la fuoriuscita dei prodotti di combustione. Il reattore \u00e8 immerso in una grande quantit\u00e0 di acqua contenuta in un cestello. All'interno della bomba si brucia una quantit\u00e0 nota di sostanza. La combustione \u00e8 innescata da una scintilla, prodotta facendo passare una corrente attraverso un filamento posto all'interno del reattore.\nNon appena il calore viene prodotto dalla reazione, esso viene trasferito all'acqua e di conseguenza si verifica solo un modesto incremento di temperatura (di qualche \u00b0C). Tale incremento di temperatura viene misurato da un termometro posto nel bagno d'acqua. La capacit\u00e0 termica del calorimetro a bomba viene determinata in un esperimento preliminare in cui si fa bruciare una quantit\u00e0 nota di sostanza di cui \u00e8 noto il calore di combustione (acido benzoico C7H6O2 \u00e8 la sostanza internazionalmente utilizzata come standard nei laboratori di calorimetria). Le perdite di calore verso l'ambiente vengono minimizzate ponendo il cestello all'interno di un vaso calorimetrico con intercapedine d'aria munito di un coperchio in plastica. Si pu\u00f2 quindi assumere che l'energia, sotto forma di calore, sviluppata nel corso della reazione sia completamente trasferita all'acqua e alle parti del calorimetro a contatto con essa (processo adiabatico).\nAltri significati.\nIn fisica delle particelle un calorimetro \u00e8 un rivelatore di particelle, delle quali misura l'energia."}
{"id": "95967", "revid": "1590006", "url": "https://it.wikipedia.org/wiki?curid=95967", "title": "Tuono", "text": "Il tuono \u00e8 un'onda di pressione provocata dal fulmine che, a seconda della natura del fulmine e della distanza dall'osservatore, pu\u00f2 manifestarsi come un colpo secco e forte oppure come un rombo basso e prolungato.\nIl fulmine causa un forte aumento di pressione e temperatura che a sua volta provoca la rapida espansione del canale ionizzato prodotto dal fulmine stesso: l'espansione dell'aria produce infine un'onda d'urto che si manifesta con il rumore del tuono.\nIn prossimit\u00e0 del canale ionizzato,\nI tuoni producono sempre rumori molto forti.\nCause del tuono.\nLa prima teoria sulle cause del tuono di cui si abbia traccia \u00e8 attribuita al filosofo greco Aristotele nel III secolo a.C.: una primitiva speculazione lo faceva derivare dalla collisione delle nuvole.\nSi susseguirono molte altre teorie tra cui quella di met\u00e0 del XIX secolo con la quale si riteneva che il fulmine producesse il vuoto.\nNel XX secolo si afferm\u00f2 l'ipotesi che il tuono fosse causato dall'enorme spostamento d'aria provocato dal fulmine nell'atmosfera a seguito della improvvisa espansione termica del plasma nel canale ionizzato. In una frazione di secondo, l'aria viene riscaldata a circa 28.000 \u00b0C: ci\u00f2 provoca la sua espansione verso l'aria circostante pi\u00f9 fresca a una velocit\u00e0 superiore a quella che avrebbe il suono che viaggia appunto nell'aria fresca. Ne consegue un'onda d'urto, simile a quella provocata da un'esplosione o dal fronte di un aereo supersonico: \u00e8 proprio l'onda d'urto che genera il tuono, il quale pu\u00f2 manifestarsi come un colpo secco e improvviso se il fulmine scocca vicino all'osservatore o come un rumore diffuso e prolungato per effetto dell'Eco e del rimbombo se scocca in lontananza.\nPi\u00f9 recentemente, questa ipotesi \u00e8 stata messa in discussione per via del fatto che la pressione che si crea nei fulmini simulati risulta maggiore di quella raggiungibile con il solo surriscaldamento. Ci\u00f2 ha portato a delle proposte alternative che si basano sugli effetti elettrodinamici dell'intensa corrente che agisce sul plasma nel canale ionizzato.\nCalcolo della distanza.\nIl rombo del tuono segue il bagliore del lampo, poich\u00e9 la luce viaggia a velocit\u00e0 maggiore rispetto al suono: misurando il tempo che passa tra la visione del lampo e la percezione del suono \u00e8 possibile capire a quale distanza si \u00e8 verificato il fenomeno.\nPer poterla determinare, bisogna innanzitutto tenere presente che il suono a 20 \u00b0C viaggia a circa 343 m/s mentre la luce viaggia a circa 300.000\u00a0km/s (pi\u00f9 di 870.000 volte pi\u00f9 veloce del suono).\nSupponiamo ora che il fulmine cada a 1 km di distanza dall'osservatore: quest'ultimo vedr\u00e0 il suo bagliore pressoch\u00e9 istantaneamente (ad essere precisi dopo 0,0000033\u00a0s, ovvero 3,3\u00a0\u00b5s) mentre il suono sar\u00e0 percepito dopo 2,9\u00a0s. Analogamente, se il fulmine cade a 2\u00a0km di distanza, la luce impiega 6,6\u00a0\u00b5s (praticamente trascurabili) per rendersi visibile e il suono 5,8\u00a0s per essere percepito.\nIn pratica, basta dividere per 2,9 l'intervallo di tempo in secondi che intercorre tra la visione del fulmine e la percezione del suono, per avere la distanza in chilometri alla quale si \u00e8 verificato il fenomeno.\nEquivalentemente (vedi par. successivo), considerando, come visto, trascurabile il tempo impiegato dalla luce a raggiungere l'osservatore rispetto a quello impiegato dal suono, si pu\u00f2 moltiplicare l'intervallo di tempo intercorso tra la visione del lampo e la percezione del suono per 343\u00a0m/s (la velocit\u00e0 del suono) per avere la distanza in metri alla quale si \u00e8 verificato il fenomeno.\nIl tuono \u00e8 raramente udito a distanze superiori ai 25\u00a0km.\nFormule.\nSe con formula_1 indichiamo il tempo impiegato dalla luce che viaggia a velocit\u00e0 formula_2 a percorrere la distanza formula_3 esistente tra il punto in cui si \u00e8 verificato il fulmine e l'osservatore e se con formula_4 indichiamo il tempo impiegato dal suono che viaggia a velocit\u00e0 formula_5 per coprire la stessa distanza formula_3, abbiamo:\nformula_7\nPoich\u00e9 ci\u00f2 che misuriamo \u00e8 la differenza tra formula_4 e formula_1, abbiamo:\nformula_10\nPoich\u00e9 formula_11, ossia formula_12, possiamo trascurare formula_13 dalla formula, ottenendo:\nformula_14\nInfine, poich\u00e9 formula_15, possiamo trascurare formula_1, ottenendo:\nformula_17\ndove formula_3 \u00e8 in km e formula_4 in secondi.\nStoria.\nNella religione e nella mitologia di numerosissimi popoli l\u2019entit\u00e0 suprema o divinit\u00e0 di un pantheon politeistico veniva concepita in forte connessione con il cielo e con le manifestazioni meteorologiche: tra cui quella del tuono, il cui nome a volte coincide con quello della divinit\u00e0. Nelle religioni politeistiche \u00e8 spesso il principale attributo delle divinit\u00e0 sovrane come: Zeus, Giove, Teshup degli Ittiti, il germanico Thor, Perun degli antichi Slavi, Baal per i cananei ecc... Anche nella mitologia ebraica si crede sia il dio israelita Yahweh a scaraventare le sue saette e a far rombare il tuono \"dal suo padiglione\", come affermano Giobbe e i versi del libro dei Salmi, scritti dal re Davide."}
{"id": "95971", "revid": "6923", "url": "https://it.wikipedia.org/wiki?curid=95971", "title": "Eurovision Song Contest 1960", "text": "Il quinto Gran Premio Eurovisione della Canzone si tenne a Londra (Regno Unito) il 29 marzo 1960.\nStoria.\nLa capitale del Regno Unito, Londra, forn\u00ec l'ambientazione per la quinta edizione del concorso canoro europeo. Questo avvenne nonostante il fatto che i Paesi Bassi avessero vinto l'edizione precedente a Cannes con la canzone \"Een Beetje\", eseguita da Teddy Scholten. A seguito della vittoria l'emittente nazionale olandese comunic\u00f2 di non volere ospitare il concorso di nuovo, cos\u00ec l'onore pass\u00f2 al Regno Unito, che era arrivato secondo l'anno prima.\nIn questa edizione Anita Traversi, per la Svizzera, canta in italiano \"Cielo e terra e\" Renato Rascel, rappresenta l'Italia con \"Romantica\", classificandosi all'ottavo posto.\nQuesta edizione del concorso fu vinta dalla Francia con la canzone \"Tom Pillibi\" eseguita da Jacqueline Boyer, la quale procur\u00f2 la seconda vittoria francese nella competizione e per la prima volta, una canzone vincitrice divenne un vero successo internazionale.\nStruttura di voto.\nDieci membri della giuria per ogni paese partecipante che danno un punto alla canzone preferita.\nUna nuova regola fu introdotta nel sistema di voto, per cui le giurie furono organizzate in modo tale che ascoltassero, subito prima del concorso, solamente le canzoni e non vedessero l'esecuzione con gli abiti di scena, di ogni canzone in gara.\nOrchestra.\nDiretta dai maestri: Cinico Angelini (Italia), \u00d8ivind Bergh (Norvegia), Franz Josef Breuer (Germania), Cedric Dumont (Svizzera), Thore Ehrling (Svezia), Raymond Lef\u00e8vre (Principato di Monaco), Kai Mortensen (Danimarca), Franck Pourcel (Francia), Eric Robinson (Regno Unito e Lussemburgo), Henri Segers (Belgio), Robert Stolz (Austria) e Dolf Van Der Linden (Paesi Bassi)."}
{"id": "95973", "revid": "237256", "url": "https://it.wikipedia.org/wiki?curid=95973", "title": "Sergei Rachmaninov", "text": ""}
{"id": "95978", "revid": "287204", "url": "https://it.wikipedia.org/wiki?curid=95978", "title": "Nani", "text": ""}
{"id": "95979", "revid": "98288767", "url": "https://it.wikipedia.org/wiki?curid=95979", "title": "Basic Role-Playing", "text": "Basic Role-Playing (abbreviato in BRP) \u00e8 la forma \"generica\" delle regole per il gioco di ruolo pubblicato dalla casa editrice statunitense Chaosium.\nStoria.\nIl BR fu concepito come un motore generico che poteva essere usato per ogni tipo di gioco di ruolo, in modo simile a \"GURPS\". Per sottolinearlo la Chaosium ha prodotto il supplemento \"Worlds of Wonder\" che conteneva le regole generiche e numerose applicazioni specifiche di quelle regole a diversi generi. In particolare \"Superworld\", inizi\u00f2 come una porzione di \"Worlds of Wonder\".\nIl nucleo delle regole originali venne scritto da Steve Perrin come parte del suo innovativo gioco \"RuneQuest\". Fu un'idea di Greg Stafford quella di semplificare le regole (eliminando cose come \"ranghi di parata\" e \"locazioni delle ferite\") e di distribuirlo in un libretto intitolato \"Basic Role Playing\". Nel corso degli anni molti altri, tra cui Sandy Petersen e Lynn Willis, contribuirono a portarlo alla sua forma attuale.\nNel 2004 la Chaosium pubblic\u00f2 il \"Basic Role-Playing Players Book and Magic Book\" in formato monografico, un formato di stampa rapido ed economico, con lo scopo di confermare il loro copyright per la pubblicazione e distribuzione di quella che essenzialmente \u00e8 la terza edizione di \"Runequest\" con le regole del \"Basic Role-Playing\".\nLa rinascita.\nDopo un lungo lavoro di revisione e perfezionamento, nel giugno del 2008 la Chaosium ha dato una forma organica al sistema con la pubblicazione de \"Basic Roleplaying - The Chaosium d100 system\". In questa prima edizione, l'opera si presenta come un volume di 404 pagine che raccoglie tutte le regole, i moduli e le opzioni pubblicate nel corso degli anni per questo sistema di gioco, integrandole in un corpus di regole organico e coerente.\nIn copertina, un'illustrazione fortemente ispirata all'uomo vitruviano di Leonardo Da Vinci palesa le aspirazioni del sistema di gioco: fornire al lettore tutti i mezzi per poter giocare in qualsiasi ambientazione e tempo e con qualsiasi livello tecnologico.\nIl manuale base di BRP non offre alcuna ambientazione, come gi\u00e0 avviene in \"GURPS\" il compito di descrivere nel dettaglio i mondi nel quale calare i propri personaggi \u00e8 affidato ad una serie di monografie.\nUso del BRP nei giochi di ruolo.\nIl sistema percentuale basato sulle abilit\u00e0 del BRP fu usato come base per la maggior parte dei giochi pubblicati dalla Chaosium, inclusi \"Il richiamo di Cthulhu\", \"Elfquest\" (tratto dal fumetto omonimo), \"Stormbringer\" (conosciuto anche come \"Elric!\"), \"Hawkmoon\", \"Superworld\", \"Nephilim\" e \"Ringworld\".\n\"Pendragon\" (acquisito nel 1998 dalla Green Knight Publishing), pur essendo correlato ha meccaniche di gioco sufficientemente differenti da dover essere considerato come un sistema separato.\nAlcuni giochi non Chaosium hanno usato il \"Basic Role-Playing\" per le regole:\nSistema di gioco.\nSebbene simile in maniera generale ad altri sistemi generici come \"GURPS\" o l\"'Hero System\", il BRP \u00e8 anche abbastanza differente. Ogni incarnazione delle sue regole ha cambiato o aggiunto qualcosa alle idee e meccaniche di base, producendo giochi generalmente compatibili che fornivano inoltre differenti sensazioni di gioco o che avevano interpretazioni delle regole leggermente differenti. Per esempio nel \"Il richiamo di Cthulhu\", le abilit\u00e0 non possono superare il 100%, mentre in \"Stormbringer\" le abilit\u00e0 superiori al 100% sono incoraggiate per chi segue la Legge.\nIl BRP fu sviluppato da un nucleo di attributi molto simile a quelli originali di Dungeons &amp; Dragons (D&amp;D), Forza, Costituzione, Taglia, Intelligenza, Volont\u00e0, Destrezza e Carisma rimpiazzano le caratteristiche di \"D&amp;D\".\nDa questi si evolse un sistema strutturalmente simulazionista. I punti ferita che incrementano con l'esperienza in \"D&amp;D\" sono rimpiazzati dalla media di Taglia e Costituzione e rimangono complessivamente stabili per tutta la durata della vita del personaggio.\nLe abilit\u00e0 usano un d100 o il d20 di \"D&amp;D e\" sono usate per simulare il modo con cui le persone apprendono le loro capacit\u00e0.\nI punti esperienza sono rimpiazzati da un \"tiro apprendimento\": per aumentare un'abilit\u00e0 si deve ottenere un punteggio pi\u00f9 alto del valore corrente dell'abilit\u00e0 tirando 1d100 (questo crea una curva di apprendimento che si livella tanto maggiore \u00e8 l'abilit\u00e0 del personaggio).\nLa \"tabella della resistenza\" fornisce una probabilit\u00e0 di successo quando si incrocia il valore di due attributi. Alcuni ritengono che sia una meccanica separata e che si adatti male al resto del sistema.\nL'armatura, a differenza della classe di armatura di \"D&amp;D\" , viene separata nell'abilit\u00e0 di parare e nella capacit\u00e0 di assorbire danno.\nL'ultimo elemento basilare di molti giochi basati sul BRP, condiviso con \"Tunnels &amp; Trolls\" (\"T&amp;T\") da cui si origina, \u00e8 che non c'\u00e8 differenza tra le razze dei personaggi e quelle dei mostri o avversari. Variando i punteggi abilit\u00e0 lo stesso sistema viene usato per un avversario umano o, per esempio, per un troll. Questo approccio port\u00f2 rapidamente, come avvenne in \"T&amp;T\", ad avere molti giocatori che interpretano una variet\u00e0 di personaggi non umani e ad ambientazioni profondamente pluraliste."}
{"id": "95981", "revid": "75775", "url": "https://it.wikipedia.org/wiki?curid=95981", "title": "Elfi Oscuri", "text": ""}
{"id": "95983", "revid": "1226", "url": "https://it.wikipedia.org/wiki?curid=95983", "title": "Milizia cittadina", "text": ""}
{"id": "95986", "revid": "6923", "url": "https://it.wikipedia.org/wiki?curid=95986", "title": "Eurovision Song Contest 1961", "text": "Il sesto Gran Premio Eurovisione della Canzone si tenne a Cannes (Francia) il 18 marzo 1961.\nStoria.\nNel 1961 tre nuovi paesi (Spagna, Finlandia e Jugoslavia) si aggiunsero al \u201cGran Premio dell'Eurovisione\u201d, aumentando il numero dei partecipanti a sedici. Per la prima volta lo show si svolse di sabato sera. La scenografia fu molto pi\u00f9 grande rispetto agli anni precedenti e decorata con fiori. Il \u201cGran Premio\u201d fu vinto dal Lussemburgo con la canzone \"Nous les amoureux\" eseguita da Jean-Claude Pascal. Il Lussemburgo, in tal modo, conquist\u00f2 la sua prima vittoria, ma la critica defin\u00ec la canzone una \u201cninna nanna\u201d. La rappresentante della Germania Ovest, Lale Anderson, sorprese tutti, cantando parte del suo brano in tedesco e parte in francese. \u00c8 l'anno di Betty Curtis che rappresenta l'Italia con \"Al di l\u00e0\", classificandosi al quinto posto.\nStruttura di voto.\nDieci membri della giuria per ogni paese partecipante che danno un punto alla canzone preferita.\nOrchestra.\nDiretta dai maestri: Francis Bay (Belgio), \u00d8ivind Bergh (Norvegia), L\u00e9o Chauliac (Lussemburgo), George de Godzinsky (Finlandia), Rafael Ferrer (Spagna), Gianfranco Intra (Italia), Raymond Lef\u00e8vre (Monaco), William Lind (Svezia), Kai Mortensen (Danimarca), Fernando Paggi (Svizzera), Franck Pourcel (Austria, Germania e Francia), Joz\u00e9 Privsek (Jugoslavia), Harry Robinson (Regno Unito) e Dolf Van Der Linden (Paesi Bassi)."}
{"id": "95987", "revid": "92920", "url": "https://it.wikipedia.org/wiki?curid=95987", "title": "Sapere aude", "text": "Sapere aude! (pronuncia \"s\u00e0pere \u00e0ude\"; lett.: \"osa esser saggio!\") \u00e8 un'esortazione latina, traducibile anche con \"abbi il coraggio di conoscere!\".\nOrigine.\nLa sua attestazione pi\u00f9 antica \u00e8 rintracciabile in Orazio (\"Epistole\" I, 2, 40). Nella lettera, destinata all'amico Massimo Lollio, il poeta offre una serie di consigli, tutti improntati alla filosofia dell'aurea mediocritas. Tra questi \u00e8 anche l'invito a \"risolversi a essere saggio\" (v. 40), dedicandosi agli studi e alle occupazioni oneste.\nUtilizzo moderno.\nL'espressione \u00e8 diventata famosa grazie al filosofo tedesco Immanuel Kant, che ne fa il motto dell'Illuminismo e condensa in essa il messaggio di quel processo storico-filosofico.\nNel suo scritto del 1784, \u00ab\"\"\u00bb, infatti, egli d\u00e0 una definizione ormai celeberrima: "}
{"id": "95989", "revid": "6923", "url": "https://it.wikipedia.org/wiki?curid=95989", "title": "Eurovision Song Contest 2000", "text": "Il quarantacinquesimo Eurovision Song Contest si tenne a Stoccolma (Svezia) il 13 maggio 2000 alla Ericsson Globen Arena.\nStoria.\nIl concorso del 2000 si tenne a Stoccolma nel prestigioso Ericsson Globen Arena davanti a un pubblico di 13 000 spettatori. La Lettonia fece il suo debutto con un terzo posto. Quest'anno il concorso introdusse due grandi novit\u00e0. Per prima cosa venne realizzato e commercializzato un CD compilation con tutte le canzoni. In seconda battuta la Microsoft mand\u00f2 in onda il \u201cGran Premio dell'Eurovisione\u201d in diretta su Internet.\nQuesta edizione fu vinta dai fratelli Olsen, in rappresentanza della Danimarca, con il brano \"Fly on the Wings of Love\". I sondaggi effettuati via internet davano per vincenti il Regno Unito e i Paesi Bassi, che per\u00f2 si piazzarono rispettivamente al sedicesimo e al tredicesimo posto; i due vincitori, invece, a giudizio dei sondaggi, erano dati tra gli sfavoriti. Sebbene l'Italia non sia presente due Nazioni scelgono di cantare in tale lingua: la Svizzera si presenta con Jane Bogaert che interpreta \"La vita cos'\u00e8?\" (a farle da corista d'eccezione troviamo Al Bano); Cipro, con il gruppo Voice, porta un brano met\u00e0 in greco e met\u00e0 in italiano dal titolo \"Nomiza\".\nStati partecipanti.\nIn questa edizione nasce il gruppo dei Big Four: Germania, Francia, Regno Unito e Spagna, in qualit\u00e0 di maggiori contributori EUR, avranno sempre garantita la partecipazione alla finale.\nStruttura di voto.\nOgni paese premia con dodici, dieci, otto e dal sette all'uno punti le proprie dieci canzoni preferite.\nOrchestra.\nGli artisti cantano su basi musicali.\nClassifica.\n12 punti\nSistema di relegazione (1996-2000).\nI dodici Paesi con la media punti pi\u00f9 alta tra il 1996 e il 2000 partecipano all'Eurovision Song Contest 2001, oltre al Paese ospitante (la Danimarca) e ai Big Four.\nIncidenti.\nLa tv olandese chiese e ottene il permesso di trasmettere solo in parte l'evento, a causa dell'esplosione di una fabbrica di fuochi d'artificio che avvenne ad Amsterdam il giorno dell'evento e che caus\u00f2 molti morti e feriti. Il televoto fu annullato per tenere le linee libere, e i voti olandesi vennero dati da una giuria di riserva."}
{"id": "95990", "revid": "2149966", "url": "https://it.wikipedia.org/wiki?curid=95990", "title": "Drum machine", "text": "Una drum-machine \u00e8 uno strumento musicale elettronico progettato per eseguire ritmi imitando il suono di strumenti a percussione. Prima dell'avvento del MIDI, le drum machine contenevano quasi sempre, oltre a un modulo di generazione del suono, un sequenziatore interno.\nStoria.\nLe prime drum-machine.\nLe prime drum-machine venivano chiamate \"rhythm machine\" (macchine del ritmo). Nel 1930-31 venne realizzato l'innovativo e complesso Rhythmicon, costruito da Leon Theremin su commissione del compositore Henry Cowell, che voleva uno strumento con cui suonare melodie con molteplici unit\u00e0 ritmiche, basate su una serie di armoniche superiori, ci\u00f2 era troppo difficile da fare con le tastiere dell'epoca. Lo strumento poteva produrre sedici ritmi diversi, ognuno associato con un particolare tono, entrambi in maniera individuale o in qualsiasi combinazione, anche in massa, se desiderato. Con la sua pubblica presentazione, nel 1932, il \"Rhythmicon\" venne accolto con considerevole interesse, per poi essere presto messo da parte da Cowell e dimenticato per decenni. La generazione seguente di \"rhythm machine\" suonava solamente ritmiche preprogrammate (\"preset\"), come il mambo e il tango. Le prime a essere reperibili sul mercato erano incorporate negli organi della fine dei '60, con l'intenzione di accompagnare gli organisti.\nLa prima drum-machine autonoma, la PAiA \"Programmable Drum Set\", fu anche la prima ad essere veramente programmabile. Venne lanciata sul mercato nel 1969, ed era venduta come un kit, con tanto di parti ed istruzioni che il compratore avrebbe dovuto usare per montare la macchina.\nComunque la prima drum-machine che ebbe un grande successo fu la \"Rhythm Ace\", distribuita intorno al 1970 da una compagnia, la \"Ace Tone\", in seguito conosciuta come Roland. La Rhythm Ace consisteva solamente nei \"preset\", che l'utente non aveva modo di alterare. Negli anni '70 vennero poi distribuite un certo numero di drum-machine che giravano solo in \"preset\". La prima canzone pop di successo fatta con l'ausilio di una drum-machine fu una cover di \"Somebody's Watching You\" dei Sly and the Family Stone, registrata dalle Little Sisters. La canzone, prodotta e composta da Sly Stone, entr\u00f2 nelle classifiche R&amp;B nel 1971. Il primo album in cui una drum-machine produceva tutte le percussioni fu \"Journey\" di Arthur Brown/Kingdom Come, registrata nel novembre 1972 usando la Bentley Rhythm Ace.\nSintesi sonora.\nAlcune Drum machine sono definibili \"drum synth\", ovvero riproducono i suoni tramite un sintetizzatore analogico o digitale, basato su forme d'onda semplici. Ad esempio, il suono di un rullante o delle maracas pu\u00f2 essere creato con lo scroscio di rumore bianco mentre per la grancassa si pu\u00f2 utilizzare una sinusoide o altre onde base. Questo era il sistema di produzione del suono pi\u00f9 diffuso nelle prime drum machine, ci\u00f2 significava che ogni modello aveva dei propri suoni caratteristici e l'effetto finale non era simile a quello degli strumenti a percussione reali. Questa originalit\u00e0 del suono ha fatto s\u00ec che alcuni modelli siano diventati strumenti \"di culto\", ricercati da disc jockey e produttori di musica elettronica e techno.\nAltre drum machine, in genere pi\u00f9 moderne (ma non mancano esempi gi\u00e0 nei primi anni '80, come la Linn LM-1), affiancano alle capacit\u00e0 di sintesi anche quelle di campionamento e vengono per questo definite \"drum sampler\". Possono essere dotate di ingressi audio per il campionamento diretto di strumenti a percussione reali oppure possono caricare campioni (\"sample\") creati in precedenza.\nDrum-machine programmabili.\nNel 1979 venne commercializzata la Roland CR-78. Era una delle prime \"rhythm machine\" programmabili, ovvero che permettevano la composizione di propri ritmi. Lo stesso anno la Roland distribu\u00ec la Boss DR-55, la prima drum-machine completamente programmabile, ad un costo inferiore ai 200$. La DR-55 aveva quattro suoni, e memoria sufficiente per soli 16 ritmi. Oggi \u00e8 una macchina molto arretrata, ma ai suoi tempi fu una conquista relativamente economica.\nIl \"Drum Computer Linn LM-1\" (messo in commercio nel 1980 al prezzo di 4000$) fu la prima drum-machine ad usare campioni digitali. Ne vennero realizzati solamente 500 esemplari. La sua distintiva sonorit\u00e0 ha segnato il pop degli anni '80 e pu\u00f2 essere ritrovata in dozzine di canzoni di quell'epoca, tra cui \"Dare\" di The Human League, \"The Anvil\" dei Visage, \"Dance\" di Gary Numan e \"Beatitude\" di Rick Ocasek. Anche Prince compr\u00f2 una delle primissime LM-1 e la us\u00f2 sulla maggior parte delle sue registrazioni pi\u00f9 popolari, tra cui \"1999\" e \"Purple Rain\".\nMolti suoni dell'LM-1 erano composti di due chip che erano letti allo stesso tempo, e di ogni singolo suono era possibile variare l'intonazione, con uscite individuali. A causa delle limitazioni di memoria, non era disponibile il suono del \"crash\", evidentemente pi\u00f9 lungo di uno \"snare\" o di un \"cowbell\" (il suono di un crash prevede una vibrazione pi\u00f9 lunga di quella della pelle di un rullante), a meno che non si acquistasse un costoso terzo componente. Una versione pi\u00f9 economica dell'LM-1 venne messa in commercio nel 1982 e chiamata Linndrum (o LM-2), al costo di circa 3000$. Non era possibile variare l'intonazione di tutti i suoni, rendendo tale macchina meno desiderabile dell'originale LM-1. Il Linndrum includeva il \"crash\" come standard e, come il suo predecessore, era caratterizzato da chip intercambiabili. Ne possiamo ascoltare le sonorit\u00e0 su canzoni come \"Rhythm of Youth\" dei Men without Hats e \"Heartbeat City\" dei The Cars.\nA un certo punto si temette che l'LM-1 potesse togliere il lavoro ad ogni batterista di Los Angeles, e ci\u00f2 porto i migliori percussionisti della citt\u00e0 (come ad esempio Jeff Porcaro) a comprarsi le proprie drum-machine e a imparare a usarle per rimanere in attivit\u00e0.\nLa famosa Roland TR-808, uscita nel 1980, venne accolta con poco entusiasmo visto che non aveva suoni campionati digitalmente; si preferivano le drum-machine che usavano i campioni digitali. Comunque con il tempo la TR-808 e il suo successore, la Roland TR-909 del 1983, divennero caratteristiche della fiorente musica dance underground, techno e hip-hop, visto il basso costo (soprattutto rispetto alle macchine della Linn) e l'impronta dei suoi suoni analogici. Le ritmiche della 808 e della 909 sono state usate molto anche nella pop music, se ne possono rintracciare le sonorit\u00e0 in un'infinit\u00e0 di canzoni anche ai nostri giorni.\nLa conquista del MIDI.\nVisto che le prime drum-machine nacquero prima dell'introduzione del MIDI, nel 1983, si usavano molti metodi per sincronizzare le proprie ritmiche agli altri dispositivi elettronici. Alcuni usavano un metodo di sincronizzazione chiamato DIN-sync, o sync-24. Alcune di queste macchine emettevano anche con i voltaggi CV/Gate che potevano essere usati per sincronizzare o controllare i sintetizzatori analogici e altra strumentazione musicale.\nDal 2000 le drum-machine autonome sono diventate meno comuni, rimpiazzate in parte da campionatori pi\u00f9 generici controllati dai sequencer (incorporati o esterni), software di sequenziamento e di creazione di loop, workstation con l'integrazione dei suoni di batteria e sequenziamento. Nonostante il ruolo fondamentale e centrale che ha assunto il computer nella produzione musicale con l'utilizzo di software digitali, negli ultimi tempi sono state rese disponibili riedizione hardware di alcune drum-machine storiche come ad esempio Roland TR-808 e 909.\nFunzionamento.\nSecondo le caratteristiche di ogni macchina, la programmazione pu\u00f2 essere fatta in tempo reale: l'utente crea pattern di percussioni premendo i bottoni come se stesse suonando un drum kit; oppure usando gli \"step-sequencing\": il pattern viene costruito aggiungendo suoni singoli in certi punti, posizionandoli, come nella TR-808 e TR-909, su una barra costituita da 16 \"step\". Ad esempio un pattern dance generico come il \"4 to the floor\" pu\u00f2 essere fatto piazzando un charleston chiuso (\"closed hi-hat\") sugli step 3, 7, 11 e 15, poi una grancassa (\"kick drum\") su 1, 5, 7 e 13, e un \"clap\" su 5 e 13. Questo pattern pu\u00f2 essere cambiato in vari modi per ottenere \"fill\", \"break-down\" e altri elementi che il programmatore cerca di arrangiare insieme.\nSe la drum-machine ha una presa MIDI (molto diffusa a partire dalla met\u00e0 degli anni 80), allora si pu\u00f2 programmare la macchina con un computer o un altro dispositivo MIDI.\nLe drum-machine possono essere programmate sia in tempo reale (l'utente ascolta un metronomo e suona seguendo il suo tempo), sia in precedenza, specificando il preciso momento in cui verr\u00e0 suonata ogni nota. Mettendo insieme delle misure programmate diversamente possono essere create delle melodie pi\u00f9 lunghe. I controlli delle macchine di solito includono il tempo, l'inizio e lo stop, il volume dei singoli suoni, tastiere per suonare specifici campioni, e memoria per un certo numero di ritmiche preregistrate. La maggior parte delle drum-machine possono essere controllate anche via MIDI."}
{"id": "95993", "revid": "767487", "url": "https://it.wikipedia.org/wiki?curid=95993", "title": "381 a.C.", "text": ""}
{"id": "95994", "revid": "838137", "url": "https://it.wikipedia.org/wiki?curid=95994", "title": "382 a.C.", "text": "Eventi.\nBattaglie di Cabala e Cronio, in Sicilia tra Greci e Cartaginesi."}
{"id": "95996", "revid": "599013", "url": "https://it.wikipedia.org/wiki?curid=95996", "title": "383 a.C.", "text": ""}
{"id": "95997", "revid": "287204", "url": "https://it.wikipedia.org/wiki?curid=95997", "title": "Paco De Lucia", "text": ""}
{"id": "95998", "revid": "1590", "url": "https://it.wikipedia.org/wiki?curid=95998", "title": "Paco De Luc\u00eda", "text": ""}
{"id": "95999", "revid": "287204", "url": "https://it.wikipedia.org/wiki?curid=95999", "title": "Paco de Lucia", "text": ""}
{"id": "96000", "revid": "120785424", "url": "https://it.wikipedia.org/wiki?curid=96000", "title": "384 a.C.", "text": ""}
{"id": "96001", "revid": "935281", "url": "https://it.wikipedia.org/wiki?curid=96001", "title": "X\u00aa Flottiglia MAS (Regno d'Italia)", "text": "La X\u00aa Flottiglia MAS, anche nota come Decima MAS, X MAS, 10\u00aa Flottiglia MAS, o \"la Decima\", fu un'unit\u00e0 speciale della Regia Marina italiana, prima flottiglia MAS istituita, il cui nome \u00e8 legato a numerose imprese belliche di assalto e incursione. Nata nel 1939 come I\u00aa Flottiglia M.A.S., era una delle tre flottiglie MAS della Regia Marina allo scoppio della seconda guerra mondiale. L'unit\u00e0 mut\u00f2 ufficialmente la propria denominazione in \"10\u00aa Flottiglia M.A.S.\" il 14 marzo 1941.\nSoprattutto nella fase iniziale, le imprese dell'unit\u00e0 non furono coronate dal successo e comportarono molte perdite tra gli equipaggi, come nel caso del fallito attacco a Malta del 1941. Con il perfezionamento dei mezzi, si giunse a successi come quello della Baia di Suda (25-26 marzo 1941) o dell'impresa di Alessandria del 19 dicembre 1941, che priv\u00f2 per un lungo periodo la Royal Navy delle sue navi da battaglia nel Mediterraneo.\nCon l'armistizio dell'8 settembre 1943, la X\u00aa Flottiglia MAS, sotto il comando di Junio Valerio Borghese, rimase in gran parte bloccata a La Spezia dove si riorganizz\u00f2 in corpo franco, poi entrato nella Marina Nazionale Repubblicana. Gli elementi rimasti al sud, assieme a numerosi prigionieri rilasciati dai campi di prigionia alleati, riorganizzarono l'unit\u00e0 con il nuovo nome di \"Mariassalto\": tale unit\u00e0 della Regia Marina, di base a Taranto, comandata dal capitano di fregata Ernesto Forza, continu\u00f2 le attivit\u00e0 belliche agli ordini degli Alleati.\nNel 1954 il gruppo fu ricostituito con il nome di Comsubin (Comando Subacquei ed Incursori).\nLa 1\u00aa Flottiglia MAS.\nIl 28 ottobre 1938 l'Ufficio piani e operazione della Regia Marina propose la costituzione della \"1\u00aa Flottiglia MAS\", con sede a Spezia. L'unit\u00e0 venne costituita il 23 aprile 1939 con comandante il capitano di fregata Paolo Aloisi\nAlla vigilia dello scoppio della seconda guerra mondiale la Marina decise inoltre di riprendere gli studi per l'impiego operativo del \"maiale\" e dei barchini. L'attivit\u00e0 della flottiglia inizialmente fu tesa alla sperimentazione in segreto delle nuove armi della Marina; divent\u00f2 quindi un'unit\u00e0 speciale, ad attivit\u00e0 riservata.\nLa seconda guerra mondiale.\nAllo scoppio della seconda guerra mondiale nel giugno 1940 era una delle tre flottiglie MAS in servizio, alle dipendenze dirette dello Stato maggiore della Marina.\nFu confermato l'utilizzo dei mezzi presenti nella 1\u00aa Flottiglia (5 squadriglie, con complessivi 20 MAS) e fu inoltre riconosciuta formalmente la specialit\u00e0 degli \"uomini d'assalto\", sommozzatori in grado di nuotare fino a sotto le navi nemiche per collocarvi dell'esplosivo. I mezzi usati per trasportare queste testate esplosive, del peso di circa 300\u00a0kg, erano dei siluri modificati, noti come siluri a lenta corsa o \"maiali\". Il reparto subacqueo era ora comandato dal tenente di vascello Junio Valerio Borghese. Nel centro esisteva un Reparto tecnico-sperimentale, comandato dal tenente di vascello Angelo Belloni, per gli studi e le indagini sulle applicazioni di nuove attrezzature, che dovevano migliorare l'efficienza e la sicurezza di tutte le apparecchiature subacquee in dotazione alla flottiglia. Tra gli utilizzatori vi era il \"Gruppo Gamma\", comandato dal tenente di vascello Eugenio Wolk; questo gruppo introdusse l'impiego di pinne e guanti palmati durante gli addestramenti alle future missioni.\nQuanto ai motoscafi modificati, i barchini esplosivi, essi vennero inquadrati in una unit\u00e0 comandata da Giorgio Giobbe, che non venne inizialmente utilizzata perch\u00e9 queste imbarcazioni venivano considerate \"mezzi di ripiego\". I \"barchini\" avevano la loro base alla Spezia, al \"Balipedio \"Cottrau\"\" del Varignano.\nPer il successo delle incursioni era necessario anche un equipaggiamento speciale, non solo dal punto di vista dei mezzi offensivi, ma anche dei dispositivi di navigazione (bussole) e degli accessori (profondimetri): il tutto fu oggetto di un attento studio.\nMa in primo piano veniva sempre la fortissima motivazione con la quale gli operatori della X\u00aa andavano in azione, diretta contro il potenziale bellico piuttosto che contro gli uomini.\nGli esordi.\nLe prime azioni di attacco si conclusero con risultati poco incoraggianti, a volte disastrosi. Nella prima missione, denominata \"G.A.1\", destinata ad attaccare la rada di Alessandria d'Egitto, il 22 agosto 1940 nel golfo di Bomba il sommergibile \"Iride\", che aveva caricato quattro SLC dalla motonave \"Calipso\", e la motonave \"Monte Gargano\", vennero affondati dagli inglesi con elevate perdite umane. Cinque marinai dell\"Iride\", silurato da uno Swordfish, vennero salvati proprio da alcuni degli operatori della X\u00aa che al momento dell'affondamento del sommergibile erano temporaneamente sulla \"Monte Gargano\".\nUna seconda operazione contro Alessandria, la \"G.A.2\", e una contro Gibilterra, la \"B.G.1\", si conclusero senza esiti positivi, anche se con minori perdite umane: nella missione \"G.A.2\" vi fu un morto e il sommergibile \"Gondar\" venne autoaffondato dopo un'agonia di diverse ore, mentre la seconda, condotta dal comandante Borghese sul sommergibile \"Scir\u00e8\", venne annullata quando il sommergibile era gi\u00e0 alla volta di Gibilterra, perch\u00e9 la squadra navale bersaglio dell'incursione era uscita dal porto. Con l'affondamento del \"Gondar\", oltre all'equipaggio vennero fatti prigionieri dagli inglesi il comandante Giorgini e anche diversi incursori.\nIl 29 ottobre 1940 lo \"Scir\u00e8\" (comandato ancora da Borghese e con tre SLC a bordo), tent\u00f2 nuovamente un'azione denominata \"B.G.1\" contro Gibilterra, che venne interrotta e ritentata con denominazione \"B.G.2\" il 30 dello stesso mese. La coppia de la Penne - Bianchi venne subito intravista da un'imbarcazione nemica e per non destare sospetti portarono in immersione il loro SLC, che per\u00f2 si guast\u00f2 non permettendo pi\u00f9 la risalita. I due assaltatori lo abbandonarono e raggiunsero a nuoto la costa spagnola. Tesei e Pedretti, che pilotavano un altro SLC, furono capaci di arrivare all'imboccatura del porto, ma al momento dell'immersione constatarono che i loro respiratori non funzionavano, e dovettero desistere affondando il mezzo e nuotando fino alla riva spagnola, da dove vennero rimpatriati assieme a de la Penne e Bianchi. Birindelli e Paccagnini, nonostante problemi di galleggiamento con il loro mezzo, un respiratore bucato e una velocit\u00e0 alquanto ridotta, riuscirono con grande abilit\u00e0 ad arrivare a 70 metri dalla corazzata \"Barham\" superando le reti antisiluro poste in sua difesa. A questo punto, inaspettatamente, l'SLC si blocc\u00f2 sul fondale. Birindelli (rimasto solo in quanto Paccagnini era risalito in superficie per mancanza di ossigeno) tent\u00f2 di trascinare la testata fin sotto la nave nemica, ma dopo poco tempo dovette abbandonare i suoi propositi in quanto stremato. Risalito in superficie tent\u00f2 di fuggire, ma venne scoperto e preso prigioniero assieme a Paccagnini dai soldati inglesi.\nLa missione fu un totale insuccesso, ma almeno era stata dimostrata la capacit\u00e0 dei palombari di penetrare in un porto nemico ben presidiato.\nLa ricostruzione come X\u00aa Flottiglia MAS.\nDopo questi costosi fallimenti iniziali, e in seguito alla cattura in settembre del comandante Mario Giorgini, il comando dell'intero reparto venne affidato al capitano di fregata Vittorio Moccagatta. Il 15 marzo 1941 la \"1\u00aa Flottiglia MAS\" fu ribattezzata da Supermarina (proprio su proposta fatta il 10 marzo 1941 da Moccagatta) \"10\u00aa Flottiglia MAS\". Il nuovo nome fu scelto in riferimento alla legione prediletta di Giulio Cesare, la Legio X Gemina.\nI primi successi.\nLa prima azione coronata da successo fu quella del 25 marzo 1941: sei barchini esplosivi presero di mira diverse unit\u00e0 nemiche nella baia di Suda, a Creta, affondando fra l'altro l'incrociatore \"York\". L'incursione, con al comando il tenente di vascello Luigi Faggioni, venne effettuata appunto da sei MTM che riuscirono a forzare durante la notte le ostruzioni della baia e rimasero in attesa fino a che le luci dell'alba permisero di individuare chiaramente le sagome degli obbiettivi ancorati in rada. Un barchino centr\u00f2 lo \"York\", che si adagi\u00f2 sul fondale, ma con danni talmente gravi che non venne comunque recuperato; un secondo, pilotato dal sergente cannoniere Emilio Barberi, che per l'azione verr\u00e0 decorato con la medaglia d'oro al valor militare, centr\u00f2 la petroliera \"Pericles\", e il terzo manc\u00f2 il suo bersaglio programmato centrando un molo. Le altre unit\u00e0 ebbero problemi di natura meccanica o relativi ai malesseri dei piloti dovuti alle condizioni estreme nelle quali operavano; gli equipaggi causarono quindi l'affondamento dei loro mezzi.\nAlcune operazioni successive, comunque, non andarono a buon fine. Nell'aprile 1941 venne tentata una ricognizione offensiva nelle acque di Corf\u00f9 (Grecia), precisamente a Porto Edda, comandata dallo stesso Moccagatta. Due MAS, il 539 e il 535, scortarono due MTS, il primo con equipaggio il capitano di corvetta Giorgio Giobbe e il sottotenente di vascello Aldo Massarini, e il secondo con il sottotenente di vascello Renato Iovine e il 2\u00ba capo motorista Enrico Cerruti. La missione venne abortita. Inoltre la notte tra il 25 e il 26 maggio 1941, la missione \"B.G.3\", ancora con obiettivo Gibilterra e basata su tre SLC partiti dal sommergibile \"Scir\u00e8\", venne annullata, ma tutti gli operatori rientrarono alla base.\nL'attacco a Malta e la morte di Tesei.\nNel maggio successivo fu tentata un'altra missione contro il porto di Gibilterra, ancora con il sommergibile \"Scir\u00e8\" comandato dal tenente di vascello Junio Valerio Borghese e ancora caratterizzata da un fallimento dovuto a problemi tecnici dei mezzi.\nA luglio un'ambiziosa e temeraria azione contro Malta, denominata \"Malta 2\", fin\u00ec invece in un disastro. Il 25 e 26 luglio 1941 la X\u00aa MAS prov\u00f2 ad attaccare il possedimento inglese partendo dalla nave appoggio \"Diana\" e da due MAS, il 451 del sottotenente di vascello Giorgio Sciolette e il 452 al comando del tenente di vascello Giobatta Parodi (recante a bordo il capitano di fregata Vittorio Moccagatta e il capitano medico Bruno Falcomat\u00e0); con loro un consistente gruppo di barchini esplosivi e due SLC: il piano operativo dettagliato nell'Ordine di Operazione 5/A prevedeva che durante la notte l'SLC facesse saltare le ostruzioni di ponte sant'Elmo che chiudevano il porto di La Valletta, e immediatamente i barchini avrebbero dovuto irrompere nel varco e colpire le navi all'ancora. L'altro SLC avrebbe dovuto attaccare i sommergibili inglesi in porto. Le tre ricognizioni di Moccagatta avevano concluso (erroneamente) che i proiettori fossero asserviti agli aerofoni, in base alle osservazioni del loro comportamento durante le incursioni aeree; in realt\u00e0 esistevano efficienti impianti radar che rilevarono le unit\u00e0 italiane a lunga distanza privandole di qualsiasi effetto sorpresa.\nL'attacco iniziale alle ostruzioni doveva essere portato dal maggiore Tesei, fondatore del gruppo, che visto il ritardo accumulato a causa delle varie avarie ai mezzi si port\u00f2 con il suo SLC insieme con il 2\u00ba capo palombaro Alcide Pedretti per far saltare le ostruzioni. Le difese dell'isola erano per\u00f2 entrate in stato di allerta grazie agli avvistamenti radar; Tesei salt\u00f2 in aria col suo mezzo spolettato a tempo zero (esplosione immediata) facendo crollare una parte del ponte girevole di sant'Elmo, ma ostruendo anche il passaggio; molti degli incursori che si lanciarono in successione contro l'entrata vennero falciati dalle postazioni che difendevano l'imboccatura di una delle due baie che costituiscono il porto, Marsamuscetto (l'altra \u00e8 il Grand Harbour, o Porto Grande); infine, all'alba, decollarono dagli aeroporti dell'isola (\u0126al Far e Luqa) trenta aerei da caccia Hurricane inglesi del 126\u00ba, 185\u00ba e 251\u00ba \"Squadron\" che individuarono le navi appoggio italiane e le colpirono duramente, causando anche molti morti e feriti, tra i quali Moccagatta, nonostante venissero contrastati da dieci caccia Macchi M.C.200 del 54\u00ba Stormo. Nella battaglia aerea secondo gli italiani vennero abbattuti tre Hurricane contro due Macchi, mentre gli inglesi affermarono di aver abbattuto tre Macchi perdendo un solo Hurricane.\nPer l'azione a Tesei verr\u00e0 concessa la medaglia d'oro al valor militare alla memoria, cos\u00ec come a Pedretti (entrambi reduci da una prima missione contro Gibilterra e superstiti all'affondamento del sommergibile \"Iride\" durante l'operazione \"G.A.1\"), e a Moccagatta. Il bilancio complessivo dell'azione fu di 15 morti e 18 prigionieri sulle circa 50 persone che avevano partecipato all'azione, mentre solo 11 in parte feriti rientrarono a bordo del \"Diana\" scortato dal MAS 544 e dalla torpediniera \"Cigno\" ad Augusta; ad esse si aggiunse la perdita di due MAS (il MAS 452 venne catturato ed \u00e8 esposto in museo a Malta), due SLC e otto MTM, uno dei quali venne catturato intatto dai britannici.\nI fallimenti furono comunque utili per accumulare esperienza e mettere a punto tecniche e materiali. Anche l'episodio di Malta, che avrebbe potuto segnare la fine dell'incursione subacquea, divenne invece lo sprone per fare meglio: al comando arriv\u00f2 Ernesto Forza, proveniente dalla II\u00aa Flottiglia MAS, nuove risorse furono assegnate ai reparti d'assalto, mentre a quelli subacquei e di superficie si affianc\u00f2 il nuovo \"Gruppo Gamma\", costituito da nuotatori d'assalto.\nIl 20 settembre 1941 finalmente i \"maiali\" dello \"Scir\u00e8\" a Gibilterra riuscirono ad affondare due piroscafi e una petroliera militare. Il dicembre successivo la X\u00aa Flottiglia MAS effettuava l'azione pi\u00f9 nota, l'affondamento delle navi da battaglia britanniche HMS \"Valiant\" e la nave ammiraglia HMS \"Queen Elizabeth\".\nL'affondamento della \"Valiant\" e della \"Queen Elizabeth\".\nLa pi\u00f9 celebre delle azioni della X\u00aa Flottiglia MAS (operazione \"G.A.3\"), l'affondamento delle corazzate inglesi \"Valiant\" e \"Queen Elizabeth\" e della petroliera \"Sagona\" ormeggiate nel porto di Alessandria d'Egitto, venne effettuata il 19 dicembre 1941. Si tratt\u00f2 di una sorta di rivincita delle forze armate italiane per le gravi perdite navali subite nella notte di Taranto (ottobre 1940). \u00c8 rimasta famosa anche come \"Impresa di Alessandria\".\nLa missione \"G.A.3\" ebbe inizio la notte del 3 dicembre, quando il sommergibile \"Scir\u00e8\", comandato dal tenente di vascello Junio Valerio Borghese, salp\u00f2 dal porto della Spezia. Dopo alcuni giorni il mezzo fece scalo nell'isola egea di Lero, ove imbarc\u00f2 gli operatori dei mezzi d'assalto, giunti sul posto dopo il trasferimento aereo dall'Italia, e il 14 dicembre ripart\u00ec alla volta della costa egiziana, che raggiunse la notte del 18, con un giorno di ritardo per via di una violenta mareggiata. A causa all'arrivo di tre cacciatorpediniere, i britannici aprirono un varco nelle difese del porto, di cui approfittarono tre siluri a lenta corsa, pilotati ciascuno da due uomini di equipaggio. Gli incursori dovevano giungere sotto la chiglia del proprio bersaglio, piazzare la carica d'esplosivo e successivamente abbandonare la zona dirigendosi a terra e autonomamente cercare di raggiungere il sommergibile che li avrebbe attesi qualche giorno dopo al largo di Rosetta.\nIl \"maiale\" n\u00ba 221, condotto da Luigi Durand de la Penne ed Emilio Bianchi, si diresse verso la nave da battaglia \"Valiant\". Bianchi cadde a causa di un malore, mentre de la Penne riusc\u00ec a raggiungere il fondo della carena della nave, ove agganci\u00f2 la carica esplosiva e poi riaffior\u00f2; fu per\u00f2 catturato e condotto sulla corazzata. Poco dopo, gli inglesi catturarono anche Bianchi, che era risalito alla superficie e si era aggrappato a una boa di ormeggio della corazzata, e lo rinchiusero nello stesso compartimento sotto la linea di galleggiamento nel quale avevano portato Durand de la Penne, nella speranza di convincerli a rivelare il posizionamento delle cariche. Alle 05:30, a mezz'ora dallo scoppio, de la Penne chiam\u00f2 il personale di sorveglianza per farsi condurre dall'ammiraglio Cunningham, comandante della \"Mediterranean Fleet\", e informarlo del rischio corso dall'equipaggio; ci\u00f2 nonostante Cunningham fece riportare l'ufficiale italiano dov'era. All'ora prevista l'esplosione squarci\u00f2 la carena della corazzata provocando l'allagamento di diversi compartimenti mentre molti altri venivano invasi dal fumo, ma il compartimento che ospitava gli italiani rimase intatto e i due vennero evacuati insieme con il resto dell'equipaggio.\nIl \"maiale\" n\u00ba 222, condotto da Vincenzo Martellotta e Mario Marino, si diresse verso la petroliera \"Sagona\"; Martellotta fu per\u00f2 colpito da un malore, che costrinse i due uomini a navigare in superficie; l'equipaggio fu poi catturato dagli egiziani non appena raggiunta terra.\nIl \"maiale\" n\u00ba 223, condotto da Antonio Marceglia e Spartaco Schergat, in una \"missione perfetta\", \"da manuale\" rispetto a quelle degli altri operatori, si diresse verso la \"Queen Elizabeth\", cui i due uomini agganciarono la testata esplosiva del loro maiale; raggiunsero poi terra e riuscirono ad allontanarsi da Alessandria, ma furono catturati il giorno successivo, a causa dell'approssimazione con la quale il Servizio informazioni militare italiano aveva preparato la fuga: vennero date agli incursori banconote che non avevano pi\u00f9 corso legale in Egitto, per cercare di cambiare le quali l'equipaggio perse tempo; nonostante il tentativo degli italiani di spacciarsi per marinai francesi appartenenti all'equipaggio di una delle navi in rada, vennero riconosciuti e catturati.\nIntorno alle sei del mattino successivo ebbero luogo le esplosioni, che danneggiarono gravemente quattro navi, tra cui anche il cacciatorpediniere HMS \"Jervis\", ormeggiato a fianco della \"Sagona\".\nSebbene l'azione fosse stata un successo, le navi si adagiarono sul fondo e non fu immediatamente possibile avere la certezza che non fossero in grado di riprendere il mare. Nonostante tutto, le perdite di vite umane furono molto contenute: solo 8 marinai persero la vita.\nL'azione italiana cost\u00f2 agli inglesi, in termini di naviglio pesante messo fuori uso, come una battaglia navale perduta e fu tenuta per lungo tempo nascosta anche a causa della cattura degli equipaggi italiani che effettuarono la missione. La \"Valiant\" sub\u00ec danni alla carena in un'area di 20 x 10\u00a0m a sinistra della torre A, con allagamento del magazzino munizioni A e di vari compartimenti contigui. Anche gli ingranaggi della stessa torre vennero danneggiati e il movimento meccanico impossibilitato, oltre a danni all'impianto elettrico. La nave dovette trasferirsi a Durban per le riparazioni pi\u00f9 importanti che vennero effettuate tra il 15 aprile e il 7 luglio 1942. Le caldaie e le turbine rimasero per\u00f2 intatte. La \"Queen Elizabeth\" invece fu squarciata sotto la sala caldaie B con una falla di 65 x 30\u00a0m che passava da dritta a sinistra, danneggiando l'impianto elettrico e allagando anche i magazzini munizioni da 4,5\", ma lasciando intatte le torri principali e secondarie. La nave riprese il mare solo per essere trasferita a Norfolk, in Virginia, dove rimase in riparazione per 17 mesi.\nPer la prima volta dall'inizio del conflitto, la flotta italiana si trovava in netta superiorit\u00e0 rispetto a quella britannica, a cui non era rimasta operativa alcuna corazzata (la HMS \"Barham\" era stata a sua volta affondata da un sommergibile tedesco il 25 novembre 1941). La \"Mediterranean Fleet\" alla fine del 1941 disponeva solo di quattro incrociatori leggeri e alcuni cacciatorpediniere.\nL'ammiraglio Cunningham per ingannare i ricognitori italiani decise di rimanere con tutto l'equipaggio a bordo dell'ammiraglia che, fortunatamente per lui, si appoggi\u00f2 sul fondale poco profondo. Per mantenere credibile l'inganno nei confronti della ricognizione aerea, sulle navi si svolgevano regolarmente le cerimonie quotidiane, come l'alzabandiera. Poich\u00e9 l'affondamento avvenne in acque basse le due navi da battaglia furono recuperate negli anni successivi, ma la sconfitta rappresent\u00f2 un colpo durissimo per la flotta britannica, che condizion\u00f2 la strategia operativa anche ben lontano dal teatro operativo del Mediterraneo. A questo proposito, Churchill scrisse: \nTuttavia contrasti tra gli Stati Maggiori dell'Asse non permisero di sfruttare questa grande occasione di conquistare il predominio aeronavale nel Mediterraneo e occupare Malta..\nDurante il periodo dell'armistizio de la Penne venne decorato con la medaglia d'oro al valor militare che gli venne appuntata dal commodoro Sir Charles Morgan, ex comandante della \"Valiant\". Stessa decorazione venne concessa agli altri cinque operatori della X\u00aa..\nDietro le linee.\nNel febbraio 1942 l'ammiraglio Aimone Savoia-Aosta fu posto al comando dell'Ispettorato generale delle flottiglie MAS (il neo costituito \"Generalmas\"), con sede prima a Livorno e poi a Lerici.\nNell'aprile 1943, dipendenti da \"Generalmas\", sarebbero divenute sei le flottiglie MAS.\nInfiltrazione a Malta.\nUna delle attivit\u00e0 meno note del reparto fu quella di infiltrazione/esfiltrazione di sabotatori e membri dei servizi segreti dietro le linee nemiche. Uno dei casi pi\u00f9 importanti fu quello di Carmelo Borg Pisani, sottocapomanipolo della Milizia Marittima di origine maltese, irredentista venuto in Italia e iscrittosi al Partito Nazionale Fascista per contribuire alla lotta antibritannica\n e alla conseguente unione di Malta all'Italia.\nNella notte tra il 17 e il 18 maggio 1942 Borg Pisani, che aveva seguito un corso di infiltrazione e tecniche di sabotaggio, si imbarc\u00f2 come \"sabotatore-informatore\" ad Augusta sul MTSM (\"M\"otoscafo da \"T\"urismo \"S\"ilurante \"M\"odificato) 214 in forza alla X\u00aa Flottiglia Mas. Questo mezzo dipendeva dalla squadriglia di MTSM di base ad Augusta che svolgeva una intensa attivit\u00e0 nelle acque di Malta, al comando del tenente di vascello Ongarillo Ungarelli. La notte dello sbarco Ungarelli accompagn\u00f2 di persona la missione, che serviva a preparare il programmato sbarco a Malta, l'Operazione C3, che poi non venne effettuato. Data l'importanza della missione, il mezzo d'assalto, che procedeva di conserva col MTSM 218, fu scortato dalla torpediniera \"Abba\" (una torpediniera della classe Pilo, detta \"tre pipe\") e dai MAS 451 e 452 fino a una distanza di sicurezza rispetto agli impianti radar dell'isola.\nSeparatesi dalla scorta, gli MTSM 214 e 218 proseguirono con i motori al minimo e in prossimit\u00e0 della costa inviarono dapprima un battello del MTSM 218 con un esperto nuotatore, che per\u00f2 fu trascinato dalle correnti e fatto prigioniero il giorno dopo. Successivamente l'MTSM 214 prosegu\u00ec la sua navigazione silenziosa fino a circa 150 metri dalla scogliera, nella cala di Ras Id Dawara, verso il punto di approdo prescelto, posto sulla costa sud-ovest di Malta in una zona rocciosa presso l'isolotto di Filfola. Il luogo era stato scelto dallo stesso Borg Pisani, in virt\u00f9 della sua conoscenza dei luoghi. Dopo l'approdo, per\u00f2, l'ufficiale non riusc\u00ec a scalare la parete rocciosa e perse il battello con l'attrezzatura a causa dei marosi. Dopo due giorni di tentativi fu scorto da una vedetta inglese di pattuglia, processato e impiccato; a Borg Pisani venne concessa la medaglia d'oro al valor militare alla memoria.\nAzioni in Turchia.\nUn altro sommozzatore che ag\u00ec dietro le linee nemiche fu Luigi Ferraro, entrato negli \"operatori gamma\" nel 1942.\nNello stesso anno la sconfitta italo-tedesca nella seconda battaglia di El Alamein port\u00f2 Ferraro a ideare una missione che doveva svolgersi a Tripoli: egli avrebbe dovuto raggiungere la capitale libica prima degli inglesi e assumere i panni di normale cittadino per poi, una volta che la Royal Navy fosse entrata nel porto, compiere azioni di sabotaggio. Per far questo per\u00f2 egli chiese di portare con s\u00e9, come aiuto, sua moglie Orietta Romano. Eugenio Wolk, suo comandante, dopo un'iniziale incertezza si convinse a dare il \"nulla osta\" alla missione, e cos\u00ec Ferraro part\u00ec alla volta di Sfax, in Tunisia.\nGli eventi della guerra imposero all'italiano di rinunciare alla missione, in quanto Tripoli venne conquistata dagli inglesi prima che egli potesse raggiungerla.\nTornato in Italia, Junio Valerio Borghese, succeduto a Ernesto Forza nel comando della X\u00aa Flottiglia MAS il 1\u00ba maggio 1943, gli affid\u00f2 un'altra missione segreta: nel porto di Alessandretta gli Alleati praticavano da tempo un traffico di cromo, e lui avrebbe dovuto limitarlo affondando le navi che trasportavano il minerale, prestando la massima attenzione a non farsi scoprire in quanto la Turchia si era dichiarata neutrale.\nCon dei falsi documenti che attestavano il suo \"status\" di diplomatico presso il consolato italiano, Ferraro raggiunse la sua destinazione verso la met\u00e0 del maggio 1943. Dopo circa un mese passato a fingere di essere un normale diplomatico con addirittura la paura dell'acqua, il sommozzatore italiano (aiutato dall'agente del SIM Giovanni Roccardi) entr\u00f2 in azione la sera del 30 giugno 1943: al largo stazionava il piroscafo \"Orion\" (7.000 t) che Ferraro raggiunse a nuoto portando con s\u00e9 le cariche esplosive, si immerse per attaccare gli ordigni alla chiglia della nave, e ritorn\u00f2 a riva raggiungendo il consolato senza farsi scoprire. Il 7 luglio l\"Orion\" salt\u00f2 in aria insieme con il suo carico.\nAzioni simili vennero effettuate a Mersin ai danni dei piroscafi \"Kaituna\" (9 luglio) e \"Sicilian Prince\" (30 luglio), rispettivamente di 10.000 t e 5.000 t, e di nuovo ad Alessandretta contro la motonave \"Fernplant\" (1\u00ba agosto; 5.274 t): la prima venne solamente danneggiata e un'ispezione inglese trov\u00f2 una carica inesplosa, la seconda fu oggetto di controlli prima di salpare e gli ordigni vennero disinnescati, mentre la terza col\u00f2 a picco.\nTerminati i \"bauletti\" Ferraro con la scusa di una malattia torn\u00f2 nell'Italia del nord e fu preso prigioniero dagli anglo-americani. Per le sue azioni gli vennero conferite quattro medaglie d'argento al valor militare, una per ogni azione. Nel dopoguerra queste gli vennero commutate con la medaglia d'oro al valor militare.\nL'attivit\u00e0 sino all'armistizio.\nNel maggio del 1942 fu tentato senza successo un secondo attacco al porto di Alessandria.\nNello stesso periodo, su richiesta dei tedeschi, furono inviati altri incursori nei porti del Mar Nero e cinque barchini siluranti in Crimea. Altri barchini furono utilizzati nelle coste del nord Africa, a supporto delle operazioni terrestri.\nIl 27 luglio 1942 lo \"Scir\u00e8\" lasci\u00f2 la Spezia con a bordo un gruppo di incursori, facendo tappa alla base italiana di Lero nel Dodecaneso per acquisire anche i risultati della ricognizione aerea. Ripartito il 6 agosto, non diede pi\u00f9 notizie di s\u00e9. Si seppe solo in seguito che il 10 agosto 1942 era stato individuato e affondato dal peschereccio armato inglese HMS \"Islay\" proprio nei pressi di Haifa, senza alcun superstite. I corpi di due degli incursori, il tenente di vascello Egil Chersi e il capo Del Ben, furono recuperati sulla spiaggia e tumulati dagli inglesi con gli onori militari. Allo \"Scir\u00e8\" venne concessa una delle tre medaglie d'oro al valor militare conferite ad unit\u00e0 navali durante la guerra.\nA partire dal luglio 1942 per le operazioni di Gibilterra furono utilizzate come basi segrete della X\u00aa Flottiglia MAS il piroscafo \"Olterra\" e la sede di \"Villa Carmela\", in territorio spagnolo. All'organizzazione delle due basi partecipava anche il SIM, con personale delle tre forze armate; tra questi il maggiore Ranieri di Campello, che dopo l'8 settembre 1943 partecip\u00f2 alla campagna d'Italia nel Primo Raggruppamento Motorizzato. Queste basi, dalle quali nuotatori e subacquei uscivano per attaccare le navi in rada, permisero al gruppo denominato \"Squadriglia dell'Orsa Maggiore\" e successivamente ad altri gruppi una serie di operazioni coronate da successo.\nIn seguito alla svolta delle sorti della guerra, il numero di missioni si ridusse sempre pi\u00f9. Vennero comunque valutate e pianificate azioni a Freetown (importante scalo per gli Alleati) e fino nel fiume Hudson a New York, ma non vennero mai realizzate. Era in programma anche un'azione per forzare il porto di Gibilterra in pieno giorno. In particolare l'azione contro il porto di New York venne valutata sia come azione in solitario della X\u00aa Flottiglia MAS, sia nella prospettiva di missione di supporto per l'azione della Regia Aeronautica denominata Operazione S. In questo caso un sommergibile della Decima avrebbe dovuto effettuare un rifornimento in pieno oceano Atlantico come scalo tecnico per l'idrovolante CANT Z.511. L'idea venne giudicata troppo azzardata, e la Regia Aeronautica opt\u00f2 successivamente per una missione senza scalo con un quadrimotore Savoia-Marchetti S.M.95, ma l'azione non venne mai compiuta. L'azione in solitario della X\u00aa Flottiglia MAS prevedeva, dopo la traversata atlantica iniziatasi a Bordeaux, l'avvicinamento al porto di New York da parte del sommergibile \"Leonardo da Vinci\" che, opportunamente modificato tramite la rimozione del cannone di bordo, avrebbe dovuto trasportare un mini sommergibile. Questo mini sommergibile, denominato CA, avrebbe poi risalito il fiume Hudson per rilasciare gli operatori del Gruppo Gamma che avrebbero attaccato un grattacielo in citt\u00e0. L'attacco sarebbe stato di forte importanza dal punto di vista psicologico, si trattava infatti di dimostrare agli americani che non erano sicuri nemmeno in casa propria, ma anche questa missione rimase allo stadio di progetto a causa dell'armistizio.\nFuori dal Mediterraneo.\nLa flottiglia oper\u00f2 alcuni dei suoi mezzi anche al di fuori del teatro del Mediterraneo, precisamente in Finlandia e nel Mar Nero.\nAll'inizio del 1942 vennero trasferiti in Finlandia i quattro MAS della 12\u00aa Squadriglia, comandata dal capitano di corvetta Bianchini. L'unit\u00e0, forte di 17 ufficiali, 19 sottufficiali e 63 tra sottocapi e comuni, cominci\u00f2 a operare dal 25 luglio 1942. I mezzi operarono per 90 giorni durante la guerra di continuazione con personale italiano e furono infine ceduti ai finlandesi tra il 5 e il 26 giugno 1943. Erano quattro mezzi della classe 500 - seconda serie, precisamente il 526, 527, 528 e 529; ognuno di essi aveva dieci uomini di equipaggio. L'unit\u00e0 era a sua volta parte del \"Distaccamento navale internazionale K\" (\"Laivasto-osasto K\"- LOs.K.), formato il 17 maggio 1942 da tedeschi, italiani e finlandesi, che tent\u00f2 senza successo di interrompere il flusso dei rifornimenti russi attraverso il lago Ladoga in direzione della citt\u00e0 di Leningrado assediata fin dal settembre 1941, nonostante alcuni successi locali.\nNel Mar Nero.\nTra i reparti italiani inviati sul fronte orientale vi era anche una piccola unit\u00e0 della Regia Marina, su esplicita richiesta tedesca per operare nel Mar Nero. L'unit\u00e0, designata come \"4\u00aa Flottiglia MAS\" e posta al comando del capitano di fregata Francesco Mimbelli, era inizialmente composta da quattro MAS (aumentati poi a sette), sei sommergibili tascabili classe CB, cinque motoscafi siluranti e cinque barchini esplosivi.\nL'unit\u00e0 venne trasferita via terra fino alle coste del Mar Nero (ove giunse nel maggio del 1942), con il nominativo di \"Autocolonna M.O. Moccagatta\" facendo base nei porti di Jalta e Feodosija, sulla penisola di Crimea. I MAS e i sommergibili italiani vennero subito coinvolti nelle operazioni contro la fortezza sovietica di Sebastopoli, attaccando il traffico da e verso la piazzaforte. Caduta la citt\u00e0 (4 luglio 1942), l'unit\u00e0 venne spostata nel Mar d'Azov per fornire protezione al traffico navale tedesco, per poi continuare con le missioni di pattugliamento lungo le coste controllate dai sovietici.\nLa mancanza di combustibile e il cattivo andamento del conflitto influirono pesantemente sulle attivit\u00e0 dei mezzi italiani. Il 20 maggio 1943 i MAS superstiti vennero ceduti alla Kriegsmarine, e gli equipaggi rimpatriati. I sommergibili continuarono a operare con equipaggi italiani fino all'agosto del 1943 dalla base di Sebastopoli. A seguito dell'armistizio italiano reso noto col proclama Badoglio dell'8 settembre 1943, gli equipaggi vennero internati dai tedeschi, mentre i mezzi (ormai in pessimo stato di manutenzione) vennero acquisiti dai romeni, per finire poi nelle mani dei sovietici a Costanza nel 1944.\nDurante la sua attivit\u00e0, l'unit\u00e0 riusc\u00ec ad affondare 3 navi da trasporto e 3 sommergibili sovietici, oltre a danneggiare l'incrociatore \"Molotov\" e il cacciatorpediniere \"Kharkov\". Le perdite ammontarono a un CB e a due MAS.\nNel Mar Nero, invece, le operazioni furono molto pi\u00f9 proficue e compresero l'attacco portato, ancorch\u00e9 senza successo a causa della mancata esplosione di un siluro, al modernissimo conduttore di flottiglia \"Tashkent\", il grave danneggiamento dell'incrociatore \"Molotov\" e quello lieve del cacciatorpediniere \"Kharkov\", l'affondamento del sommergibile \" \u0160\u010d-214\", attacchi a motozattere, cannoniere e navi mercantili.\nAffondamenti e danneggiamenti di naviglio sino all'armistizio.\nMissioni compiute dagli incursori della X\u00aa Flottiglia MAS durante la seconda guerra mondiale sino all'armistizio; anche in questo caso le tonnellate sotto specificate sono tonnellate di stazza, quindi unit\u00e0 di volume, e non di peso.\nPer le attivit\u00e0 svolte, il reparto fu decorato di medaglia d'oro al valor militare con la motivazione:\nDopo l'armistizio.\nL'armistizio di Cassibile, reso noto l'8 settembre 1943, divise in due parti le Flottiglie MAS, compresa la X\u00aa. Quando l'ammiraglio Raffaele de Courten and\u00f2 a chiedere consiglio al grande ammiraglio Paolo Thaon di Revel, questi rispose:\nNella Regia Marina.\nCon questi presupposti una parte, tra cui il capitano di vascello Ernesto Forza, rimase fedele al Regno del Sud formando l'unit\u00e0 speciale denominata \"Mariassalto\". A questi si unirono anche Antonio Marceglia, Luigi Durand de la Penne e altri incursori fatti prigionieri dagli Inglesi e rimpatriati nel 1944 dopo la prigionia. Questa unit\u00e0 partecip\u00f2 ad azioni al fianco delle unit\u00e0 alleate corrispondenti, in particolare per mantenere aperto il porto della Spezia, insieme con omologhe unit\u00e0 inglesi, contro il tentativo dei tedeschi di affondare delle navi alla sua entrata. In particolare vennero effettuate due operazioni di rilievo. La prima, denominata \"QWZ\", nella notte del 21 giugno 1944 nel porto di La Spezia port\u00f2 all'affondamento dell'incrociatore pesante \"Bolzano\", ultimo superstite della sua classe e all'ulteriore danneggiamento dell'incrociatore \"Gorizia\", gi\u00e0 in riparazione per i danni subiti in un bombardamento.\nLa seconda, denominata \"Toast\", venne svolta nella notte del 19 aprile 1945 da un gruppo di incursori, tra cui il sottotenente di vascello Nicola Conte e il sottocapo Evelino Marcolini, e aveva come obiettivo l'affondamento nel porto di Genova di quella che sarebbe dovuta diventare la prima portaerei italiana, l\"Aquila\", per impedire che venisse affondata dai tedeschi bloccando cos\u00ec l'ingresso del porto. Per l'affondamento dell\"Aquila\" il sottocapo Marcolini e il sottotenente Conte vennero decorati di Medaglia d'oro al valor militare. Come menzionato nelle motivazioni del conferimento delle medaglie, gli incursori utilizzarono del materiale di dubbia efficacia, residuato delle operazioni precedenti, poich\u00e9 non esisteva alcuna possibilit\u00e0 di rimpiazzo visto che i luoghi deputati alla ricerca, allo sviluppo e alla produzione erano tutti nelle mani dei tedeschi.\nNella RSI.\nNella confusione e nello sbandamento delle forze armate causato dalle circostanze dell'armistizio dell'8 settembre, il comando di stanza nella caserma di La Spezia non si sband\u00f2 e messo in allarme attese ordini disciplinatamente evitando per\u00f2 di distruggere i piccoli mezzi navali all'ancora fuori della caserma di cui parte poi cadde momentaneamente in mani tedesche. La serata stessa Junio Valerio Borghese raggiunse l'ammiraglio Aimone d'Aosta e inutilmente cercarono insieme di contattare Roma per avere conferma dell'armistizio e ricevere ordini. La X\u00aa MAS, continuando a rimanere priva di ordini, mantenne l'attivit\u00e0 nella caserma immutata e per tutto il tempo la bandiera italiana rimase sul pennone. Borghese inoltre dispose di aprire il fuoco contro chiunque avesse tentato di attaccare la caserma riuscendo a respingere alcuni tentativi tedeschi di disarmare i mar\u00f2. Il 9 settembre gli ufficiali si riunirono per decidere la strada da intraprendere e Borghese ribad\u00ec la sua intenzione di continuare la guerra contro gli angloamericani, scegliendo l'alleanza con la Germania. L'11 settembre radun\u00f2 i marinai di stanza a La Spezia spiegando la situazione e dando il permesso di congedarsi a coloro che non se la fossero sentita di continuare la guerra. La maggioranza si conged\u00f2.\nLa X\u00aa MAS divenne una unit\u00e0 militare, con una divisione di fanteria di marina e con reparti di naviglio sottile dotati di MAS, con l'obiettivo di continuare la lotta contro gli Alleati, ma i cui reparti furono anche impiegati nella lotta antipartigiana (Liguria, Langhe, Carnia, Val d'Ossola, ecc.), macchiandosi di gravi efferatezze come la fucilazione sommaria di civili e partigiani, la cattura e tortura di ostaggi fra i civili.\nSugli altri fronti la fanteria di marina della Decima di Borghese combatt\u00e9 sporadicamente e per brevissimi periodi contro gli angloamericani ad Anzio, in difesa della Linea Gotica e poi della Linea Verde a Lugo e nel Polesine, lungo il fiume Senio. Sul fronte orientale mantenne forti nuclei che operarono sia come difesa dall'invasione iugoslava (ad esempio nella battaglia di Tarnova) sia come affermazione del diritto italiano su quelle terre contro i tentativi delle autorit\u00e0 d'occupazione tedesche di snazionalizzare la Venezia Giulia e il Friuli - amministrati come \"Zona d'operazioni del Litorale adriatico\" (\"Operationszone Adriatisches K\u00fcstenland\") - per annetterli al Reich (o, verso la fine del conflitto, a una rinata \"Grande Austria\" da presentare come \"vittima\" della Germania).\nDurante tutto il periodo seguente all'armistizio, fra la Decima MAS della Repubblica Sociale e Mariassalto del Regno d'Italia si mantennero comunque stretti rapporti segreti, volti in particolare a evitare che i due reparti potessero scontrarsi direttamente sul fronte, a gestire i prigionieri dell'una e dell'altra parte all'insaputa dei comandi rispettivamente tedeschi e angloamericani, e infine a coordinare un ipotetico tentativo di sbarco di truppe regie in Istria con il supporto dei reparti locali della Decima repubblicana per evitare l'invasione della Venezia Giulia da parte dei partigiani comunisti di Tito.\nIl dopoguerra.\nNel dopoguerra gli Alleati stabilirono, tra le clausole del trattato di pace di Parigi, che la Marina Militare italiana non potesse pi\u00f9 possedere, tra l'altro, reparti di incursori e assaltatori; ci\u00f2 nonostante gli assaltatori sopravvissero come palombari e sommozzatori per operazioni di bonifica e sminamento dei porti. Terminata dunque la loro utilizzazione da parte delle Nazioni Unite nella guerra contro l'Asse, secondo le clausole dell'Armistizio Lungo, il reparto fu sciolto. Tuttavia, gi\u00e0 con il Foglio d'Ordine n\u00ba 66 del 15 ottobre 1947 la Marina ricostituisce surrettiziamente un reparto di subacquei e incursori nominato \"MARICENTROSUB\". E - lentamente - con il trasferimento semiclandestino dei pochi mezzi superstiti da Venezia al Varignano, l'attivit\u00e0 riprese sino a saldarsi con quella di oggi.\nNel 1952 il Capo di stato maggiore della Marina Militare, ammiraglio Corso Pecori Giraldi, incaric\u00f2 l'ex comandante di Mariassalto, tenente di Vascello Aldo Massarini, di cominciare a studiare la possibile ricostituzione di un reparto di incursori subacquei. Con il Foglio d'Ordine n\u00ba 44 del 30 maggio 1952 nacque quindi alla Spezia il Gruppo Arditi Incursori della Marina Militare (\"GRUPPARDIN\").\nNegli anni successivi i vari reparti di subacquei e arditi incursori subirono una progressiva fusione, che port\u00f2 nel 1961 alla costituzione del Raggruppamento Subacquei e Incursori \"Teseo Tesei\", conosciuto anche con il nome di Comsubin (Comando subacquei e incursori).\nUn'attivit\u00e0 meno nota di alcuni degli uomini che fecero parte della X\u00aa Flottiglia MAS fu quella di addestramento di unit\u00e0 speciali. Fiorenzo Capriotti addestr\u00f2 il reparto speciale della marina israeliana, che con le tattiche sviluppate dalla X\u00aa durante la seconda guerra mondiale affond\u00f2, il 22 ottobre 1948 l'ammiraglia egiziana \"El Amir Faruk\". Il 22 ottobre 1992 Capriotti fu insignito dall'ammiraglio Amihai Ayalon del grado di \"comandante onorario\" della 13\u00aa Flottiglia (Shayetet 13).. Eugenio Wolk fu a capo degli istruttori che formarono il primo nucleo dei sommozzatori d'assalto dei della marina argentina.\nDocumentari e filmografia.\nOltre a diversi documentari, in gran parte basati sul materiale d'archivio dell'Istituto Luce, le azioni della X\u00aa MAS fino all'armistizio del settembre 1943 hanno fornito spunto per i seguenti film:\nDecorati con la medaglia d'oro al valor militare.\nGli appartenenti alla X\u00aa MAS o a Mariassalto decorati della medaglia d'oro al valor militare furono:"}
{"id": "96003", "revid": "838137", "url": "https://it.wikipedia.org/wiki?curid=96003", "title": "385 a.C.", "text": ""}
{"id": "96006", "revid": "838137", "url": "https://it.wikipedia.org/wiki?curid=96006", "title": "386 a.C.", "text": ""}
{"id": "96008", "revid": "110716754", "url": "https://it.wikipedia.org/wiki?curid=96008", "title": "387 a.C.", "text": ""}
{"id": "96009", "revid": "838137", "url": "https://it.wikipedia.org/wiki?curid=96009", "title": "388 a.C.", "text": ""}
{"id": "96010", "revid": "438678", "url": "https://it.wikipedia.org/wiki?curid=96010", "title": "La morte sospesa (film)", "text": "La morte sospesa (\"Touching the Void\") \u00e8 un film documentario britannico del 2003 del regista Kevin Macdonald, tratto dal libro omonimo del 1998 di Joe Simpson, che racconta la storia vera dei due alpinisti Joe Simpson e Simon Yates.\nIl film narra fatti realmente accaduti nel 1985, riguardanti la conquista alpinistica da parte dei due amici scalatori del monte Siula Grande, 6.344 metri di altezza, nelle Ande peruviane, e le difficolt\u00e0 vissute durante l'impresa. Simpson scrisse il libro da cui \u00e8 tratto il film sulle avventure vissute anche con lo scopo di scagionare dalle accuse l'amico Simon Yates.\nTrama.\nSebbene il tentativo fosse stato gi\u00e0 compiuto in precedenza, Simon Yates e Joe Simpson furono i primi a scalare la cima del Siula Grande sul lato ovest, una parete quasi verticale. Sulla via del ritorno, l'incidente di Simpson, che scivol\u00f2 su una roccia ghiacciata cadendo malamente, fratturandosi la gamba all'altezza del ginocchio. I due, che erano ormai in viaggio da pi\u00f9 tempo di quanto avessero previsto, e a causa delle pessime condizioni climatiche incontrate durante la scalata, avevano finito le provviste d'acqua e di gas necessario per sciogliere ghiaccio e neve per bere, e avevano bisogno di raggiungere velocemente il loro campo base, circa 1.000 metri pi\u00f9 a valle.\nAnzich\u00e9 abbandonare il compagno per cercare soccorso, Yates leg\u00f2 insieme due lunghe corde di 45 m l'una, e fiss\u00f2 se stesso e il compagno alle estremit\u00e0 opposte della corda ottenuta; facendo scorrere la corda, fece dunque calare pi\u00f9 volte Simpson lungo la parete della montagna. Un secondo terribile incidente si verific\u00f2, per\u00f2, quando Simpson, nella discesa, sent\u00ec sotto di s\u00e9 la parete diventare sempre pi\u00f9 ripida fino a quando si ritrov\u00f2 sospeso nel vuoto oltre un terrazzino di ghiaccio, rimanendo a mezz'aria sopra una trentina di metri di strapiombo. Yates non riusciva a vedere n\u00e9 sentire Simpson, ma sentiva sulla corda il suo peso che lo stava lentamente trascinando verso il precipizio. Riusc\u00ec a tener duro per circa un'ora e mezza; poi fu costretto a tagliare la corda, lasciando cadere Simpson nel crepaccio.\nIl mattino seguente Yates riusc\u00ec a scendere dalla montagna, da solo, e vide il terrazzino di ghiaccio. Cap\u00ec cosa doveva essere successo a Simpson e si accorse, con orrore, del crepaccio sottostante. Sicuro che Simpson fosse morto, continu\u00f2 la discesa da solo.\nIn realt\u00e0, Simpson era sopravvissuto nonostante la caduta di circa 45 metri e la gamba spezzata. Non potendo uscire dall'apertura da cui era piombato nel crepaccio, era riuscito a calarsi gi\u00f9 e arrivare su una specie di ponte di ghiaccio sul fondo del crepaccio, quindi a uscire grazie a un'apertura laterale che dava sull'esterno, sul ghiacciaio. Pass\u00f2 tre giorni senza poter mangiare, cercando di assumere liquidi dalla neve che ingeriva (cosa che non placava la sete), strisciando e zoppicando per cinque miglia, al limite del collasso: Simpson ha raccontato che a salvarlo sono stati gli obiettivi che si \u00e8 posto man mano che procedeva.\nRiusc\u00ec infine ad arrivare, stremato, fino al campo base dove ancora erano accampati Yates e il terzo compagno restato alla base. Avrebbero dovuto partire il giorno precedente, ma Yates aveva deciso di restare ancora una notte. Simpson giunse solo poche ore prima che i due lasciassero il campo. I due, convinti della morte di Simpson, ne avevano bruciato i vestiti e gli effetti personali.\nLa sopravvivenza di Simpson viene considerata da gran parte della comunit\u00e0 alpinistica come una delle storie pi\u00f9 sorprendenti mai accadute. Per anni si \u00e8 discusso se il comportamento di Yates fosse stato corretto. Simpson, comunque, continua a sostenere che Yates, considerate le circostanze, non avesse altra scelta se non quella di tagliare la corda che li teneva legati l'uno all'altro, e anche lui avrebbe fatto lo stesso.\nLa struttura del film.\nIl film alterna scene recitate dai tre attori, ai racconti dei tre protagonisti che narrano, ricordano in sequenza gli avvenimenti.\nLa lavorazione del film.\nDurante la lavorazione del film, nel 2002, il regista e i produttori invitarono Simon Yates e Joe Simpson a ritornare al Siula Grande, per la prima volta dagli eventi del 1985. Sebbene per Simpson il ritorno si dimostrasse estremamente difficile dal punto di vista emotivo per il riaffiorare di vecchi ricordi che avrebbe preferito cancellare, in seguito ha dichiarato di essere stato molto contento del film e di come i fatti erano stati rappresentati. Yates, invece, al ritorno dal Siula Grande ha deciso di non voler avere pi\u00f9 nulla a che fare col film.\nIl titolo italiano.\nIl titolo del film e del libro utilizzato nella versione italiana e in altre lingue gioca su un forte doppio senso assente in quello originale: \"La morte sospesa\" indica sia un fatto ineluttabile semplicemente rimandato dalla caparbiet\u00e0 dei due giovani, sia l'esperienza alpinistica, che vede la sua acme nella scena centrale del film, con Simpson sospeso a una corda con una gamba fratturata e l'amico Yates incapace di vedere e sentire l'amico dopo la caduta. Per ore lo sostiene e pu\u00f2 solo ipotizzare la morte dell'amico per assideramento o sfinimento.\nDistribuzione.\nIl film \u00e8 uscito in Italia nelle sale il 18 marzo 2005 con una proiezione straordinaria al Cervino International film festival di Breuil-Cervinia il 23 luglio 2004 in una versione non definitiva, mentre la prima in lingua inglese \u00e8 avvenuta il 12 dicembre 2003.\nRiconoscimenti.\nL'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "96011", "revid": "106908", "url": "https://it.wikipedia.org/wiki?curid=96011", "title": "390 a.C.", "text": ""}
{"id": "96012", "revid": "33689", "url": "https://it.wikipedia.org/wiki?curid=96012", "title": "Decima MAS", "text": ""}
{"id": "96013", "revid": "22475", "url": "https://it.wikipedia.org/wiki?curid=96013", "title": "X MAS", "text": ""}
{"id": "96015", "revid": "2209892", "url": "https://it.wikipedia.org/wiki?curid=96015", "title": "Commissariato del popolo per gli affari interni", "text": "Il Commissariato del popolo per gli affari interni, noto anche con l'acronimo NKVD () fu un dicastero attivo nella Russia sovietica dal 1917 al 1930 e poi, riorganizzato a livello centrale, in Unione Sovietica dal 1934 al 1946.\nStoria e struttura.\nI bolscevichi, conquistato il potere nella Russia sovietica (poi RSFS Russa) con la Rivoluzione d'ottobre del 1917, formarono il Consiglio dei commissari del popolo (Sovnarkom), nella cui composizione venne inserito l'NKVD. Sotto la supervisione di questo venne creata la \"Milizia degli operai e dei contadini\", in sostituzione della disciolta polizia zarista. Il Sovnarkom costitu\u00ec inoltre, il 20 dicembre 1917, una polizia politica segreta, la \u010ceka, guidata da Feliks E. Dzer\u017einksij.\nLa \u010ceka venne riorganizzata nel 1922 come Direttorato politico dello Stato (GPU), facente parte dell'NKVD della RSFSR. Nel 1923, dopo la costituzione dell'Unione Sovietica con la RSFSR quale suo membro pi\u00f9 grande, il GPU divenne OGPU, Direttorato Statale Politico Unificato, presso il Consiglio dei commissari del popolo dell'URSS. L'NKVD della RSFRS mantenne il controllo della milizia e diverse altre incombenze fino al dicembre 1930, quando venne soppresso e trasformato in Direttorato principale della milizia e delle indagini criminali presso il Sovnarkom repubblicano russo.\nNel 1934 l'OGPU fu assorbito dall'NKVD dell'URSS, appena creato, diventando Direttorato principale per la sicurezza dello Stato. Come risultato, l'NKVD divenne anche responsabile di tutte le strutture di detenzione, tra cui i campi di lavoro forzati, altrimenti noti come Gulag, come anche della polizia ordinaria.\nDalla sua creazione, nel 1934, l'NKVD dell'URSS sub\u00ec molti cambiamenti organizzativi. Tra il 1938 e il 1939 solamente, la struttura dell'NKVD cambi\u00f2 tre volte. Il 3 febbraio 1941 la sezione speciale dell'NKVD responsabile per il controspionaggio militare (KI), divenne parte dell'esercito e della marina (RKKA e RKKF rispettivamente). Il GUGB fu separato dall'NKVD e rinominato Commissariato del popolo per la Sicurezza dello Stato (NKGB). Dopo l'invasione tedesca, l'NKGB conflu\u00ec nell'NKVD, il 20 luglio 1941. La sezione KI venne reinserita nell'NKVD nel gennaio del 1942. Nell'aprile del 1943, le sezioni del KI vennero nuovamente trasferite ai Commissariati del popolo di difesa e marina, diventando Smer\u0161 (da \"smert \u0161pionam\", \"morte alle spie\"); contemporaneamente, l'NKGB fu di nuovo separato dall'NKVD.\nNel 1946, con la soppressione dei Consigli dei commissariati del popolo e la creazione del Consiglio dei ministri dell'URSS e di quelli delle Repubbliche dell'Unione, l'NKVD dell'URSS divenne Ministero degli affari interni (MVD), mentre l'NKGB fu rinominato Ministero per la Sicurezza dello Stato (MGB). Nel 1953 MGB e MVD furono di nuovo fusi sotto la guida di Lavrentij Berija, ma pochi mesi dopo l'arresto e la fucilazione di quest'ultimo i servizi di polizia e di sicurezza vennero definitivamente separati, affidati i primi al Ministero degli affari interni e i secondi al Comitato per la sicurezza dello stato (KGB), cui non venne assegnato il rango di ministero per limitarne il potere, in epoca di disgelo post-staliniano.\nAttivit\u00e0 dell'NKVD.\nLa funzione ufficiale dell'NKVD era quella di proteggere la sicurezza dello Stato dell'Unione Sovietica. Questa funzione fu svolta mediante una massiccia opera di repressione, condotta anche mediante la sistematica violazione dei diritti umani fondamentali.\nRepressione ed esecuzioni.\nA rendere pi\u00f9 significativa la spietata dottrina dell'amministrazione della politica interna sovietica nei confronti di coloro che venivano considerati \"nemici dello stato\" (o \"nemici del popolo\"), l'NKVD imprigion\u00f2 milioni di persone nel Gulag, ed esegu\u00ec centinaia di migliaia di condanne a morte.\nDal punto di vista formale, la maggioranza di queste persone erano giudicate da \"troike\" dell'NKVD (commissioni composte da 3 persone), una sorta di speciali corti marziali. Il livello probatorio era bassissimo; una soffiata da parte di un informatore anonimo era considerata un elemento sufficiente per l'arresto. L'uso di \"mezzi fisici di persuasione\" (ossia la tortura) venne autorizzato da un decreto speciale dello Stato, che spalanc\u00f2 le porte a numerosi abusi, documentati nelle memorie delle vittime e degli stessi membri dell'NKVD. Centinaia di fosse comuni, risultato di queste operazioni, vennero in seguito ritrovate in tutto il paese.\nEsistono prove documentate riguardo a massicce esecuzioni sommarie da parte dell'NKVD, guidate da \"piani segreti\". Questi piani stabilivano il numero e le proporzioni delle vittime (ufficialmente \"nemici del popolo\") in una determinata regione (ad esempio la quota di membri del clero, ex nobili, ecc. senza considerazione per la loro identit\u00e0). Le famiglie di coloro che finivano nel mirino della repressione, compresi i bambini, \nLe purghe erano organizzate in un certo numero di \"ondate\", secondo le decisioni del Politburo del Partito Comunista (ad esempio, le campagne contro gli ingegneri, detto caso Shakhty, il partito e gli alti comandi militari, detti complotti fascisti, e gli staff medici, detto il complotto dei medici). Continue e distinte campagne di repressione furono condotte nei confronti delle popolazioni non russe (comprese estoni, lettoni, ucraini, polacchi, tatari, tedeschi e molti altri, che vennero accusate di \"nazionalismo borghese\", \"fascismo\" e cos\u00ec via) e attivisti religiosi.\nDiverse operazioni di massa dell'NKVD furono dedicate alla repressione di intere categorie etniche. Intere popolazioni di determinate origini etniche furono costrette a trasferirsi. Nonostante ci\u00f2, i russi etnici formarono comunque la maggioranza delle vittime dell'NKVD.\nGli agenti dell'NKVD divennero non solo gli esecutori, ma anche uno dei pi\u00f9 grandi gruppi di vittime. La maggior parte del personale del commissariato negli anni trenta (centinaia di migliaia), compresi tutti i comandanti, vennero condannati a morte.\nNel corso della guerra civile spagnola, gli agenti dell'NKVD, agendo insieme al Partito Comunista Spagnolo, esercitavano un controllo sostanziale sul governo repubblicano, utilizzando gli aiuti militari sovietici per aumentare ulteriormente l'influenza sovietica. L'NKVD fond\u00f2 numerose prigioni segrete intorno a Madrid, che vennero utilizzate per imprigionare, torturare e uccidere centinaia di nemici dell'NKVD. Nel giugno del 1937, Andr\u00e9s Nin, segretario del partito antistalinista POUM, fu torturato e ucciso in una prigione dell'NKVD.\nLa pacificazione della Polonia occupata fu occasione per la collaborazione di NKVD e Gestapo, i cui rappresentanti si incontrarono nel marzo del 1940, per una settimana a Zakopane. L'Unione Sovietica consegn\u00f2 centinaia di comunisti austriaci e tedeschi alla Gestapo, come stranieri indesiderati, insieme ai loro documenti.\nNel corso della seconda guerra mondiale, le unit\u00e0 dell'NKVD vennero usate per la sicurezza della retroguardia, compresa la lotta alla diserzione. Nei territori liberati l'NKVD e (successivamente) l'NKGB condussero arresti di massa, deportazioni e fucilazioni. Gli obiettivi erano sia coloro che avevano collaborato con i tedeschi sia i movimenti di resistenza non comunisti, come l'Armia Krajowa polacca. L'NKVD fucil\u00f2 anche migliaia di prigionieri politici polacchi nel 1939-1941.\nLo spionaggio dell'NKVD e l'unit\u00e0 per le operazioni speciali organizz\u00f2 assassini all'estero di ex cittadini sovietici, che fossero considerati nemici dell'URSS da parte di Stalin. Tra le vittime confermate di questi piani ci furono: Lev Trockij, nemico politico personale di Stalin e suo pi\u00f9 duro critico internazionale, Boris Savinkov, rivoluzionario e terrorista russo attirato in Unione Sovietica, processato e ucciso, Evgenij Konovalec, leader dell'Organizzazione degli Ucraini Nazionalisti, e Guy Leland, poeta minore antisovietico francese.\nDopo la morte di Stalin, nel 1953, il nuovo leader sovietico Chru\u0161\u010d\u0451v interruppe le purghe dell'NKVD. Dagli anni cinquanta agli anni ottanta, migliaia di vittime vennero \"riabilitate\" dal punto di vista legale (ossia, scagionate e reintegrate nei loro diritti). Molte delle vittime e dei loro parenti rifiutarono di chiedere la riabilitazione, per la paura o per la mancanza di documentazione. La riabilitazione non era completa: in molti casi la formula era \"a causa della mancanza di prove del crimine\", un'espressione legale sovietica che significava in realt\u00e0 \"il crimine \u00e8 avvenuto, ma sfortunatamente non possiamo provarlo\". Solo un numero limitato di persone venne riabilitato con la formula \"scagionato da tutte le imputazioni\".\nPochissimi agenti dell'NKVD vennero ufficialmente accusati per particolari violazioni dei diritti degli individui. Legalmente, gli agenti fucilati negli anni trenta erano stati \"purgati\" senza un'investigazione legale e una decisione di un tribunale. Negli anni novanta e duemila, un piccolo numero di ex agenti dell'NKVD, residenti nei paesi baltici vennero imputati di crimini contro le popolazioni locali.\nAl giorno d'oggi, gli ex agenti sopravvissuti percepiscono una pensione elevata e i privilegi a cui avevano diritto in URSS, successivamente confermati da tutti gli Stati della Comunit\u00e0 degli Stati Indipendenti (CSI). Non sono stati perseguiti in alcun modo, anche se alcuni sono stati identificati dalle loro vittime.\nAttivit\u00e0 di spionaggio.\nLe attivit\u00e0 di spionaggio comportarono la realizzazione di un'ampia rete di spionaggio attraverso il Comintern. Ci furono poi le operazioni che fornirono importanti informazioni prima e durante la seconda guerra mondiale, tra cui l'infiltrazione di Richard Sorge, e l'\"Orchestra Rossa\".\nNegli anni quaranta vennero reclutati come agenti importanti ufficiali degli Stati Uniti e della Gran Bretagna, della quale vennero penetrati anche i dipartimenti di spionaggio (MI6) e controspionaggio (MI5).\nQueste infiltrazioni ebbero ruoli importanti nei progetti per accumulare informazioni segrete sulla progettazione delle prime armi nucleari da parte di Stati Uniti e Gran Bretagna.\nInoltre vennero bloccati diversi complotti per l'assassinio di Stalin.\nNKVD ed economia sovietica.\nL'esteso sistema di lavoro coatto del GULAG rese un notevole contributo all'economia sovietica e allo sviluppo di aree remote. La colonizzazione della Siberia, del Nord e dell'Estremo Oriente furono tra gli obiettivi espliciti stabiliti dalle primissime leggi riguardanti i campi di lavoro sovietici. Le miniere, i lavori di costruzione (strade, ferrovie, canali, dighe e fabbriche), il legname e altre funzioni svolte dai campi di lavoro furono parte dell'economia pianificata sovietica, e l'NKVD aveva dei propri piani di produzione.\nLa parte meno usuale dei risultati ottenuti dall'NKVD fu il ruolo nello sviluppo della scienza e del settore militare sovietico. Molti scienziati e ingegneri arrestati per crimini politici furono inviati in prigioni speciali, pi\u00f9 confortevoli del Gulag, comunemente note come \u0161ara\u0161ka, dove continuavano il loro lavoro. Quando vennero successivamente rilasciati, molti di loro divennero nomi noti in tutto il mondo nella scienza e nella tecnologia. Tra i prigionieri delle \u0161ara\u0161ka ci furono Sergej P. Korol\u00ebv, capo progettista del programma missilistico sovietico e della prima missione umana nello spazio nel 1961, e Andrej N. Tupolev, il famoso progettista aeronautico.\nDopo la seconda guerra mondiale, l'NKVD coordin\u00f2 il lavoro sull'arsenale atomico sovietico, sotto la direzione del generale Pavel A. Sudoplatov. Gli scienziati non erano prigionieri, ma il progetto era diretto dall'NKVD per la sua grande importanza e per i necessari requisiti di sicurezza e segretezza. Inoltre, il progetto utilizzava informazioni ottenute dall'NKVD negli Stati Uniti."}
{"id": "96024", "revid": "1305772", "url": "https://it.wikipedia.org/wiki?curid=96024", "title": "Fontanella", "text": ""}
{"id": "96025", "revid": "1305772", "url": "https://it.wikipedia.org/wiki?curid=96025", "title": "Calcolo", "text": ""}
{"id": "96026", "revid": "599013", "url": "https://it.wikipedia.org/wiki?curid=96026", "title": "Calcolo (matematica)", "text": "Il calcolo \u00e8 una facolt\u00e0 o processo mentale cognitivo su base volontaria che trasforma uno o pi\u00f9 dati numerici in ingresso in uno o pi\u00f9 risultati. Si tratta dunque di una forma di elaborazione dati.\nEtimologia e significato.\nIl termine \u00e8 usato in vari sensi: dal significato ben definito di \u201ccalcolo aritmetico\u201d a quello molto pi\u00f9 vago, usato in euristica, di \u201ccalcolo di una strategia\u201d in una competizione o del calcolo della probabilit\u00e0 di una relazione fruttuosa tra due persone. Anche il decidere il modo migliore di costruire una relazione con una persona dell'altro sesso, pu\u00f2 essere il risultato di un \u201ccalcolo\u201d, ma non si tratta di un procedimento chiaramente definito e predicibile. Questa applicazione indefinita del termine, apre un'area di significato esterno al valore matematico del termine, considerato sopra.\nAlcuni esempi di calcolo sono: la moltiplicazione tra i numeri 8 e 9 o la stima del prezzo corretto di uno strumento finanziario, realizzata utilizzando il modello di Black-Scholes.\nAnche le stime statistiche, ad esempio quelle che sintetizzano l'esito dei sondaggi di opinione politici o commerciali, sono il risultato di calcoli algoritmici, ma i loro risultati sono \u201cintervalli di probabilit\u00e0\u201d piuttosto che valori puntuali.\nSuccessivamente il significato del termine si \u00e8 esteso fino ad indicare intere aree della Matematica. In particolare, soprattutto in passato, molti libri di analisi matematica erano intitolati \"Calcolo (infinitesimale)\" e in inglese, il termine \"Calculus\" indica i corsi di Analisi del primo biennio universitario. Altri esempi di questo uso del termine sono: calcolo differenziale (o \"infinitesimale\"), calcolo integrale, calcolo delle variazioni, calcolo combinatorio, calcolo delle probabilit\u00e0, calcolo logico, calcolo vettoriale, calcolo tensoriale, eccetera.\nL'origine del verbo \"calcolare\" inteso sia come \u201caccertare attraverso\u201d il calcolo sia per indicare l'esecuzione di conteggi e operazioni aritmetiche si \u00e8 probabilmente consolidata in epoca pitagorica. Il verbo infatti deriva dal sostantivo greco \u03ba\u03b1\u03bb\u03ba\u03bf\u03bb\u03bf\u03c2 (pron. calcolos) e dal latino \"calculus\", che significava \u201cpietruzza\u201d. Pi\u00f9 specificamente indicava le pietruzze utilizzate per aiutarsi nei conti o usate come contatore in un abaco. Quest'ultimo era uno strumento usato fin dall'antichit\u00e0 come ausilio nei conteggi e nell'esecuzione delle operazioni aritmetiche. A questo utilizzo strumentale possono essere riferite voci quali calcolo meccanico, calcolatori, eccetera.\nDa segnalare che parallelamente, il termine calcolo ha acquisito un significato medico che indica le aggregazioni calcaree che si formano nell'organismo.\nStoria.\nGrazie ad alcuni ritrovamenti si pu\u00f2 ipotizzare che l'uomo abbia iniziato a contare circa 30.000 anni fa, tra il Paleolitico e il Neolitico. L'uomo viveva in gruppo e di conseguenza aveva la necessit\u00e0 di ripartire il cibo o contare dei capi di bestiame che non sono altro che calcoli effettuati rispettivamente con l'ausilio della divisione e dell'addizione. Non a caso la parola \"contare\" deriva dal latino computare cio\u00e8 calcolare per l'appunto. Anche un bambino impara presto a contare e lo fa verso i tre anni, ancora prima di saper scrivere e parlare. Questa capacit\u00e0 innata nel bambino, analogamente, la troviamo nell'uomo primitivo che ha inventato i numeri ancor prima della scrittura. La testimonianza pi\u00f9 antica risale al 35.000 a.C., sulle montagne dello Swaziland dove \u00e8 stato ritrovato un perone di babbuino, l'osso di Lebombo. Probabilmente veniva usato come arma, ma presenta 29 tacche che si suppone rappresentino le prede uccise da un cacciatore.\nI primi a fare i calcoli come li conosciamo oggi sono stati i babilonesi, a partire dal 2000 a.C. Questi utilizzavano un sistema di numerazione sessagesimale (base 60) e furono i primi ad introdurre la notazione posizionale. I babilonesi riuscivano a fare molti dei calcoli che facciamo oggi col sistema decimale. Sapevano calcolare l'addizione, la sottrazione, la moltiplicazione, la divisione, la potenza di un numero, l'area del cerchio, ecc. Inoltre svilupparono un avanzato sistema aritmetico con il quale furono in grado di fare calcoli in modo algoritmico. I babilonesi svilupparono delle formule per risolvere problemi tipici di oggi, utilizzando le equazioni lineari, le equazioni di secondo grado, ed equazioni lineari indeterminate.\nPossiamo anche affermare che l'evoluzione dell'uomo \u00e8 strettamente connessa alle sue capacit\u00e0 e velocit\u00e0 di calcolo, infatti i popoli antichi pi\u00f9 evoluti in tecnologia erano quelli che conoscevano bene la matematica e la geometria.\nMetodi di calcolo.\nCalcolo manuale.\nIl primo metodo di calcolo \u00e8 quello manuale (con carta e penna) appreso durante la carriera scolastica. Se pur banale, per effettuare un calcolo manuale pi\u00f9 o meno complesso c'\u00e8 la necessit\u00e0 di conoscere: i numeri arabi, le operazioni aritmetiche e relative propriet\u00e0, la tavola pitagorica (a memoria) e vari algoritmi e teoremi.\nCalcolo numerico.\nAvvalendosi di operazioni aritmetiche e relative propriet\u00e0, teoremi ed algoritmi \u00e8 possibile eseguire un semplice calcolo, come pu\u00f2 essere un'addizione, fino a risolvere un'espressione matematica. Il calcolo in quest'ultimo caso pu\u00f2 richiedere molto tempo, soprattutto quando si devono risolvere delle radici quadrate. Spesso per agevolare il lavoro si utilizzavano apposite tavole numeriche.\nCalcolo simbolico.\nNel caso in cui sostituiamo i numeri con dei simboli o delle lettere parliamo di calcolo simbolico (o algebra). Tale calcolo si \u00e8 reso necessario per generalizzare alcune espressioni creando cos\u00ec delle formule matematiche da applicare nel campo della Geometria, della Fisica, ecc. Il calcolo simbolico permette di calcolare un semplice quadrato di un binomio fino ad arrivare alla risoluzione di equazioni differenziali.\nCalcolo analogico.\nDalla fine del XVI secolo, in Europa, si iniziarono a produrre strumenti in grado di eseguire calcoli pi\u00f9 complessi sfruttando propriet\u00e0 geometriche o \"analogie\" con fenomeni fisici. Tra i primo esempi ricordiamo il compasso geometrico militare di Galileo, seguito dal regolo calcolatore di Edmund Gunter. Lo sviluppo di questi strumenti continu\u00f2 nei secoli seguenti con lo sviluppo di strumenti come i planimetri, la \"macchina delle maree\" di Lord Kelvin fino ad arrivare all'analizzatore differenziale di H. W. Nieman e Vannevar Bush nel 1927. Verranno poi costruiti dei computer analogici elettronici capaci di risolvere problemi molto complessi ma spesso molto costosi ed ingombranti.\nTutti gli strumenti di questo tipo compensano con una velocit\u00e0 di calcolo quasi istantanea la quasi impossibilit\u00e0 di fornire una stima dell'errore di approssimazione e la necessit\u00e0 di costruire strumenti ad hoc per ogni specifico problema.\nCalcolo meccanico.\nIl calcolo meccanico viene eseguito con l'ausilio di strumenti meccanici. Nel corso della storia l'uomo a seconda delle esigenze ha utilizzato e inventato strumenti per facilitare i calcoli. Almeno dal 2000 a.C. in Cina veniva usato l'abaco come aiuto per effettuare operazioni matematiche.\nCalcolo digitale.\nParallelamente vennero sviluppati strumenti che, come l'abaco, forniscono un risultato \"a cifra esatta\" per le operazioni aritmetiche elementari. Partendo dall'orologio calcolatore di Wilhelm Schickard del 1623, vennero costruite delle calcolatrici meccaniche sempre pi\u00f9 complesse, affidabili e ricche di funzioni. Fino alla prima met\u00e0 del secolo scorso si trattava di strumenti puramente meccanici. Gradualmente, con gli esperimenti di Konrad Zuse, vennero introdotte le prime macchine digitali che sfruttavano le propriet\u00e0 delle correnti elettriche tramite dei rel\u00e8, non solo come forza motrice. Infine, a partire dagli anni quaranta, cominciarono ad apparire i precursori degli attuali computer."}
{"id": "96033", "revid": "1318658", "url": "https://it.wikipedia.org/wiki?curid=96033", "title": "Gordon Shaw", "text": "Effetto Mozart.\nStudiando la Sonata in Re Maggiore per due Pianoforti di Mozart, ha per primo proposto il famoso e controverso Effetto Mozart, per cui la stimolazione dell'emisfero sinistro tramite l'ascolto partecipe di alcuni brani di musica aumenterebbe momentaneamente alcune funzioni cerebrali."}
{"id": "96035", "revid": "6066", "url": "https://it.wikipedia.org/wiki?curid=96035", "title": "Tolomeo I d'Egitto", "text": ""}
{"id": "96037", "revid": "104485", "url": "https://it.wikipedia.org/wiki?curid=96037", "title": "Effetto Mozart", "text": "L'effetto Mozart \u00e8 una controversa teoria scientifica elaborata nel 1993 dai fisici Gordon Shaw e Frances Rauscher, secondo cui l'ascolto della Sonata in re maggiore per due pianoforti (KV 448) di Wolfgang Amadeus Mozart avrebbe causato un temporaneo aumento delle capacit\u00e0 cognitive di un gruppo di volontari.\nLo studio.\nNello studio originario del 1993, Frances Rauscher, Gordon Shaw e Catherine Ky studiarono l'effetto dell'ascolto della musica di Mozart sul ragionamento spaziale. I ricercatori fornirono a 36 studenti un test di ragionamento spaziale astratto, dopo aver sperimentato una di tre condizioni di ascolto: la Sonata per due pianoforti in re maggiore di Mozart, istruzioni di rilassamento verbale, o silenzio. Fu riscontrato un miglioramento temporaneo del ragionamento spaziale, misurato dai compiti secondari del ragionamento spaziale del test QI di Stanford-Binet. Rauscher et al. evidenziano che l'effetto di miglioramento della condizione musicale \u00e8 solo temporaneo: nessuno studente ha avuto effetti che si estendono oltre il periodo di 15 minuti. Lo studio non fa alcuna dichiarazione di aumento del QI in generale (perch\u00e9 il QI non \u00e8 mai stato misurato). I risultati furono pubblicati su \"Nature\".\nDivulgazione.\nMentre Rauscher et al. mostrarono solo un aumento dell\u2019\"intelligenza spaziale\", i risultati vennero popolarmente interpretati come un aumento del QI generale. Questo malinteso, e il fatto che la musica usata nello studio fosse di Mozart, aveva un evidente richiamo per coloro che apprezzavano questa musica; l'\"effetto Mozart\" venne quindi ampiamente riportato. Nel 1994, l'editorialista musicale del New York Times Alex Ross scrisse che \"i ricercatori [Rauscher e Shaw] hanno determinato che l'ascolto di Mozart in realt\u00e0 ti rende pi\u00f9 intelligente\", e lo present\u00f2 come l'ultima prova che Mozart ha detronizzato Beethoven come \"il pi\u00f9 grande compositore del mondo\". Un articolo del Boston Globe del 1997 menzionava alcuni dei risultati di Rauscher e Shaw. Descriveva uno studio in cui i bambini di tre e quattro anni a cui erano state impartite otto lezioni private di pianoforte avevano ottenuto il 30% in pi\u00f9 a un test sui ragionamenti spazio-temporali rispetto ai gruppi di controllo a cui erano state impartite lezioni di computer, lezioni di canto o nessuna formazione.\nUn libro del 1997 di Don Campbell, intitolato \"L'effetto Mozart: sfruttare il potere della musica per curare il corpo, rafforzare la mente e sbloccare lo spirito creativo\", discuteva la teoria secondo cui l'ascolto di Mozart (in particolare i concerti per pianoforte) pu\u00f2 aumentare temporaneamente il proprio QI e produce molti altri effetti benefici sulla funzione mentale. Campbell raccomandava di suonare musica classica appositamente selezionata per i bambini, nella speranza che potesse favorire il loro sviluppo mentale.\nIn seguito, Campbell scrisse un secondo libro, \"L'effetto Mozart per i bambini\", e cre\u00f2 prodotti correlati. Tra essi, raccolte di musica che affermavano di sfruttare l'effetto Mozart per migliorare \"riposo profondo e ringiovanimento\", \"intelligenza e apprendimento\" e \"creativit\u00e0 e immaginazione\". Campbell defin\u00ec l'effetto Mozart come \nQueste teorie sono controverse. La relazione tra suono e musica (sia suonata che ascoltata) per la funzione cognitiva e varie misure fisiologiche \u00e8 stata esplorata in diversi studi senza risultati definitivi.\nStudi successivi.\nMentre sono stati pubblicati alcuni studi che supportano i risultati di Rauscher e collaboratori, studi con risultati positivi hanno avuto la tendenza ad essere associati a qualsiasi forma di musica che abbia qualit\u00e0 emotive energetiche e positive. Inoltre, i benefici intellettuali del miglioramento dell'umore e dell'arousal non si limitano al ragionamento spazio-temporale, ma si estendono alla velocit\u00e0 di elaborazione e alla risoluzione creativa dei problemi. Tra i bambini, alcuni studi suggeriscono che non ci sia alcun effetto sul QI o sull'abilit\u00e0 spaziale, mentre altri suggeriscono che l'effetto pu\u00f2 essere suscitato con musica popolare. Le prove successive supportano un effetto nullo o effetti a breve termine relativi all'aumento del tono dell'umore e dell'arousal, con risultati contrastanti pubblicati dopo il rapporto iniziale su Nature.\nNel 1999 fu sollevata una grande sfida all'esistenza dell'effetto Mozart da due team di ricercatori. In un paio di articoli pubblicati insieme con il titolo \"preludio o requiem per l'effetto Mozart?\" Chabris ha riportato una meta-analisi che dimostra che \"qualsiasi miglioramento cognitivo \u00e8 minimo e non riflette alcun cambiamento nel QI o nella capacit\u00e0 di ragionamento in generale, ma invece deriva interamente dalla prestazione su un tipo specifico di compito cognitivo e ha una semplice spiegazione neuropsicologica\", chiamata \"arousal di godimento\". Ad esempio, Chabris cita uno studio che ha scoperto che \"ascoltare Mozart o un brano di una storia di Stephen King ha migliorato le prestazioni dei soggetti nel piegare e tagliare la carta (uno dei test frequentemente impiegati da Rauscher e Shaw) ma solo per coloro a cui \u00e8 piaciuto quello che hanno sentito\". Steele et. al. hanno scoperto che \"l'ascolto di Mozart ha prodotto un aumento di 3 punti rispetto al silenzio in un esperimento e una diminuzione di 4 punti in un altro esperimento\". In un altro studio, l'effetto \u00e8 stato replicato con la musica originale di Mozart, ma \u00e8 stato reso nullo quando il tempo \u00e8 stato rallentato e gli accordi maggiori sono stati sostituiti da accordi minori.\nUn'altra metanalisi di Pietschnig, Voracek e Formann (2010) ha combinato i risultati di 39 studi per rispondere alla domanda sull'esistenza o meno dell'effetto Mozart. I ricercatori hanno concluso che ci sono poche prove a supporto dell'effetto Mozart, come dimostrato da effetti di piccole dimensioni. Tuttavia, la scoperta pi\u00f9 sorprendente in questa meta-analisi sono gli effetti significativamente pi\u00f9 grandi pubblicati negli studi affiliati a Rauscher o Rideout, con dimensioni degli effetti pi\u00f9 di tre volte superiori per gli studi pubblicati affiliati a coloro che hanno proposto l'effetto Mozart. Questi sistematici effetti moderatori dovuti all'affiliazione al laboratorio mettono in discussione l'esistenza di un effetto Mozart. Inoltre, questo studio ha anche trovato forti prove a sostegno di un bias di pubblicazione quando le dimensioni dell'effetto dei campioni che hanno ascoltato Mozart sono state confrontate con campioni non esposti allo stimolo.\nNonostante l'implementazione dei suggerimenti di Rauscher, Shaw e Ky (1995) su tre componenti chiave che devono essere presenti per replicare l'effetto Mozart, McCutcheon (2000) non \u00e8 riuscito a riprodurre l'effetto in uno studio con 36 adulti. Queste condizioni erano: assicurare un compito che attingesse alle componenti spaziali delle immagini mentali; un progetto di ricerca che non include un pretest per evitare effetti-tetto; una composizione musicale complessa piuttosto che ripetitiva e semplice. Indipendentemente dall'ascolto di musica classica, jazz o silenzio, lo studio non ha prodotto effetti significativi sulla performance del ragionamento spaziale.\nL'effetto Mozart \u00e8 probabilmente solo un artefatto dovuto a un aumento dell'arousal e del tono dell'umore.. L'arousal \u00e8 probabilmente la variabile confondente che media la relazione tra abilit\u00e0 spaziale e musica che definisce l'effetto Mozart. Anche la teoria della \"risonanza neurale\" di Rauscher e colleghi, secondo cui la musica di Mozart prepara i percorsi neurali del ragionamento spaziale \u00e8 stata ampiamente criticata.\nAnche gli enti governativi sono stati coinvolti nell'analisi delle pubblicazioni sull'effetto Mozart (circa 300 articoli a partire dal 2005). Un rapporto tedesco ha concluso, ad esempio, che \"... ascoltare passivamente Mozart - o qualsiasi altra musica che ti piace - non ti rende pi\u00f9 intelligente. Ma dovrebbero essere fatti ulteriori studi per scoprire se le lezioni di musica potrebbero aumentare il QI di tuo figlio a lungo termine \".\nPresentazioni popolari dell '\"effetto Mozart\", tra cui il commento di Alex Ross secondo cui \"ascoltare Mozart in realt\u00e0 ti rende pi\u00f9 intelligente\" hanno quasi sempre legato l'effetto all' \"intelligenza\". Rauscher, uno dei ricercatori originali, ha negato questa idea. In una risposta del 1999 a un articolo che sfidava l'effetto, pubblicata insieme all'articolo, scrisse:\nMolti studiosi della comunit\u00e0 psicologica considerano l'affermazione secondo cui suonare musica classica per i bambini pu\u00f2 aumentare la loro intelligenza come un \"mito\". Lo psicologo della Emory University, Scott Lilienfeld, classifica l'effetto Mozart come numero sei nel suo libro \"50 grandi miti della psicologia popolare\"."}
{"id": "96040", "revid": "2175", "url": "https://it.wikipedia.org/wiki?curid=96040", "title": "Candeggina", "text": ""}
{"id": "96041", "revid": "339392", "url": "https://it.wikipedia.org/wiki?curid=96041", "title": "Emanuele Filiberto", "text": ""}
{"id": "96042", "revid": "1444886", "url": "https://it.wikipedia.org/wiki?curid=96042", "title": "Eddie Butler (rugbista)", "text": "Ha indossato la maglia della Nazionale gallese per la prima volta il 19 gennaio 1980 a Cardiff, contro la Francia (18-9 per i gallesi). La sua ultima partita con la nazionale \u00e8 avvenuta il 24 novembre 1984 contro l'Australia (28-9 per gli australiani). Da qualche anno, Eddie Butler \u00e8 uno dei principali telecronisti di rugby per la BBC.\nSostiene l'associazione non governativa YesCymru."}
{"id": "96044", "revid": "991694", "url": "https://it.wikipedia.org/wiki?curid=96044", "title": "Termovalorizzazione", "text": ""}
{"id": "96048", "revid": "124219727", "url": "https://it.wikipedia.org/wiki?curid=96048", "title": "391 a.C.", "text": ""}
