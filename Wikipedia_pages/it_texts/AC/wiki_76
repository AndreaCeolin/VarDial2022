{"id": "128767", "revid": "1652635", "url": "https://it.wikipedia.org/wiki?curid=128767", "title": "Rally", "text": "Il rally (letteralmente, dall'inglese, \"raduno\") (in francese \"rallye\") \u00e8 una disciplina sportiva dell'automobilismo che si svolge su strade pubbliche sia asfaltate sia sterrate utilizzando vetture da competizione derivate da modelli stradali. Per la precisione, si tratta di un misto tra gara di regolarit\u00e0, visto che sui tratti di trasferimento le vetture devono rispettare il Codice della strada, e gara di velocit\u00e0 a cronometro.\nDescrizione.\nIn questa disciplina il regolamento prevede che ogni ostacolo naturale debba essere affrontato dai concorrenti. Non \u00e8 infatti difficile vedere gare che si svolgono in piena notte, su strade completamente innevate o in presenza di forte nebbia. Le strade pubbliche (ovviamente chiuse al traffico per l'occasione) in cui i concorrenti vengono cronometrati si definiscono prove speciali. Le prove speciali devono avere spiccate caratteristiche di tortuosit\u00e0 e difficolt\u00e0 e possono avere una sede stradale molto stretta e sconnessa, per cui soprattutto in Italia, strade con queste peculiarit\u00e0 si trovano principalmente in collina e in montagna. Pi\u00f9 raro trovarle in pianura, ma in altri paesi con morfologie del territorio diverse non \u00e8 impossibile vedere rally che si svolgono interamente in pianura. Le prove speciali non vengono allestite con dotazioni di sicurezza di alcun genere al contrario di altre specialit\u00e0 su strada, salvo all'occorrenza piccole protezioni in gomma o con balle di paglia su oggetti particolarmente sporgenti e affilati come alcuni guardrail o bordi di muretti. Nelle gare di Campionato del Mondo e nei Campionati Nazionali di altri Stati non c'\u00e8 un limite alla velocit\u00e0 media.\nIl rally moderno.\nLe moderne competizioni di rally si sono sviluppate in Europa sin dall'inizio del XX secolo, distinguendosi dalle gare in circuito in quanto le vetture non affrontavano giro dopo giro un percorso limitato, bens\u00ec procedevano su lunghe distanze venendo cronometrati a punti di controllo predefiniti, assomigliando molto di pi\u00f9 a prove di resistenza sia per i mezzi meccanici sia per il fisico degli equipaggi. La gara pi\u00f9 prestigiosa e antica che pu\u00f2 essere considerata la progenitrice di questa disciplina \u00e8 la Mille Miglia.\nI rally moderni sono diventati via via sempre meno lunghi e meno massacranti, accentuando sempre pi\u00f9 il lato agonistico e velocistico della disciplina, accantonando in parte gli aspetti avventurieri e di sfida alla resistenza meccanica e umana che erano insiti nelle gare di questo tipo fino alla met\u00e0 degli anni settanta ma anche in seguito i rally sono restati una delle discipline automobilistiche pi\u00f9 impegnative soprattutto se paragonati alla velocit\u00e0 su pista. Caratteristica che rende molto difficile questa disciplina \u00e8 la scarsa conoscenza dei tratti di prova speciale, che avviene solo pochi giorni prima della gara con vettura di serie e strada aperta per un numero limitato di passaggi al contrario della pista in cui a ogni gara si effettuano molti giri di prove libere con vettura da corsa e alla massima velocit\u00e0, o al contrario della velocit\u00e0 in salita in cui si effettuano manche di prova con strada chiusa e vettura da gara. Per cui nei rally \u00e8 molto importante la parte istintiva della guida, i riflessi e l'affiatamento con il navigatore. Dopo le ricognizioni viene effettuato lo shakedown, un test dove gli equipaggi provano la vettura su un tratto cronometrato di circa 6/7 km e procedendo a piena velocit\u00e0; esso viene svolto di solito il giorno precedente la disputa della prima prova speciale (o la mattina del gioved\u00ec, se la prima prova \u00e8 alla sera), che sancisce l'avvio della competizione vera e propria.\nLe fasi del rally.\nPrima che i concorrenti della gara partano, il percorso della gara viene controllata dalla zero car.\nPrima della partenza tutti i piloti e tutte le vetture iscritti al rally devono per prima cosa effettuare alcune delle verifiche sportive e tecniche. In alcuni giorni ben stabiliti precedenti la gara vengono effettuate le ricognizioni autorizzate che consistono nel transitare con vetture di serie sulle prove speciali aperte al traffico rispettando assolutamente il codice della strada. Il numero di passaggi su di ogni prova speciale \u00e8 limitato per ogni equipaggio: da un minimo di due per una gara del campionato del mondo a un massimo di quattro per le gare nazionali. I commissari di percorso sono tenuti a controllare gli equipaggi che effettuano le ricognizioni non autorizzate (cio\u00e8 ricognizioni nei giorni non stabiliti) e a squalificarli dalla gara stessa. Gli organi di polizia stradale sono tenuti a sanzionare qualsiasi equipaggio che non rispetti le norme del Codice della Strada durante le ricognizioni.\nOgni rally prevede una \"partenza\" di solito all'interno di una piazza del paese pi\u00f9 vicini alla zona della corsa, a cui seguono tratti di trasferimento che portano gli equipaggi fino al via dei tratti cronometrati, quelli cio\u00e8 che sono utilizzati per stilare le classifiche finali. Ogni rally prevede a fine gara un arrivo che decreta la fine della gara. Se un equipaggio non transita sul palco d'arrivo risulta ritirato anche se ha affrontato tutte le prove speciali.\nI concorrenti devono presentarsi al \"controllo orario\" (C.O.) nell'esatto minuto riportato nella tabella di marcia prima di affrontare ogni tratto cronometrato (\"prova speciale\"); eventuali ritardi o anticipi sono sanzionati con penalit\u00e0 di tempo, che verranno aggiunte alla somma totale dei tempi di ogni prova speciale. I C.O. sono posti prima della partenza di ogni prova speciale, dopo la fine di ogni prova speciale, all'ingresso e all'uscita di ogni parco assistenza e di ogni riordino. Sono posti anche poco prima della partenza del rally e poco prima dell'arrivo.\nDurante i \"trasferimenti\" ogni equipaggio a bordo della propria vettura da corsa dovr\u00e0 osservare scrupolosamente il Codice della strada e gli organi di polizia stradale in caso di negligenza possono sanzionare il conducente come qualsiasi altro automobilista. Solo i tratti di strada delle prove speciali sono chiusi al traffico, e solo all'interno di questi gli equipaggi possono e devono cercare di andare il pi\u00f9 veloce possibile. Nel corso dei trasferimenti gli organizzatori possono istituire dei \"controlli a timbro\" per verificare che gli equipaggi rispettino il percorso previsto.\nOgni rally prevede inoltre uno o pi\u00f9 \"riordini\", ovvero una sosta (in regime di parco chiuso) che pu\u00f2 variare dai 10 ai 30 minuti circa, utile per gestire gli eventuali ritiri.\nGli equipaggi infatti prendono il via uno dopo l'altro, a intervalli variabili a seconda del tipo di gara e della classe delle vetture. Normalmente il distacco di ogni equipaggio \u00e8 di un minuto, ma nel caso si cambi classe il distacco diventa di due minuti. Spesso nelle gare su sterrato (dove la polvere potrebbe creare problemi di visibilit\u00e0) il tempo pu\u00f2 essere ancora superiore.\nDopo ogni riordino \u00e8 previsto di norma un \"parco assistenza\", che varia dai 15 ai 30 minuti, l'unico luogo in cui le vetture possono essere riparate, e a ridosso di questi parchi assistenza, per alcune tipologie di rally, viene allestita una zona \"refuelling\", dove \u00e8 possibile rifornire le auto.\nI parchi assistenza sono regolati da un C.O. di ingresso e da uno di uscita; al loro interno gli equipaggi non devono guidare in maniera pericolosa, tenere una velocit\u00e0 inferiore ai 30\u00a0km/h. I meccanici e ogni membro del team possono toccare la vettura solo all'interno dei parchi assistenza. Solo l'equipaggio, cio\u00e8 pilota e navigatore, possono intervenire sull'auto e sulla sua meccanica al di fuori dei parchi assistenza. In caso di problemi possono per\u00f2 comunicare attraverso un telefono con i propri meccanici e il team per ricevere delucidazioni su come \"aggiustare\" l'auto. Nei rally qualsiasi aiuto esterno dato all'equipaggio \u00e8 considerato un'irregolarit\u00e0, ma \u00e8 abitudine per il pubblico presente sulle prove speciali aiutare una vettura uscita di strada a rientrare in carreggiata e questo non \u00e8 considerato irregolare.\nComposizione dell'equipaggio.\nOgni equipaggio che partecipa a un rally \u00e8 composto da due conduttori (1\u00b0 e 2\u00b0 conduttore), di norma il primo conduttore \u00e8 il pilota e il secondo conduttore \u00e8 il navigatore (definito anche copilota), quest'ultimo ha il compito lungo i trasferimenti di seguire il \"road book\" (volg. it.: \"radar\") fornito dagli organizzatori ove sono rappresentati in pianta i bivi stradali con la direzione da seguire, pena l'esclusione dalla gara, oltre alle distanze e altre informazioni, nonch\u00e9 di controllare i tempi di percorrenza al fine di non giungere in ritardo ai \"C.O.\" addirittura nelle ultime edizioni sono rappresentati anche le scale dei campi telefonici delle varie compagnie.\nDurante la prova speciale il navigatore legge le \"note\" (una particolare codifica alfanumerica estremamente personalizzata per ogni equipaggio) che descrivono al pilota quale tipo di curva o tratto di strada sta per percorrere. Le note descrivono principalmente l'angolazione o il raggio di ogni curva dando cos\u00ec la possibilit\u00e0 al pilota di scegliere una velocit\u00e0 adeguata con cui entrare nella curva. La singola nota \u00e8 declamata dal navigatore con qualche secondo di anticipo rispetto all'istante in cui l'auto transiter\u00e0 nel relativo tratto descritto. Le note vengono trascritte durante le ricognizioni. Il primo passaggio di ricognizione il pilota detta e il navigatore scrive, mentre dal secondo passaggio in poi il navigatore legge le note al pilota come in gara dandogli la possibilit\u00e0 di correggere le note sbagliate. Il regolamento non prevede, come detto, la figura del pilota e del navigatore, ma semplicemente del primo e del secondo conduttore, questo perch\u00e9 possono alternarsi alla guida durante lo svolgimento della gara, anche se succede molto raramente.\nLe suddivisioni del rally: le classi.\nCaratteristica particolare e comune a tutte le auto da rally \u00e8 l'immatricolazione. Tutte le auto, anche se completamente stravolte rispetto a ci\u00f2 che la casa madre ha omologato come vetture di serie, sono dotate di una normale targa e di una carta di circolazione. Questo perch\u00e9 le vetture devono transitare su strade aperte al traffico durante i trasferimenti.\nLe auto da rally sono suddivise in gruppi:\nQuesti gruppi sono a loro volta suddivisi in classi che differenziano le varie caratteristiche del motore e dal tipo di preparazione meccanica.\nLa classe regina \u00e8 la classe WRC, seguita dalla classe R5, S2000 e dalle nuove Regional Rally Car (RRC), vetture in stile WRC, ma meno potenti. Le WRC (World Rally Car) 2000 di cilindrata raggiungono potenze talvolta superiori ai 300 cavalli dichiarati, spesso intorno ai 330-340 cavalli, mentre le nuove WRC 1600 di cavalli ne sviluppano 300-310.\nLe Super 2000 sono vetture entrate a far parte dei rally dal 2006. Il peso a vuoto si aggira sui 1150\u00a0kg. Sono equipaggiate con un motore di cilindrata 2000 aspirato. Questi motori sviluppano potenze nell'ordine dei 280-290 cavalli. Sono motori estremamente elaborati, superano ampiamente i 100 CV/litro e raggiungono i 9 500-10 000 giri al minuto. Il cambio \u00e8 di tipo sequenziale meccanico non sincronizzato cio\u00e8 a innesti frontali, generalmente a sei marce. I rapporti come in tutte le auto da rally sono estremamente corti, ma garantiscono enorme ripresa e accelerazione e soprattutto la possibilit\u00e0 di scegliere la marcia giusta per ogni curva. Le velocit\u00e0 massime raggiungibili dalle Super 2000 sono intorno ai 180\u00a0km/h. Sono dotate di trazione integrale anche se il modello di serie da cui derivano ne \u00e8 sprovvisto. Come per le WRC \u00e8 possibile allargare la carreggiata fino al limite previsto nel regolamento, ed \u00e8 possibile quindi sostituire molte parti della carrozzeria del modello di serie. I cerchi hanno la misura di 18 pollici su asfalto e 15 pollici su sterrato. Le principali Super 2000 sono Peugeot 207, Fiat Grande Punto, Ford Fiesta, Proton Satria, Skoda Fabia, Toyota Corolla.\nLe RRC o Regional Rally Car sono una categoria di auto da rally nata insieme al cambio di regolamento delle vetture WRC. Sono praticamente delle WRC 1600 depotenziate cio\u00e8 con una flangia di diverso diametro all'aspirazione. La potenza sviluppata \u00e8 di circa 270 cavalli. Piccole modifiche sono state eseguite a livello di carrozzeria, come alettoni posteriori di diametro inferiore e forma diversa e poco altro. Per il resto sono WRC in tutto e per tutto. Prestazionalmente si aggirano sui tempi della Super 2000. Le principali RRC sono Ford Fiesta, Mini Countryman, Citroen DS3.\nLe Super 1600 sono una categoria di auto da rally nata nel 2001, vi \u00e8 stato dedicato un campionato mondiale per svariati anni il Campionato del Mondo Rally Junior. Il peso a vuoto \u00e8 di 1 000\u00a0kg. Il propulsore \u00e8 un 1600 aspirato con potenze variabili dai 220 cavalli ai 235 cavalli dei modelli pi\u00f9 sviluppati come la Clio. Sono motori estremamente elaborati che raggiungono i 9 500-10 000 giri al minuto. Il cambio \u00e8 di tipo sequenziale meccanico non sincronizzato generalmente a sei marce. I rapporti anche qui sono estremamente corti e la velocit\u00e0 massima si aggira sui 170\u00a0km/h. Devono mantenere lo stesso tipo di trazione del modello di serie da cui derivano, quindi anteriore. Prevista la possibilit\u00e0 di montare un differenziale autobloccante a lamelle da gara. La preparazione a livello meccanico \u00e8 simile a quella dei Super 2000 cio\u00e8 un'estensione del regolamento Gruppo A. Anche qui \u00e8 possibile allargare la carreggiate fino a un limite massimo e sostituire parti di carrozzeria del modello originario. I cerchi sono di 17 pollici su asfalto e 15 pollici su terra. Le vetture pi\u00f9 usate in Italia sono Renault Clio, Citroen C2, Peugeot 206, Citroen Saxo, Fiat Punto. Ma esistono preparate in Super 1600 anche Ford Puma, Mg Zr, Ford Fiesta, Volkswagen Polo, Suzuki Ignis, Suzuki Swift e tante altre.\nLa Racing Start \u00e8 una categoria di auto da rally e di velocit\u00e0 in salita nata recentemente solo in Italia, \u00e8 divisa per classi in base alla cilindrata, RS2 fino a 1400\u00a0cm\u00b3, RS3 fino a 1600\u00a0cm\u00b3, RS4 fino a 2000\u00a0cm\u00b3, RSTB fino a 1600 turbo. Si definisce la categoria entry-level dei rally. La preparazione \u00e8 inferiore a quella Gruppo N, comporta solo allestimenti di sicurezza (roll-bar, sedili da corsa e cinture, estintore) uno scarico Gruppo N, mappatura della centralina (ma non la sostituzione), molle e ammortizzatori. Il cambio deve rimanere di serie nella sua totalit\u00e0. Non \u00e8 possibile montare un differenziale autobloccante. Carrozzeria, misura gomme e cerchi devono rimanere di serie. Le vetture preparate in questa categoria non necessitano di una fiche di omologazione, al contrario di tutte le altre categorie presenti nei rally, \u00e8 possibile quindi preparare qualsiasi vettura.\nIl Gruppo F (detto anche F2000) \u00e8 una categoria di auto da rally presente dagli anni settanta solo in Francia. Viene divisa in base alla cilindrata F2/12 fino a 1400\u00a0cm\u00b3, F2/13 fino a 1600\u00a0cm\u00b3, F2/14 fino a 2000\u00a0cm\u00b3. Le auto che vengono preparate in questa categoria non necessitano di fiche di omologazione. La preparazione meccanica \u00e8 simile a quella del gruppo Kit-Car con la possibilit\u00e0 quindi di aspirazione a 4 farfalle, allargamento della carreggiata e carrozzeria, cambi sequenziali meccanici. La peculiarit\u00e0 di questo gruppo \u00e8 la possibilit\u00e0 di sostituire l'unit\u00e0 motrice del modello di serie che si intende preparare con un'altra (di cilindrata non superiore) di un qualsiasi modello stradale della stessa casa costruttrice.\nNegli anni ottanta esistevano vetture ben pi\u00f9 potenti, le auto del \"Gruppo B\", ammesse al Campionato del Mondo WRC dal 1982 al 1986. Queste automobili potevano essere sviluppate dalle case automobilistiche molto liberamente e con poche restrizioni, e nelle ultime evoluzioni raggiunsero potenze ben superiori ai 500 CV. Unica regola ferrea era quella di produrre almeno 200 veicoli dello stesso tipo per essere omologate per l'impiego agonistico; le vetture del Gruppo B vennero abolite per la grande quantit\u00e0 di incidenti, alcuni dei quali funestati da vittime e la classe regina divenne il Gruppo A. Alcuni esempi di Gruppo B sono la Lancia Delta S4, Peugeot 205 T16, Audi Quattro Sport, Ford RS200, Mg Metro, Lancia 037.\nIl \"Gruppo S\" avrebbe dovuto sostituire il Gruppo B con auto ancora pi\u00f9 potenti, come le Lancia ECV1 ed ECV2 e la Audi Quattro RS 002, evoluzioni ancora pi\u00f9 esasperate delle Gruppo B. Tuttavia, in seguito all'abolizione di quest'ultimo, il progetto fu accantonato.\nI rally internazionali sono regolati dalla Federazione Internazionale dell'Automobile (FIA) e il massimo livello \u00e8 il Campionato Mondiale Rally.\nIn Italia la federazione che gestisce lo sport automobilistico e in particolar modo i rally \u00e8 la CSAI diretta dall'ACI.\nStoria delle categorie rallystiche.\nScorrendo le pagine delle riviste dedicate a vetture da rally, inevitabilmente ci si imbatte in termini come: Gruppo 1, Gruppo 4, Gruppo B, Gruppo A, Gruppo N, Gruppo R . Capire che tali definizioni sono collegate alla categoria nella quale queste auto gareggiano \u00e8 semplice, lo \u00e8 meno comprendere il significato di queste sigle che \u00e8 collegata al concetto di \"omologazione\" di un'auto da corsa e che questa attivit\u00e0 \u00e8 cambiata durante gli anni. Sar\u00e0, nel contempo, necessario prendere in considerazione le motivazioni e le finalit\u00e0 che hanno indotto la Federazione Internazionale dell'Automobile, FIA, ad adottare taluni provvedimenti.\nAnni sessanta.\nFino alla prima met\u00e0 degli anni sessanta, il concetto stesso di rally \u00e8 vago e questa tipologia di gara vive il suo periodo pionieristico: chiunque ha un'auto pu\u00f2 disputare e vincere una di queste corse.\nSi tratta di manifestazioni molto diverse tra loro, che hanno, tuttavia, un denominatore comune: essere decise dalla resistenza delle vetture e non dalla velocit\u00e0 impressa dai piloti.\nIn quegli anni, il livello tecnico delle auto e le condizioni della viabilit\u00e0 sono tali che il solo fatto di completare percorsi di un migliaio di chilometri, a medie di 40-50 km/h, rappresenta un'impresa.\nQuesto scenario si stravolge nella seconda met\u00e0 degli anni sessanta, due i fattori decisivi: il miglioramento della viabilit\u00e0 e l'incremento dell'affidabilit\u00e0 e delle prestazioni delle auto, una combinazione di elementi che rende, ovviamente, pi\u00f9 semplice completare quei tipi di percorsi.\nDa met\u00e0 anni settanta.\nA questo punto, comprensibilmente, nasce l'esigenza di fissare nuove regole per differenziare gli equipaggi e i loro mezzi, per rendere pi\u00f9 avvincenti le gare, talvolta si considera la cilindrata della vettura, altre volte si ricorre a prove d'abilit\u00e0 o precisione, altre volte ancora si opta per prove di velocit\u00e0 pura su tratti di strada generalmente brevi e appositamente scelti.\nQuest'ultima innovazione comporta un'evoluzione dei requisiti di una vettura da rally: all'affidabilit\u00e0 e alla robustezza si aggiunge la velocit\u00e0, quest'ultimo fattore accresce l'interesse delle case automobilistiche, dei media e del pubblico per questo sport.I costruttori si impegnano nell'allestimento delle vetture e le loro potenzialit\u00e0 tecniche e finanziarie compromettono gli equilibri di una specialit\u00e0 in origine aperta a tutti. Inoltre, i cospicui investimenti nel settore da parte dei colossi dell'industria automobilistica richiedono precise contropartite in termini di regole e prospettive definite per lo sport rallistico.\nInevitabilmente, la nascita di un campionato si accompagna alla discesa in campo della FIA, che decide di regolamentare i rally. Per quanto riguarda le gare si consolida la formula gi\u00e0 in uso: prove di velocit\u00e0 pura, collegate tra loro da tratti di trasferimento su strade aperte al traffico.\nPer ci\u00f2 che concerne le vetture ammesse alle gare, si decide di suddividerle in categorie omogenee per prestazioni. L'obbiettivo pi\u00f9 importante dei vertici della Federazione \u00e8 quello di stimolare la partecipazione ufficiale di tutti i costruttori e, nello stesso tempo, di impedire lo stravolgimento delle auto da gara rispetto a quelle di serie, a cui nominalmente queste corse sono riservate.\nProprio queste finalit\u00e0 portano la Federazione internazionale a non creare una classificazione specifica per i rally, optando invece per estendere loro le classificazioni gi\u00e0 adottate per altre discipline automobilistiche.\nNove sono le tipologie di vetture individuate, suddivise in altrettanti Gruppi:\nIl principio guida, per stabilire quali auto possono partecipare ai rally, sono le auto derivate dalla normale produzione: quelle appartenenti ai Gruppi da \"1\" a \"4\", con alcune eccezioni per il \"Gruppo 5\".\nPer stabilire quando un'auto pu\u00f2 essere considerata di serie, si introduce l'obbligo della produzione minima annuale che il modello deve raggiungere, una soglia minima che cresce di pari passo con lo sviluppo del mercato; All'inizio sono richiesti 1 000 esemplari per l'omologazione sia in \"Gruppo 1\", sia in \"Gruppo 3\"; ma nel 1981 salgono a 5 000 per il Gruppo 1 e a 2 000 per il \"Gruppo 3\".\nUn discorso a parte merita il \"Gruppo 5\", riservato ai prototipi, dove in questa categoria, il numero minimo di esemplari prodotti non \u00e8 previsto; In teoria si vogliono salvaguardare le vetture artigianali, in pratica si d\u00e0 ai costruttori l'opportunit\u00e0 di testare i prototipi delle future auto di serie, un esempio: la Lancia Stratos. Dall'esordio del 1972 fino al 1974 gareggia nel \"Gruppo 5\"; dopo aver raggiunto la produzione necessaria all'omologazione, il modello \u00e8 ammesso in \"Gruppo 4\".\nQuesto complesso di regole viene raccolto in un testo unico: l'\"Allegato J\", una serie di norme comprendenti le caratteristiche specifiche dei diversi Gruppi e le prescrizioni sui dispositivi di sicurezza e sulle altre dotazioni delle vetture. Il suo aggiornamento \u00e8 legato al progresso tecnologico, ma anche a qualche intervento umano, impregnato di buone intenzioni originarie, che con il tempo sono risultati deleteri.\nAd esempio, nei Gruppi \"2\" e \"4\", originariamente, rientrano le versioni elaborate dei Gruppi \"1\" e \"3\". Tuttavia, le Case partecipanti al Campionato del Mondo ottengono la possibilit\u00e0 di omologare modelli direttamente nei Gruppi \"2\" e \"4\", con una soglia minima di 1 000 esemplari per l'accesso al \"Gruppo 2\" e di 500 (poi ridotti a 400) per il \"Gruppo 4\".\nUn cambiamento non di poco conto: se nell'impostazione originaria una vettura di Gruppo \"2\" o \"4\" costituiva una variante di un'auto di grande produzione, in seguito a queste nuove norme sar\u00e0 possibile realizzare in numero limitato di auto la cui base \u00e8 dedicata alle gare e su cui saranno possibili ulteriori interventi.\nBen presto, l'evoluzione tecnologica trascina il mondo dei rally nel caos regolamentare, con le case automobilistiche sempre pi\u00f9 impegnate a cercare nell'interpretazione delle norme il cavillo che consenta loro di apportare altre modifiche ai mezzi concorrenti, ed \u00e8 l'abuso di componenti opzionali a rivelarsi fatale.\nIn seguito, infatti, anche nei Gruppi \"1\" e \"3\", i costruttori iniziano a presentare come parti opzionali liberamente vendute, componenti che in realt\u00e0 nascono per le corse, basta dimostrare di averle adottate su almeno 100 esemplari e vetture nate con i carburatori adottano l'iniezione, i differenziali si \u201ctrasformano\u201d in autobloccanti, le testate \u201cguadagnano\u201d le 16 valvole e cos\u00ec via, nel 1978, dopo tre lustri di onorato servizio, va in pensione la prima versione dell\u2019\"Allegato J\".\nAnni ottanta.\nArriva il momento di procedere a una radicale revisione dello sport rallistico: viene introdotto il \"Gruppo B\". Per comprendere la filosofia che ispira questa nuova categoria, \u00e8 necessario tornare al 1974, quando sui campi di gara irrompe la Lancia Stratos, la prima auto concepita a tavolino con l'unico scopo di vincere nei rally.Con essa il rapporto tra rally e macchine partecipanti si inverte: non si tratta pi\u00f9 di un'auto prodotta in serie da cui deriva una versione da competizione, si progetta al contrario un mezzo da corsa di cui si predispone una versione semplificata da produrre nel numero minimo di esemplari per l'omologazione, con questa impostazione, la Stratos si presenta come un lupo in un gregge di pecore.\nDal 1974 al 1977, il suo itinerario sportivo \u00e8 praticamente un monologo di successi: Mondiale Costruttori dal 1974 al 1976, Coppa FIA nel 1977, Sandro Munari che ritorna a vincere un rally iridato nel 1981, il Tour de Corse con l'equipaggio privato Darniche-Mah\u00e8, pur non essendo pi\u00f9 aggiornata dal 1977.\nIl fenomeno Stratos \u00e8 ben presente nella mente di chi redige il nuovo regolamento e, infatti, la normativa della nuova classe regina nasce all'insegna dello slogan una Stratos per tutti, l'obbiettivo \u00e8 di permettere la realizzazione di auto potenti e spettacolari, abbattendo i costi e limitando le possibilit\u00e0 di modifica.\nLe nuove norme entrano in vigore il primo gennaio 1982 e prevedono la suddivisione delle vetture in tre Gruppi:\nI gruppi sono in ordine progressivo di sofisticazione (pi\u00f9 si scende e pi\u00f9 modifiche si possono apportare).\nLa classe regina \u00e8 il \"Gruppo B\", per l'omologazione in questa categoria \u00e8 richiesta una produzione minima di soli 200 esemplari l'anno, ma le elaborazioni ammesse sono poche: non \u00e8 pi\u00f9 modificabile la testata del motore, dove si pu\u00f2 intervenire solo sul disegno dell'albero a camme e sui materiali di valvole e pistoni, ma non sulle loro dimensioni.\nNel cambio si pu\u00f2 lavorare solo sulla spaziatura dei rapporti, l'autobloccante deve essere compatibile con la scatola originaria, e non pu\u00f2 essere modificata la geometria della sospensione.\nIl limitato spazio concesso alle modifiche permette alla Federazione un controllo relativamente semplice in sede di verifica e garantisce a tutte le squadre la stabilit\u00e0 regolamentare, requisito indispensabile per impegni pluriennali.\nLa normativa per\u00f2, quasi per \u201ccompensare\u201d i divieti tecnici introdotti, reinterpreta in modo molto permissivo l'evoluzione dei modelli di auto concorrenti. In particolare, consente di omologare versioni profondamente modificate della vettura iniziale, purch\u00e9 prodotte nella misura del 10% rispetto al minimo richiesto per l'omologazione: per un mezzo del Gruppo B bastano solo 20 esemplari, e ci\u00f2 garantisce auto sempre aggiornate, fino all'esasperazione.\nOltre al Gruppo B c'\u00e8 il \"Gruppo A\", ma \u00e8 una \"finta\" categoria: per l'omologazione \u00e8 richiesta la produzione di 5 000 esemplari annui, nonostante il livello di modifiche sia lo stesso del Gruppo B.\n\"In extremis\" viene regolamentato anche il \"Gruppo N\" (Normale), destinato ad accogliere vetture praticamente di serie; dove in teoria si tratta di una buona strutturazione, in grado di incrementare le partecipazioni alla serie iridata e facilitare un'attivit\u00e0 di base a costi contenuti e con mezzi semplificati, ma in pratica non sar\u00e0 cos\u00ec.\nLa pi\u00f9 grande innovazione tecnica di questo periodo verr\u00e0 introdotta dall'Audi con l'adozione della trazione integrale. Nonostante lo scetticismo dell'ambiente e i problemi iniziali riscontrati nella messa a punto, Audi riuscir\u00e0 a trasformare la trazione integrale in un'arma vincente, indispensabile per poter lottare per la vittoria del mondiale.\nIl rally fuori controllo (Gruppo B).\nDopo quattro anni, le concessioni regolamentari del Gruppo B portano alla realizzazione di vetture i cui limiti vanno ben oltre le possibilit\u00e0 di controllo dei piloti. Nel 1985, la FIA prova a limitare le prestazioni, ma ormai \u00e8 tardi.\nIl rogo nel quale bruciano Henri Toivonen e Sergio Cresto in Corsica, la Ford RS200 di Joaquim Santos e Miguel Oliveira che si schianta tra la folla in Portogallo, l'incidente gravissimo avvenuto in Argentina a Vatanen, che gli cost\u00f2 molti giorni in coma, fanno capire al mondo dei rally che \u00e8 ormai arrivato il momento di alzare il piede dall'acceleratore.\nNel giro di poco tempo, a causa di vari incidenti e di troppe tragedie, tutte le vetture \"Gruppo B\" vengono bandite dai rally.\nAnni novanta.\nDal 1987 le Gruppo B vengono bandite definitivamente dalle gare valide per il mondiale rally, facendo diventare di fatto le vetture Gruppo A come le uniche in grado di giocarsi la vittoria del mondiale.\nQuesto determina l'abbandono da parte di Peugeot e Austin, mentre Lancia, Ford e Audi sviluppano nuovi modelli sulla base del regolamento Gruppo A. Nel corso degli anni anche Mazda, Mitsubishi, Subaru e Toyota parteciperanno ufficialmente al mondiale con vetture di questa categoria.\nPer la stagione 1997 viene varato un nuovo regolamento tecnico con l'introduzione di un nuovo gruppo, denominato WRC, che permette maggiore libert\u00e0 nello sviluppo tecnico, minori vincoli con i modelli di serie, e, di conseguenza, favorire, almeno in linea teorica, l'ingresso di nuovi costruttori.\nL'introduzione del nuovo regolamento non taglier\u00e0 per\u00f2 fuori dalla lotta per il mondiale le vetture Gruppo A, in quanto, almeno inizialmente, le differenze di prestazioni tra le due categorie non saranno determinanti. Questo comporter\u00e0 un passaggio graduale al nuovo regolamento, e Mitsubishi, con una vettura Gruppo A, sar\u00e0 in grado di vincere anche i mondiali dal 1997 al 1999, nonostante la presenza di vetture WRC.\nAnni duemila.\nIn questo periodo assistiamo a una graduale perdita delle potenza di auto e una maggiore sicurezza delle auto. Numerosi sono stati i costruttori e si \u00e8 assistito all'ascesa di S\u00e9bastien Loeb, che, al volante di vetture Citro\u00ebn, ha vinto il mondiale per nove volte consecutive, battendo numerosissimi record.\nAnni duemiladieci.\nNel panorama rallistico mondiale, nel 2009, a causa della crisi economica internazionale, si devono constatare le defezioni di tre importanti costruttori impegnati nella massima serie, quali Suzuki, Subaru e Mitsubishi, che hanno deciso di ritirare le proprie squadre ufficiali dal Campionato mondiale rally e di abbandonare la disciplina\nPer la Mitsubishi si tratta per\u00f2 solo del ritiro dai Raid, perch\u00e9 di fatto il ritiro dal mondiale rally era gi\u00e0 avvenuto appena prima dell'inizio del Campionato del mondo rally 2006.\nNel 2011 \u00e8 stato introdotto il nuovo regolamento tecnico, che prevede per tutte le WRC l'impiego di un motore turbo con cilindrata di 1600\u00a0cm\u00b3. Le vetture finora utilizzate sono la Citro\u00ebn DS3, la Ford Fiesta e la Mini Countryman, mentre la Volkswagen ha preannunciato il suo ingresso dal 2013 con la Polo. Proprio la Volkswagen dal 2013 \u00e8 diventata l'auto da battere vincendo all'esordio sia il titolo piloti (con Ogier) sia il titolo costruttori.\nNel 2014 \u00e8 tornata nel campionato anche la Hyundai, con la i20 WRC, mentre nel 2016 \u00e8 stato il turno della Toyota con la Yaris WRC.\nNel 2017 il regolamento cambia e le vetture diventano WRC plus, diventando auto pi\u00f9 veloci e potenti. I motori hanno una flangia del turbo pi\u00f9 grande, che viene allargata da 34 a 36 millimetri, mentre la pressione del boost \u00e8 rimasta invariata a un massimo di 2,5 bar. Queste modifiche permettono ai propulsori delle vetture di passare dai circa 300 CV dichiarati del 2016 a quasi 380 CV. \u00c8 presente inoltre anche una riduzione sul peso minimo di 25 chilogrammi e la reintroduzione di un differenziale centrale a controllo elettronico. L'aerodinamica \u00e8 pi\u00f9 libera rispetto al passato, le auto hanno appendici molto pi\u00f9 prominenti e assomigliano maggiormente ad auto da pista che da rally. \nCampionato italiano rally.\nIn Italia, la massima competizione di rallismo \u00e8 il campionato italiano rally detto anche CIR. Esistono inoltre altri campionati come il Campionato Italiano WRC (fino al 2013 Trofeo Rally Asfalto), il Trofeo Rally Terra TRT e l'International Rally Cup detto anche IRCup. Quest'ultimo secondo i dati nel 2013 \u00e8 quello che vede il maggior numero di equipaggi iscritti, circa una sessantina."}
{"id": "128770", "revid": "125776227", "url": "https://it.wikipedia.org/wiki?curid=128770", "title": "Giancarlo Giannini", "text": "In carriera ha interpretato un'ampia gamma di personaggi: dall'operaio proletario al boss mafioso, dal protagonista di commedie all'italiana a quello di pellicole di impronta pi\u00f9 drammatica, utilizzando con disinvoltura anche numerosissimi dialetti, sia meridionali sia settentrionali. Specialmente agli inizi della carriera, \u00e8 stato molto attivo anche in televisione, come attore brillante, cantante e ballerino.\nNel corso della carriera si \u00e8 aggiudicato nel 1973 il Prix d'interpr\u00e9tation masculine al Festival di Cannes per \"Film d'amore e d'anarchia\" e nel 1977 la candidatura all'Oscar al miglior attore per la sua interpretazione in \"Pasqualino Settebellezze\", entrambi film diretti da Lina Wertm\u00fcller. Ha inoltre vinto sei David di Donatello, sei Nastri d'argento e cinque Globi d'oro. \u00c8 anche noto per aver interpretato Ren\u00e9 Mathis nei due film della saga di James Bond \"Casino Royale\" e \"Quantum of Solace\". Come doppiatore, ha prestato la voce a Jack Nicholson e Al Pacino in diverse significative interpretazioni.\nNel 2009 Giannini ha ricevuto una stella sulla Italian Walk of Fame di Toronto, Canada, mentre nel 2020 \u00e8 stata annunciata anche l'assegnazione della stella sulla celebre Hollywood Walk of Fame prevista per il 2021.\nBiografia.\nGli inizi.\nVive l'infanzia nel borgo di Pitelli (La Spezia) e nel 1952 si trasferisce con la famiglia a Napoli, dove si diploma come perito elettronico presso l'istituto tecnico \"Alessandro Volta\". Dopo la maturit\u00e0, si trasferisce a Roma, dove studia recitazione all'Accademia nazionale d'arte drammatica Silvio D'Amico. A Roma esordisce in teatro a soli 18 anni con \"In memoria di una signora amica\" di Giuseppe Patroni Griffi, accanto a Lilla Brignone.\nSuccessivamente il regista Beppe Menegatti gli affida la parte del folletto Puck in \"Sogno di una notte di mezza estate\" di William Shakespeare. \u00c8 proprio il teatro a regalargli i primi successi, soprattutto grazie a \"Romeo e Giulietta\" di Franco Zeffirelli, che entusiasma addirittura il pubblico raffinato dell'Old Vic di Londra, e con \"La lupa\", sempre sotto la direzione di Zeffirelli, accanto ad Anna Magnani.\nL'esordio cinematografico.\nEsordisce nel cinema nel 1965 nel film \"Libido\", e raggiunge la popolarit\u00e0 nel ruolo di protagonista dello sceneggiato televisivo \"David Copperfield\" (1965), adattamento del romanzo omonimo di Charles Dickens firmato da Anton Giulio Majano che lo diriger\u00e0 ancora qualche anno pi\u00f9 tardi in \"E le stelle stanno a guardare\" (1971).\nFondamentale in quel periodo \u00e8 anche l'incontro con la regista italiana Lina Wertm\u00fcller, con la quale lavorer\u00e0 pi\u00f9 volte, che nel 1966 gli offre il suo primo ruolo da protagonista nel musicarello \"Rita la zanzara\", al fianco di Rita Pavone, al quale fece seguito nel 1967 \"Non stuzzicate la zanzara\" (e nello stesso anno partecip\u00f2 anche al film \"Stasera mi butto\"), ma non riesce a imporsi fino al 1970, anno in cui interpreta \"Dramma della gelosia (tutti i particolari in cronaca)\" di Ettore Scola, nel quale comincia a tratteggiare la figura survoltata e mercuriale di sottoproletario che metter\u00e0 a punto felicemente in pellicole successive.\nIl successo internazionale.\nDopo altre prove di notevole interesse (\u00e8 protagonista nel 1971 del thriller \"La tarantola dal ventre nero\" di Paolo Cavara e nel 1972 eccelle accanto ad Alain Delon in \"La prima notte di quiete\" di Valerio Zurlini), proprio dalla collaborazione con la Wertm\u00fcller - con la quale \u00e8 anche proprietario della Liberty Films - nascono alcuni dei pi\u00f9 celebri personaggi da lui interpretati, grotteschi e ironici: \"Mim\u00ec metallurgico ferito nell'onore\" (1972, Nastro d'argento come miglior attore), Tunin in \"Film d'amore e d'anarchia - Ovvero \"Stamattina alle 10 in via dei Fiori nella nota casa di tolleranza...\"\" (1973, premio come miglior attore al Festival di Cannes), il marinaio Gennarino Carunchio in \"Travolti da un insolito destino nell'azzurro mare d'agosto\" (1974, di cui \u00e8 stato realizzato un remake nel 2002, diretto da Guy Ritchie e interpretato da suo figlio Adriano accanto a Madonna) - tutti questi interpretati insieme con Mariangela Melato - \"Pasqualino Settebellezze\" (1975, \"nomination\" all'Oscar come miglior attore protagonista), \"Fatto di sangue fra due uomini per causa di una vedova. Si sospettano moventi politici\" (1978), \"La fine del mondo nel nostro solito letto in una notte piena di pioggia\" (1978) e \"Francesca e Nunziata\" (2002).\nI lavori in Italia.\nNel corso della sua lunga carriera, Giannini ha lavorato con molti dei migliori registi del panorama italiano; tra questi figurano Luchino Visconti (\"L'innocente\", 1976), Sergio Corbucci (\"Il bestione\", 1974; \"Bello mio, bellezza mia\", 1982), Mario Monicelli (\"Viaggio con Anita\", 1979; \"I Picari\", 1988; \"Il male oscuro\", 1990), Dino Risi (\"Sessomatto\", 1973 e per la televisione \"Vita coi figli\", 1990), Alberto Lattuada (\"Sono stato io!\", 1973), Nanni Loy (\"Mi manda Picone\", 1984, David di Donatello come miglior attore protagonista), Tinto Brass (\"Snack Bar Budapest\", 1988), Franco Brusati (\"Lo zio indegno\", 1989).\nTra gli altri numerosi film da lui interpretati si ricordano \"I divertimenti della vita privata\" (1990) di Cristina Comencini, \"Giovanni Falcone\" (1993) di Giuseppe Ferrara e il dittico di Claudio Fragasso \"Palermo Milano - Solo andata\" (1995) e \"Milano Palermo - Il ritorno\" (2007): tra questi due titoli meritano di essere inoltre segnalati \"Celluloide\" di Carlo Lizzani (1996, altro David di Donatello come migliore attore protagonista), \"La stanza dello scirocco\" di Maurizio Sciarra (1998, Nastro d'argento come miglior attore protagonista), \"La cena\" di Ettore Scola (1998, altro Nastro d'argento, condiviso con tutto il cast artistico maschile), \"Una lunga lunga lunga notte d'amore\" (2001) di Luciano Emmer, \"Ti voglio bene Eugenio\" di Francisco Jos\u00e8 Fernandez (2002, altro David di Donatello come migliore attore protagonista), nel 2003, \"Per sempre\" di Alessandro Di Robilant, \"Piazza delle Cinque Lune\" di Renzo Martinelli, \"L'acqua... il fuoco\" di Luciano Emmer e \"Il cuore altrove\" di Pupi Avati, e nel 2007 la miniserie \"Il generale Dalla Chiesa\" di Giorgio Capitani. Nel 1987 esordisce nella regia con \"Ternosecco\", seguito da \"Ti ho cercata in tutti i necrologi\" (2013).\nI lavori all'estero.\nDopo aver lavorato con Rainer Werner Fassbinder in \"Lili Marleen\" (1980), seguirono numerose apparizioni anche nel cinema statunitense, tra cui l'episodio \"La vita senza Zoe\" diretto da Francis Ford Coppola in \"New York Stories\" (1989), \"Il profumo del mosto selvatico\" (1995) di Alfonso Arau, \"Hannibal\" di Ridley Scott (2001, Nastro d'argento come miglior attore non protagonista), \"Man on fire\" (2004) di Tony Scott e i film della saga di James Bond \"Casino Royale\" (2006) di Martin Campbell e \"Quantum of Solace\" (2008) di Marc Forster, in cui ha vestito i panni dell'agente segreto Ren\u00e9 Mathis.\nNel 1981 fu tra gli attori in lista per il ruolo di Ren\u00e9 Belloq, il rivale di Indiana Jones, in \"I predatori dell'arca perduta\" di Steven Spielberg.\nIl doppiaggio.\nGiannini, anche tra i fondatori della C.V.D. nel 1970, ha doppiato numerosi celebri attori stranieri, tra i quali Al Pacino (nella maggior parte delle sue interpretazioni), Jack Nicholson (ad esempio in \"Shining\", \"Batman\" e \"The Departed - Il bene e il male\"), Michael Douglas (in \"Wall Street\" e nel suo sequel), G\u00e9rard Depardieu, Dustin Hoffman (ne \"Il maratoneta\"), Ian McKellen (in \"Riccardo III\") e Ryan O'Neal (in \"Barry Lyndon\"). Molto celebre anche la sua interpretazione, nel 2002, nel film \"Papa Giovanni - Ioannes XXIII\" di Giorgio Capitani, nel quale presta la sua voce a un altro grande personaggio del cinema: Edward Asner, che interpreta il Pontefice in et\u00e0 avanzata.\n\u00c8 stato il doppiatore prescelto di alcuni dei pi\u00f9 grandi registi internazionali per i quali ha doppiato l'attore protagonista, da ricordare Michelangelo Antonioni per cui ha doppiato David Hemmings in \"Blow-Up\", Mark Frechette in \"Zabriskie Point\" e Jack Nicholson in \";\" Franco Zeffirelli per cui ha doppiato Leonard Whiting in \"Romeo e Giulietta\", Graham Faulkner in \"Fratello sole, sorella luna\", Mel Gibson in \"Amleto\" e Jeremy Irons in \"Callas Forever;\" Stanley Kubrick (in accordo con il suo abituale direttore di doppiaggio Mario Maldesi) per cui ha doppiato Ryan O'Neal in \"Barry Lyndon\" e Jack Nicholson in \"Shining\" il quale si compliment\u00f2 con lui per il doppiaggio magistralmente eseguito. Sempre diretto da Maldesi al doppiaggio, Giannini ha doppiato Nicholson anche nel ruolo di Joker nel film \"Batman\" di Tim Burton: curiosamente, molti anni dopo, suo figlio Adriano, anch'egli doppiatore, ha prestato la sua voce per lo stesso personaggio in due occasioni: prestando la voce a Heath Ledger nel film \"Il cavaliere oscuro\" di Christopher Nolan e successivamente a Joaquin Phoenix nel film \"Joker\" di Todd Phillips.\nSul canale Fox Crime di Sky, nella trasmissione \"Racconti Neri\", Giannini racconta le storie del terrore dei pi\u00f9 grandi scrittori come per esempio Edgar Allan Poe. Nel 2004 d\u00e0 la voce alla \"Ragione\" nel tour \"Cattura il meglio\" di Renato Zero. Nel 2012 presta la propria voce, per il doppiaggio italiano, al personaggio di Raul Menendez nel videogame \"\".\nLa scrittura.\nGiannini, con l'aiuto della scrittrice Gabriella Greison, ha scritto il libro \"Sono ancora un bambino\", in cui racconta le sue idee, le sue invenzioni, gli aneddoti della sua vita, pubblicato in Italia nel 2014 da Longanesi. Ha vinto il Premio Cesare Pavese 2015 nella sezione romanzi.\nLe realizzazioni elettroniche.\nGiannini \u00e8 anche progettista tecnico, frutto della passione giovanile per l'elettronica. Una delle sue opere \u00e8, per esempio, il giubbotto pieno di gadget indossato da Robin Williams nel film del 1992 \"Toys - Giocattoli\" di Barry Levinson.\nVita privata.\nNel 1967 ha sposato l'attrice e regista Livia Giampalmo, da cui ha avuto due figli, Lorenzo (morto per un aneurisma appena 21enne nel 1988) e Adriano (che ha esordito come attore nel 2001 con il film vincitore al festival di Locarno \"Alla rivoluzione sulla due cavalli\" di Maurizio Sciarra), e dalla quale ha divorziato nel 1975. Dalla seconda moglie, l'attrice Eurilla del Bono (sposata nel 1983), ha avuto altri due figli, Emanuele e Francesco, entrambi musicisti."}
{"id": "128777", "revid": "125078001", "url": "https://it.wikipedia.org/wiki?curid=128777", "title": "Ozonosfera", "text": "L'ozonosfera \u00e8 lo strato dell'atmosfera in cui si concentra la maggior parte dell'ozono, un gas serra \"particolare\": l'ozono trattiene e assorbe parte dell'energia proveniente direttamente dal Sole, in particolare le radiazioni a bassa lunghezza d'onda (o alta frequenza) nocive per la vita. L'ozono in oggetto si forma direttamente in stratosfera e non proviene dalla superficie terrestre come diversi altri gas serra.\nStoria.\nL'ozonosfera \u00e8 stata scoperta nel 1913 dai fisici francesi Charles Fabry e Henri Buisson che notarono come la radiazione solare che raggiungeva la Terra fosse assimilabile con lo spettro di emissione di un corpo nero alla temperatura di 5.500\u20136.000 K (5.227-5.727 \u00b0C) con la sola eccezione che vi fosse una lacuna nella zona dell'ultravioletto intorno ai 310 nm. Ne dedussero che la radiazione mancante fosse assorbita da qualcosa nell'atmosfera. Infine associarono la mancanza con il solo elemento chimico noto che potesse assorbire tale frequenza: l'ozono. \nLe caratteristiche dell'ozonosfera vennero poi studiate dal meteorologo britannico Gordon Dobson che costru\u00ec un apposito spettrometro (poi detto per l'appunto spettrometro di Dobson) che permetteva di misurare lo spessore dell'ozonosfera. Tra il 1928 e il 1958 Dobson diede vita a una rete mondiale di stazioni di monitoraggio dell'ozonosfera ancora attualmente operativa. In suo onore l'unit\u00e0 di misura convenzionalmente usata per indicare lo spessore della colonna di ozono si chiama Dobson.\nDescrizione.\nL'ozonosfera \u00e8 situata tra 15\u201335\u00a0km di altitudine, e corrisponde alla parte bassa della stratosfera. In questa zona parte delle radiazioni UV solari vengono filtrate dalle molecole di ozono, causando un innalzamento della temperatura intorno ai 35\u00a0km di altezza dalla superficie terrestre. A causa di questo aumento di temperatura viene evitato il mescolamento verticale con la troposfera, che viene quindi stabilizzata. Questa zona dell'atmosfera protegge gli organismi viventi dall'effetto nocivo che avrebbero alcune radiazioni UV.\nInfatti, la radiazione solare che riesce ad arrivare sulla Terra \u00e8 composta in prevalenza da radiazioni elettromagnetiche Ultraviolette, Visibili e Infrarosse che hanno lunghezze d'onda corte comprese nello spettro che va da 100 a 800\u00a0nm (le lunghezze d'onda pi\u00f9 corte tipo raggi gamma, raggi x, raggi UV-lontani sono le lunghezze d'onda a pi\u00f9 alto contenuto di energia ma rappresentano solo una piccola parte dell'energia emessa dal Sole e vengono completamente fermate e assorbite nelle parti pi\u00f9 alte dell'atmosfera chiamata \u201cionosfera\u201d).\nLa radiazione UV-C (con lunghezza d'onda compresa tra 100-280\u00a0nm) viene assorbita dall'ossigeno biatomico O2 creando di fatto l'ozonosfera: l'ozono \u00e8 creato proprio dall'azione degli UV-C che \u201crompono\u201d gli atomi di ossigeno che poi si aggregano in molecole O3 (l'ozono).\nGli UV-B (280-315\u00a0nm) vengono quasi completamente assorbiti dall'ozono nell'ozonosfera: infatti l'ozono assorbe la radiazione ultravioletta di lunghezza d'onda prossima ai 300\u00a0nm e si decompone. Gli UV-A (315-400\u00a0nm) sono la parte meno energetica della fascia ultravioletta che riesce ad attraversare lo strato di ozono ed arrivare fino alla superficie terrestre. La luce visibile (400-749\u00a0nm), parte degli infrarossi (700\u00a0nm - 1\u00a0mm) (ma anche le microonde (0,1\u201310\u00a0cm) e le onde radio (\u2265 10\u00a0cm), meno importanti ai fini energetici) sono le lunghezze d'onda che riescono a penetrare \u201cfacilmente\u201d l'atmosfera ed arrivare sulla superficie terrestre.\nL'equilibrio dinamico dell'ozono.\nL'ozono \u00e8 prodotto mediante la seguente reazione (l'apice \u00b0 indica un radicale, cio\u00e8 una specie chimica con almeno un elettrone spaiato e quindi particolarmente reattiva):\nIn seguito le radiazioni solari dissociano una molecola di ozono in una di ossigeno biatomico ed una in ossigeno monoatomico:\nDurante la notte l'ossigeno monoatomico, essendo altamente reattivo, si combina con l'ozono per formare due molecole di ossigeno biatomico:\nPer mantenere costante la quantit\u00e0 di ozono nella stratosfera queste reazioni fotochimiche devono essere in perfetto equilibrio fra di loro, ma sono facilmente perturbabili da molecole che possono interferire in questo equilibrio, come i composti clorurati (come i clorofluorocarburi), i bromurati e gli ossidi di azoto.\nL'assottigliamento dell'ozonosfera.\nL'ozonosfera \u00e8 pi\u00f9 sottile all'equatore e pi\u00f9 spessa ai poli, ma negli anni settanta si \u00e8 scoperto che i clorofluorocarburi (CFC) potevano provocare una riduzione innaturale del suo spessore.\nNel 1974 Stolarski e Cicerone sottolinearono che gli atomi di cloro nella stratosfera potevano distruggere l'ozono; quasi contemporaneamente, Molina e Rowland mostrarono che i CFC potevano rilasciare atomi di cloro nella stratosfera.\nLe molecole di CFC vengono dissociate dalle radiazioni ultraviolette e liberano atomi di cloro:\nGli atomi di cloro si combinano con l'ozono formando ossigeno biatomico e monossido di cloro. Il monossido di cloro si combina a sua volta con ossigeno monoatomico per formare ossigeno biatomico e ancora cloro. Il ciclo quindi continua: si stima che un singolo atomo di cloro possa distruggere molecole di ozono prima di combinarsi con altre sostanze, come il metano, e tornare nella troposfera.\nRowland port\u00f2 il problema all'attenzione dell'Accademia delle Scienze e del Congresso degli Stati Uniti. Le associazioni ambientaliste statunitensi iniziarono campagne contro l'utilizzo dei CFC nelle bombolette spray. Nonostante le resistenze dell'industria chimica, negli Stati Uniti l'uso dei CFC nelle bombolette venne vietato nel 1978, ma continuarono la loro produzione e l'impiego in altri settori.\nIl problema dei danni causati all'ozono dai CFC assunse un nuovo aspetto a partire dal 1984, quando si scopr\u00ec il buco dell'ozono."}
{"id": "128779", "revid": "154639", "url": "https://it.wikipedia.org/wiki?curid=128779", "title": "Abudad", "text": "Abudad (in avestico Gavaevodata) \u00e8 il toro sacro della mitologia persiana. Il toro originario fu creato da Ormuzd ed avvelenato da Ahriman. Dal suo fianco destro (secondo altre versioni, dal suo omero, oppure dalla sua gamba) nacque l'uomo primigenio, da quello sinistro l'animale primigenio e dal suo corpo nacquero le piante. Una variante del mito d\u00e0 questo nome alla pietra su cui Ormuzd depose il proprio seme originando tutto il creato."}
{"id": "128781", "revid": "1632387", "url": "https://it.wikipedia.org/wiki?curid=128781", "title": "Niccol\u00f2 Ammaniti", "text": "Biografia.\nSi \u00e8 iscritto al corso di laurea in Scienze biologiche ma non ha terminato gli studi. Il suo primo romanzo, intitolato \"Branchie\", \u00e8 stato pubblicato da Ediesse nel 1994, per essere poi acquisito da Einaudi nel 1997. Il libro racconta la storia paradossale di un ragazzo romano malato di tumore che si trova catapultato suo malgrado in India, dove \u00e8 costretto a vivere una serie di sgradevoli e stravaganti avventure. Nel 1999, dal libro \u00e8 stato tratto il film con Gianluca Grignani e Valentina Cervi dal titolo omonimo, \"Branchie\", diretto da Francesco Ranieri Martinotti e sceneggiato insieme a Fulvio Ottaviano; nonostante l'ingente budget, la pellicola si \u00e8 rivelata un insuccesso.\nNel 1995 Ammaniti ha pubblicato, con il padre Massimo, psicologo dell'et\u00e0 evolutiva, il saggio \"Nel nome del figlio\", edito da Arnoldo Mondadori Editore.\nNel 1996 ha recitato insieme alla sorella nel film a basso budget \"Cresceranno i carciofi a Mimongo\" di Fulvio Ottaviano.\nHa partecipato nel 1996 all'antologia \"Giovent\u00f9 cannibale\", curata da Daniele Brolli e pubblicata da Einaudi, con un racconto scritto a quattro mani con Luisa Brancaccio. Sempre nel 1996 ha pubblicato per Mondadori \"Fango\", raccolta di racconti che contiene, tra gli altri, i testi \"Vivere e morire al Prenestino\" e \"L'ultimo capodanno dell'umanit\u00e0\"; da quest'ultimo \u00e8 stato tratto nel 1998 il film di Marco Risi \"L'ultimo capodanno\", alla sceneggiatura del quale collabor\u00f2 lo stesso Ammaniti. Diventa uno dei principali rappresentanti del gruppo di scrittori definiti \"Cannibali\".\nNel 1999 \u00e8 uscito il romanzo \"Ti prendo e ti porto via\", sempre per Mondadori. La notoriet\u00e0 a livello nazionale giunge per Ammaniti nel 2001, quando pubblica il romanzo \"Io non ho paura\", Premio Viareggio Narrativa, trasposto due anni dopo nell'omonimo film di Gabriele Salvatores, per cui riceve il Premio Flaiano per la sceneggiatura. Nel 2004 ha scritto il soggetto per il film \"Il siero della vanit\u00e0\", diretto da Alex Infascelli. Dal 17 settembre 2005 \u00e8 sposato con l'attrice Lorenza Indovina.\nNel 2006 \u00e8 stato pubblicato il romanzo \"Come Dio comanda\", edito da Arnoldo Mondadori Editore, accolto con favore dal pubblico, ma con alterni giudizi dalla critica, nonostante nel 2007 il romanzo si aggiudichi il premio Strega; il libro \u00e8 stato inoltre adattato per il grande schermo, nuovamente da Salvatores, nel film \"Come dio comanda\" (2008). Nel 2009 ha pubblicato il romanzo \"Che la festa cominci\" edito da Einaudi, per il quale ha ottenuto una candidatura al premio Alabarda d'oro 2010. Ha una rubrica su \"xL\". Nel 2010 ha pubblicato il suo sesto romanzo dal titolo \"Io e te\".\nNel 2012 Niccol\u00f2 Ammaniti ha pubblicato la raccolta di racconti \"Il momento \u00e8 delicato\", il cui titolo deriva dalla frase che gli venne rivolta da un editore per comunicargli il rifiuto della pubblicazione della raccolta di racconti \"Fango\".\nNel 2015 pubblica il suo settimo romanzo dal titolo \"Anna\".\nNel maggio del 2017 Sky Italia annuncia la realizzazione di una nuova serie TV chiamata \"Il miracolo\" incentrata sulle conseguenze della lacrimazione di una statua della Madonna in un piccolo centro, che lo stesso Ammaniti ha gi\u00e0 scritto e che lo vedr\u00e0 anche nei panni di regista al pari di Lucio Pellegrini e Francesco Munzi.\nPremi e riconoscimenti.\nIl 17 gennaio 2017 l'Universit\u00e0 degli Studi di Foggia gli conferisce una Laurea honoris causa in Filologia, Lettere e Storia."}
{"id": "128783", "revid": "125524990", "url": "https://it.wikipedia.org/wiki?curid=128783", "title": "Lost in Space - Perduti nello spazio", "text": "Lost in Space - Perduti nello spazio (\"Lost in Space\") \u00e8 un film del 1998 diretto da Stephen Hopkins.\nIl film, interpretato da William Hurt, Matt LeBlanc e Gary Oldman, \u00e8 un adattamento cinematografico della serie televisiva fantascientifica \"Lost in Space\", realizzata dal 1965 al 1968, che vede la famiglia Robinson in lotta per salvare s\u00e9 stessa e il futuro dell'umanit\u00e0, dispersa in una zona inesplorata dell'universo.\nTrama.\nA causa dell'inquinamento atmosferico, nel 2058 lo scienziato John Robinson e la sua famiglia, composta dalla moglie Maureen e dai tre figli, Judy, Penny e Will, vengono scelti per una missione a bordo della \"Jupiter II\". Il loro compito \u00e8 quello di completare la costruzione di un portale per l'iperspazio in orbita attorno al pianeta Alpha Prime, l'unica speranza per gli abitanti della Terra. La Rivolta Globale, un gruppo terroristico contrario alla missione, riesce per\u00f2 ad assassinare il pilota designato per accompagnare la famiglia Robinson, cos\u00ec il maggiore Don West viene scelto come sostituto.\nIl dottor Zachary Smith \u00e8 una spia dei terroristi che riesce a sabotare il robot a bordo della \"Jupiter\" prima del lancio. Viene tuttavia tradito dai terroristi stessi che lo lasciano incosciente a bordo del vascello mentre questo viene lanciato, per non lasciare nessun testimone. Poco dopo l'inizio del viaggio, il robot, riprogrammato, si attiva e inizia a distruggere i sistemi della nave per poi dirigersi verso l'equipaggio gi\u00e0 in stato di ibernazione. Smith, ripresosi, riesce a svegliare in tempo i Robinson e West che riescono a disattivare il robot. A causa dei danni provocati per\u00f2, la nave si sta dirigendo in modo incontrollato verso il Sole. Obbligati cos\u00ec ad usare il motore iperspazio senza un portale che ne guidi la traiettoria, finiscono su un pianeta in una regione sconosciuta dell'universo. L'equipaggio scopre poi due navi abbandonate in orbita, la \"Proteus\" e un'altra nave, di fattura aliena. Decidono infine di salire a bordo della nave terrestre con l'aiuto del robot, che ora Will pu\u00f2 controllare da remoto. Nella \"Proteus\" scoprono che la nave stessa proviene da decenni nel futuro e che dai suoi dati di navigazione si pu\u00f2 giungere ad Alpha Prime. Mentre \u00e8 ancora a bordo della nave, il gruppo viene attaccato da creature simili a ragni e, nella fuga, Smith viene ferito da uno di essi mentre il robot rimane danneggiato irreparabilmente, anche se Will riuscir\u00e0 a salvarne l'intelligenza computerizzata. Ignorando gli ordini di John, West distrugge il vascello per eliminare la minaccia aracnoide facendo schiantare la nave sul pianeta. Le distorsioni grazie alle quali le due navi erano state rilevate permangono anche dopo lo schianto, cos\u00ec Will ipotizza che siano dei portali temporali. Suo padre e West decidono quindi di esplorare una di queste distorsioni dove incontrano una versione futura di Will, il quale rivela loro che, nel suo passato, alcuni ragni erano sopravvissuti e li avevano attaccati uccidendo Maureen, Judy e Penny. Costruita una macchina del tempo, Will intendeva tornare sulla Terra prima del lancio della \"Jupiter II\" e impedire che tutto ci\u00f2 accadesse.\nNel frattempo, il Will giovane e Smith entrano a loro volta in un'altra bolla temporale. Smith imbroglia Will facendosi dare la sua arma per ucciderlo, ma viene fermato dalla futura versione di se stesso, il quale si era preso cura di Will da quando aveva perso la sua famiglia ed era stato trasformato da un'infezione alla ferita in una sorta di ragno antropomorfo. Quando John Robinson e West raggiungono Will, quest'ultimo e West tornano nella loro epoca, portando con s\u00e9 uno Smith ferito, mentre lo Smith del futuro rivela a John di essere stato lui ad aver ucciso la sua famiglia, ma di aver tenuto in vita Will affinch\u00e9 costruisse la macchina del tempo in modo da poter popolare la Terra con una razza di ragni spaziali. John ricorda improvvisamente che i ragni spaziali divorano i loro feriti, cos\u00ec apre uno squarcio nel ventre di Smith e mentre i ragni lo divorano, John lo spinge all'interno del portale temporale uccidendolo. La crescente instabilit\u00e0 del pianeta causata dai portali costringe la \"Jupiter II\" a decollare ma non riesce a fuggire in tempo e viene distrutta. John per\u00f2 non era riuscito a salire a bordo e il Will del futuro decide di aiutarlo rimandandolo dalla sua famiglia, da solo poich\u00e9 non vi \u00e8 sufficiente energia per entrambi. Quando John si ricongiunge con la sua famiglia, suggerisce a West di usare nuovamente il motore per l'iperspazio. L'idea funziona ma il pianeta implode in un buco nero e la \"Jupiter\" \u00e8 costretta ad usare un'altra volta il motore per sfuggire alla sua gravit\u00e0. Usando i dati di navigazione della \"Proteus\" per definire una potenziale rotta verso Alpha Prime, la nave salta infine nell'iperspazio.\nProduzione.\nCameo.\nDiversi attori della serie originale appaiono nel film. June Lockhart, che interpret\u00f2 Maureen Robinson, appare come la direttrice scolastica di Will, la signora Cartwright. Mark Goddard, che rivest\u00ec il ruolo del maggiore West, appare come l'ufficiale comandante del maggiore stesso. Angela Cartwright e Marta Kristen, rispettivamente Penny e Judy Robinson, appaiono come giornaliste. Dick Tufeld ritorna al suo ruolo di voce originale del robot, mentre Jonathan Harris, che interpret\u00f2 il dottor Smith, rifiut\u00f2 l'offerta del cameo come rappresentante del gruppo terroristico dichiarando \"non ho mai recitato una parte piccola in vita mia e non ho intenzione di iniziare ora\". Anche a Billy Mumy venne offerto di recitare un cameo ma rifiut\u00f2 l'offerta dopo che gli venne detto che non avrebbe rivestito il ruolo a cui pensava, ossia il Will adulto, poich\u00e9 gli venne detto che avrebbe \"confuso gli spettatori\".\nColonna sonora.\nLa TVT Records distribu\u00ec un album musicale del film il 31 marzo 1998, con undici tracce originali di Bruce Broughton, le quali non hanno alcun legame con le composizioni di John Williams per la serie del 1965, e con altre otto tracce di musica techno, la maggior parte delle quali sono udibili durante i titoli di coda del film. Una versione per il mercato europeo venne distribuito sostituendo le tracce \"Spider Attack\", \"Jupiter Crashes\" e \"Spider Smith\" con altre tre nuove canzoni non usate nel film, ossia \"Aah-Yah\", \"Asphalt Ostrich\" e \"Anarchy\". Intrada Records distribu\u00ec un altro album nel 1999 con solo le tracce principali e uno completo nel 2016. La traccia \"Thru the Planet\" nell'album della TVT non \u00e8 la stessa dell'album della Intrada titolata \"Through the Planet\" ma \u00e8 una versione ridotta di \"Lost in Space\", realizzata da Broughton, non usata poi nei titolo di coda, ma presente nell'album con le tracce principali.\nDistribuzione.\nData di uscita.\nIl film \u00e8 stato distribuito nelle sale cinematografiche a livello mondiale a partire dal 3 aprile 1998, data di uscita negli Stati Uniti. In Italia, il film usc\u00ec nelle sale il 15 gennaio 1999.\nEdizione home video.\nPer il film sono state distribuite versioni VHS, DVD e successivamente Blu-ray. Le ultime due contengono inoltre alcune sequenze cancellate.\nAccoglienza.\nIncassi.\nNel primo fine settimana dopo l'uscita negli Stati Uniti, il film ottenne un ricavo di oltre venti milioni di dollari, raggiungendo il primo posto al \"box office\", scalzando il film \"Titanic\" dopo quindici settimane di primato. In totale, negli Stati Uniti, \"Lost in Space\" ricav\u00f2 pi\u00f9 di sessantanove milioni di dollari e altri sessantasette milioni fuori dal paese, raggiungendo un totale di centotrentasei milioni di dollari.\nCritica.\nLa critica valut\u00f2 il film in generale negativamente, criticando i suoi toni cupi. Il sito Rotten Tomatoes riport\u00f2 che solo il 27% delle critiche rilevate erano positive, affermando che il film era stato \"diretto goffamente\" e mancava del fascino presente nella serie originale. Su Metacritic, il film ottenne un punteggio di 42 su 100, ottenuto dalle valutazioni di diciannove critici.\nRoger Ebert ha dato al film un punteggio di 1,5 su 4, definendolo il film un \"ottuso spara-a-tutti\". Wade Major sulla rivista \"Boxoffice\" valut\u00f2 il film 1,5 su 5 definendolo \"l'adattamento pi\u00f9 stupido e meno fantasioso di una serie televisiva finora trasportato sul grande schermo\". James Berardinelli fu invece leggermente positivo, dando un punteggio di 2,5 su 4. Nonostante avesse valutato positivamente il design dei vari set, critic\u00f2 \"la storia vagabonda e i protagonisti senza vita\", affermando che \"\"Lost in Space\" presenta alcune sequenze che generano picchi di adrenalina, ma non \u00e8 di certo un film da farti afferrare il bordo del sedile\".\nMyMovies d\u00e0 invece una valutazione positiva, con un punteggio di 3,25 su 5, tenendo conto della critica, dell'opinione del pubblico e del rapporto tra incasso (negli Stati Uniti) e costi."}
{"id": "128788", "revid": "39224", "url": "https://it.wikipedia.org/wiki?curid=128788", "title": "Tricloruro di alluminio", "text": ""}
{"id": "128789", "revid": "92723", "url": "https://it.wikipedia.org/wiki?curid=128789", "title": "Mark Ryden", "text": "Biografia.\nFiglio di Barbara e Keith Ryden, ha vissuto la maggior parte della sua vita in California, a Escondido (Los Angeles). Ha frequentato l'Art Center College of Design di Pasadena, dove si \u00e8 laureato nel 1987. Ha ricevuto un B.F.A (Bachelor of Fine Arts) nel medesimo anno.\nAttualmente crea e dipinge nel Castle Green Hotel a Pasadena, nel suo studio privato che divide con la partner Marion Peck, con la quale ha realizzato un cortometraggio intitolato \"Sweet Wishes\". Risiede con i suoi due figli Rosie e Jasper Ryden a Eagle Rock (Los Angeles). La sua abitazione \u00e8 sommersa da una collezione di gingilli, ciondoli, scheletri, statue, libri, quadri e giocattoli antichi. Proprio ispirandosi ad essi ha realizzato i suoi quadri pi\u00f9 famosi, come egli stesso ha pi\u00f9 volte affermato.\nDissacratorio, i soggetti delle sue opere sono spesso caratterizzati dalla presenza di simboli culturali e religiosi dell'occidente. Prendendo spunto dall'immaginario iconografico delle fiabe, ne ha di fatto stravolto il significato iniziale, creando uno stile visivo coerente in cui promiscuit\u00e0, ambiguit\u00e0 e senso del macabro si fondono. Influenzato da Dal\u00ed, Bosch, Magritte, dagli artisti pop e dalla sua preziosissima Magic Monkey (che custodisce gelosamente nel suo studio), agli inizi degli anni novanta diviene uno dei massimi esponenti del pop surrealism, movimento che si \u00e8 diffuso con la fondazione della rivista \"Juxtapoz\", fondata da Robert Williams negli anni '90.\nI suoi soggetti preferiti sono l'ex presidente Abraham Lincoln, l'attrice Christina Ricci (ma ha ritratto personaggi del mondo hollywoodiano, come Leonardo DiCaprio, suo grande fan). Il soggetto pi\u00f9 bizzarro che Mark Ryden abbia ritratto \u00e8 sicuramente Bubbles, lo scimpanz\u00e9 di Michael Jackson, che gli \u00e8 stato consegnato nel suo studio direttamente in limousine.\nSi \u00e8 guadagnato fama nel 1991 eseguendo la copertina dell'album di Michael Jackson \"Dangerous\". Nel 1994 cura la copertina e l'intero libretto dell'album \"One Hot Minute\" dei Red Hot Chili Peppers. Si \u00e8 occupato anche della copertina degli album di artisti come Tyler The Creator, Ringo Starr, i Red Hot Chili Peppers, Butthole Surfers and Jack Off Jill. Kirk Hammett dei Metallica gli ha recentemente commissionato di dipingere la sua chitarra."}
{"id": "128791", "revid": "1543377", "url": "https://it.wikipedia.org/wiki?curid=128791", "title": "Fucilazione", "text": "La fucilazione \u00e8 un metodo di esecuzione capitale compiuto con armi da fuoco, in cui uno o pi\u00f9 individui \u2014 definiti nella fattispecie \"plotone d'esecuzione\" \u2014 sparano al condannato provocandone la morte.\nStoria.\nAssimilabile per certi versi alla trafittura con frecce, la fucilazione \u00e8 storicamente ricondotta a crimini commessi in tempo di guerra quali diserzione e tradimento: frequente era inoltre l'utilizzo di essa contro i prigionieri in campi di tortura e concentramento. La rapida morte dovuta alla raffica di proiettili contro il corpo ne ha talvolta costituito un'alternativa a metodi potenzialmente pi\u00f9 cruenti e sofferenti per i condannati quali iniezione letale, camera a gas, impiccagione e sedia elettrica.\nPer sollevare i membri del plotone dalla responsabilit\u00e0 di un omicidio, una delle armi \u00e8 solitamente caricata a salve anzich\u00e9 con munizioni reali; in caso di fucilazione compiuta da un singolo, lo sparo avviene invece contro la testa o un altro organo vitale del condannato al fine di assicurarne una morte veloce e potenzialmente indolore.\nIn Italia.\nLa fucilazione era la pena pi\u00f9 grave comminata dai Codici militari italiani (art. 8-29 Codice Penale Esercito - art. 7-31 Codice Penale Marina) e rappresentava l'unico modo contemplato dalla vecchia legislazione militare italiana per infliggere la pena di morte. Si distingue in fucilazione al petto e fucilazione alla schiena.\nLa prima era comminata per reati gravissimi ma non disonoranti. Veniva compiuta da un drappello di dodici soldati e di un caporale, scelti per anzianit\u00e0 fra tutte le compagnie presenti nella Sede del Corpo al quale apparteneva il condannato. Per l'esecuzione, l'ufficiale pi\u00f9 elevato in grado schierava le truppe e fatte presentare le armi, leggeva la sentenza. Faceva avanzare il condannato, che poteva essere assistito da un ministro del culto e, dopo averlo fatto sedere, gli faceva bendare gli occhi. Se il condannato lo chiedeva poteva essere lasciato in piedi e senza benda. Poi il plotone compiva la sua missione.\nLa fucilazione alla schiena era infamante e veniva comminata per i reati che denotavano l'estrema ignominia. Prima della fucilazione nella schiena, si compiva la degradazione, poi si passava all'esecuzione: il condannato veniva fatto sedere, bendato, con le spalle rivolte al plotone di esecuzione; il plotone stesso, se gi\u00e0 presente sul posto prima del condannato, era schierato di spalle, in modo che condannato e plotone non si guardassero mai in faccia; dopo il dietro-front del plotone veniva eseguita la sentenza.\nDopo la scarica dei soldati, in genere il comandante si avvicinava al corpo del condannato e gli sparava a bruciapelo nella nuca con una pistola: il \"colpo di grazia\".\nIn caso di commutazione di pena, la differenza fra le due era notevole: la fucilazione al petto veniva commutata in reclusione militare, quella alla schiena in lavori forzati a vita.\nIn Italia, l'ultima fucilazione fu eseguita il 5 marzo 1947 a La Spezia nei confronti di tre ex responsabili della Repubblica Sociale, circa alle 5 del mattino presso\u00a0Forte Bastia. I condannati furono Aurelio Gallo, di Udine, capo di un sedicente \"servizio investigativo autonomo\"\u00a0presso il comando provinciale della Spezia della\u00a0Guardia Nazionale Repubblicana; l'ex capitano della\u00a0G.N.R.\u00a0e questore ausiliario della Spezia, Emilio Battisti, di Trento, e l'ex maresciallo della G.N.R. Aldo Morelli, tutti gi\u00e0 condannati a morte nel maggio\u00a01946, dalla Corte di Assise locale, per collaborazionismo. L'esecuzione fu sofferta, poich\u00e9 il plotone dovette far fuoco una seconda volta in quanto la prima scarica uccise solo il maresciallo Morelli, mentre l'ex questore rest\u00f2 ferito a terra e Gallo illeso. Dopo la prima scarica Gallo disse, rivolto al plotone: Il condannato si riferiva alla tradizione di non ripetere la manovra una seconda volta se dopo la prima scarica qualcuno risultava illeso. Tra le vittime celebri del plotone d'esecuzione rientrarono anche i martiri del Campo di Marte \u2014 uccisi a Firenze il 22 marzo 1944 \u2014 e gli autori della strage di Villarbasse, giustiziati a Torino il 4 marzo 1947.\nLa Costituzione italiana, approvata il 27 dicembre 1947 ed entrata in vigore il 1\u00ba gennaio 1948, abol\u00ec definitivamente la pena di morte per tutti i reati comuni e militari commessi in tempo di pace. La misura venne attuata con il decreto legislativo n. 22 del 22 gennaio 1948 (\"Disposizioni di coordinamento in conseguenza dell'abolizione della pena di morte\"). La pena di morte rimase nel codice penale militare di guerra fino alla promulgazione della legge n. 589 del 13 ottobre 1994 (in Gazzetta Ufficiale 25 ottobre 1994 n. 250), che l'abol\u00ec sostituendola con la massima pena prevista dal codice penale.\nIn Brasile.\nNel 1825, il sacerdote Frei Joaquim do Amor Divino Rabelo \"Caneca\" fu condannato a morte per impiccagione, colpevole di insurrezione contro il Governo imperiale. Tuttavia i boia si rifiutarono di uccidere un sacerdote. Cos\u00ec, Frei Caneca fu legato alla forca e giustiziato da un plotone di esecuzione.\nL'ultima esecuzione in Brasile fu portata a termine a Maca\u00e9, nello stato di Rio de Janeiro tramite impiccagione. Dal 1891, la fucilazione tramite plotone di esecuzione \u00e8 l'unico metodo di esecuzione capitale legale in Brasile. Durante il periodo dittatoriale (1937-1983) la pena di morte era indicata per i \"crimini contro la sicurezza nazionale\". L'unica condanna a morte emessa sotto la Legge della sicurezza nazionale fu nei confronti di Theodomiro Romeiro Santos che fu condannato nel 1970 per l'uccisione di un sergente della For\u00e7a A\u00e9rea Brasileira (l'aviazione militare brasiliana) a Salvador, capitale dello stato di Bahia, ma il presidente Em\u00edlio Garrastazu M\u00e9dici commut\u00f2 la pena in ergastolo dando seguito a un appello della Chiesa cattolica.\nAl giorno d'oggi, la pena di morte in Brasile \u00e8 legale solo per i crimini militari commessi in tempo di guerra, ma non \u00e8 mai stata applicata.\nIn Canada.\nIn Canada sono stati fucilati venticinque militari per crimini di guerra, codardia e diserzione durante la Prima guerra mondiale.\nDurante la Seconda guerra mondiale fu giustiziato solo un militare, il soldato Harold Pringle del \"The Hastings and Prince Edward Regiment\". Pringle fu giustiziato in Italia nel 1945 per omicidio. Il romanzo \"Execution\" \u00e8 una trattazione ispirata a questa vicenda, da cui \u00e8 stato tratto anche il film per la televisione \"Firing Squad\". In genere, i plotoni di esecuzione canadesi e l'imposizione della pena capitale sono stati modellati sul sistema giudiziario militare britannico.\nIn Finlandia.\nLa pena di morte \u00e8 stata largamente usata durante e dopo la guerra civile finlandese (27 gennaio - 16 maggio 1918); circa 9\u00a0700 finlandesi furono giustiziati durante la guerra e dopo. La maggior parte delle esecuzioni furono portate a termine attraverso fucilazione con plotone di esecuzione dopo sommari processi semi-illegali. Solo circa 250 persone furono condannate a morte in modo legale.\nDurante la Seconda guerra mondiale circa cinquecento persone furono giustiziate, per la met\u00e0 spie. Le cause pi\u00f9 frequenti della pena di morte per cittadini finlandesi erano tradimento e alto tradimento, disobbedienza e codardia (questi ultimi due per i militari). Quasi tutti i processi furono celebrati presso una corte marziale. La maggior parte delle esecuzioni fu portata a termine dalla polizia militare del reggimento o, in caso di spie, dalla polizia militare locale. La maggior parte delle esecuzioni ebbero luogo nel 1941 e durante l'offensiva estiva sovietica del 1944. L'ultima condanna a morte fu emessa nel 1945 per omicidio, ma fu successivamente commutata in carcere a vita.\nIn Finlandia, la pena di morte fu abolita nel 1949 per i crimini commessi in tempo di pace, e nel 1972 per tutti i crimini. La Finlandia ha aderito al secondo protocollo opzionale della convenzione internazionale sui diritti civili e politici, che prevede l'abolizione della pena di morte in tutte le circostanze.\nIn America.\nCasi celebri in territorio statunitense riguardarono Eliseo Mares e James Rodgers, giustiziati rispettivamente il 10 settembre 1951 e il 30 marzo 1960: Mares incorse in un lungo decesso dopo che i tiratori ebbero mancato il bersaglio, mentre Rodgers richiese ironicamente un giubbotto antiproiettile quale ultimo desiderio. La successiva moratoria ascrivibile alla vicenda \"Furman vs. Georgia\" blocc\u00f2 le esecuzioni capitali dal 1972 al 1976, prima che la pena venisse dichiarata in linea coi principi della Costituzione.\nPrevisto nello Utah e nell'Idaho, il 17 gennaio 1977 il plotone torn\u00f2 all'opera a Salt Lake City per giustiziare Gary Mark Gilmore (alla cui storia \u00e8 dedicato il libro \"Il canto del boia\"). Quest'ultimo dichiar\u00f2 di aver scelto tale metodo per \u00abcomplicare i piani allo stato\u00bb; identica decisione fu assunta da John Albert Taylor, il quale \u2014 rifiutando di chiedere un appello grazie a cui la sentenza avrebbe conosciuto un rinvio o addirittura la conversione in ergastolo \u2014 venne giustiziato a Draper il 26 gennaio 1996.\nL'abolizione avvenne quindi nei succitati stati, rispettivamente nel 2004 e 2009: la mancanza di carattere retroattivo della legge ne consent\u00ec la richiesta da parte di Ronnie Lee Gardner, ucciso a Salt Lake City il 18 giugno 2010. La crescente difficolt\u00e0 nel reperire farmaci utili all'iniezione letale determin\u00f2 un progressivo ripristino, inaugurato proprio dallo Utah nel 2015: fecero seguito in tal senso Mississipi, Oklahoma e Carolina del Sud (quest'ultima nel maggio 2021).\nDi norma compiuta in assenza di testimoni, l'esecuzione avviene con il condannato \u2014 solitamente vestito con tuta e un cappuccio rimosso poco prima degli spari \u2014 assicurato da cinghie ad una sedia in ferro: attorno ad essa sono posti sacchi in sabbia per frenare eventuali proiettili di rimbalzo e una bacinella per raccogliere il sangue, evitando contagi legati all'AIDS. Il cuore \u00e8 individuato da un bersaglio bianco, al quale i membri del plotone \u2014 scelti per estrazione oppure tra i funzionari dello stato, protetti dall'anonimato e compensati economicamente per la partecipazione \u2014 mirano attraverso feritoie poste nel muro: in caso di sopravvivenza alla prima scarica, la vittima (cui \u00e8 concessa un'ultima dichiarazione) viene lasciata morire per dissanguamento."}
{"id": "128792", "revid": "1272592", "url": "https://it.wikipedia.org/wiki?curid=128792", "title": "Tukwila (hardware)", "text": "Tukwila (inizialmente conosciuto con il nome Tanglewood) \u00e8 il nome in codice del core per sistemi Intel Itanium 2 MP multiprocessore che andr\u00e0 a sostituire il core Montvale e costituir\u00e0 una vera e propria rivoluzione nel settore dei server IA-64, grazie all'appartenenza di Tukwila all'iniziativa Common Platform Architecture.\nLa storia di questo core \u00e8 lunga e travagliata, infatti inizialmente la sua uscita era prevista per il 2007, ma il ritardo di sei mesi accumulato da Montecito, predecessore di Montvale, presentato da Intel il 25 ottobre 2005, ha spostato prima Montvale al 2007, e poi anche questo progetto alla fine del 2008.\nA maggio 2008 venne annunciato che la presentazione di Tukwila sarebbe avvenuta verso la fine dell'anno, ma che la disponibilit\u00e0 in volumi non sarebbe avvenuta prima dell'inizio del 2009. Successivamente non si \u00e8 saputo pi\u00f9 nulla per diversi mesi, fino a quando nei primi giorni di febbraio 2009 Intel ha reso noto di aver posticipato il lancio di tale prodotto ulteriormente di alcuni mesi al fine di includere nuove ottimizzazioni nell'architettura, non previste dal progetto originale.\nInfine, a maggio 2009, Intel ha annunciato l'arrivo delle prime soluzioni per i primi mesi del 2010, ovvero quasi tre anni dopo la data originariamente prevista, malgrado il produttore abbia garantito che tale ritardo sar\u00e0 compensato da un ulteriore incremento delle prestazioni.\nCaratteristiche tecniche.\nProcesso produttivo.\nTukwila sar\u00e0 il primo processore Itanium 2 a 4 core e verr\u00e0 costruito a 65 nm mediante un approccio a Die Monolitico. Ogni core sar\u00e0 dotato di una cache L2 da 6 MB, per un totale complessivo di 24 MB di cache L2 per ogni singolo processore (ma sono previste anche versioni con 30 MB di cache complessiva), e inoltre i vari core saranno interconnessi mediante un bus di nuova generazione.\nA partire dai primi Xeon basati sulla nuova architettura Nehalem (come il core Gainestown), i processori server di Intel hanno iniziato ad utilizzare il nuovo BUS seriale originariamente conosciuto come CSI (Common Serial Interconnect) e che \u00e8 poi stato rinominato da Intel in QuickPath Interconnect (QPI); tale tecnologia verr\u00e0 estesa anche agli Itanium 2 Tukwila e dovrebbe venir implementata mediante 2 collegamenti a piena ampiezza e 2 a mezza ampiezza, per una banda totale di ben 34 GB/s tra CPU e memoria e 96 GB/s tra ogni processore presente nel sistema.\nOltre all'adozione del nuovo BUS seriale, Tukwila introdurr\u00e0 un'altra rivoluzionaria caratteristica nel panorama delle CPU Itanium 2 e anch'essa comune ai processori x86 basati su architettura Nehalem, il controller per la memoria RAM integrato nel processore. Inizialmente era previsto che tale controller supportasse le memorie FB-DIMM, fortemente sostenute da Intel nel settore server, ma il loro scarso successo commerciale dovuto all'alto costo non compensato da un evidente aumento di prestazioni, ha successivamente fatto accantonare tale idea. La riprogettazione del controller della memoria \u00e8 stata una delle cause che ha portato al posticipo della presentazione di Tukwila, che nella sua versione definitiva supporter\u00e0 moduli di tipo DDR3 con capacit\u00e0 di 16 GB ciascuno; pi\u00f9 precisamente, i controller saranno 2 e consentiranno di diminuire le latenze di accesso supportando configurazioni a 4 o pi\u00f9 canali. Secondo Intel proprio questa bassa latenza di accesso alla RAM consentir\u00e0 di abbassare i costi di produzione di Tukwila dato che non sar\u00e0 pi\u00f9 necessario implementare grossi quantitativi di cache nel processore (si ricordi che Montecito, presentato 2 anni prima integra lo stesso quantitativo, condiviso per\u00f2 da 2 soli core).\nCambier\u00e0 anche il socket per la connessione alla scheda madre sebbene per il momento non si abbiano ancora notizie in merito alle caratteristiche di tale nuovo supporto; \u00e8 noto per\u00f2 che il nuovo socket verr\u00e0 mantenuto anche per le generazioni successive in modo da semplificare le operazioni di aggiornamento.\nTutti questi miglioramenti, che porteranno il numero di transistor di ogni singola CPU a sfiorare i due miliardi su una superficie di 699\u00a0mm\u00b2, dovrebbero consentire di migliorare le prestazioni rispetto a Montecito e Montvale di almeno il 30% (con punte del 50%) contenendo tuttavia i consumi massimi in un valore leggermente superiore a quello dei predecessori. Se per i predecessori il consumo massimo era di 104 W, per Tukwila dovrebbe arrivare a 130 W, ovvero circa il 25% in pi\u00f9. Dopo gli ultimi ritardi accumulati dal progetto, Intel ha dichiarato in realt\u00e0 che le prestazioni dovrebbero essere addirittura doppie rispetto a quelle offerte dal predecessore, in virt\u00f9 delle numerose revisioni architetturali introdotte.\nTecnologie implementate.\n\u00c8 prevista la tecnologia Double Device Data Correction, che gestisce in modo dinamico eventuali malfunzionamenti dei moduli memoria disabilitandone specifiche parti cos\u00ec da garantire il funzionamento del sistema.\nInizialmente sembrava che la frequenza di introduzione sarebbe stata quella a 2,5\u00a0GHz, ma successivamente agli inizi del 2008, si \u00e8 saputo che dovrebbe fermarsi a 2\u00a0GHz. In ogni caso, ogni core sar\u00e0 in grado di gestire sino ad un massimo di 2 thread, per un totale quindi di ben 8 threads per processore contemporaneamente. \u00c8 quasi certo che tale funzionalit\u00e0 verr\u00e0 implementata attraverso l'utilizzo della nuova tecnologia Simultaneous Multi-Threading che \u00e8 stata gi\u00e0 introdotta nel panorama IA-32 con l'architettura Nehalem, al posto della ormai vecchia Hyper-Threading presente nei prodotti precedenti ma successivamente accantonata nell'architettura \"Core\" (precedente a Nehalem). Tra le tecnologie che verranno implementate vi \u00e8 da segnalare anche quella di virtualizzazione Silvervale, la versione server di Vanderpool.\nItanium e Xeon intercambiabili?\nCon il lancio dei primi Xeon basati su architettura Nehalem, Intel ha gettato le basi per la standardizzazione dell'interfaccia dei processori IA-32 e IA-64, chiamata \"Common Platform Architecture\" (CPA); si tratta di una tecnologia che render\u00e0 Itanium e Xeon \"intercambiabili\".\nAd accompagnare Tukwila come primo chip Intel con memory controller integrato sul fronte Itanium 2, doveva essere Whitefield sul fronte Xeon, il cui sviluppo per\u00f2 \u00e8 stato interrotto il 25 ottobre 2005 per motivi non meglio precisati da parte di Intel. A prendere il suo posto fu Tigerton che includeva una connessione diretta dal chipset ad ogni singolo processore ma non il nuovo BUS seriale che \u00e8 arrivato solo con l'architettura Nehalem, il cui primo esponente nel panorama Xeon MP sar\u00e0 Beckton. Tra i moltissimi obiettivi di Intel vi \u00e8 anche quello di parificare i costi dell'hardware Itanium e Xeon, in questo modo gli utenti avranno la libert\u00e0 di decidere quale architettura scegliere.\nProgetti derivati.\nDal progetto Tukwila, che \u00e8 stato sviluppato con la collaborazione di un ex team di sviluppo proveniente da Alpha, verr\u00e0 derivato anche il core Dimona, una versione ridotta specificatamente pensata per i sistemi Itanium 2 DP per sistemi a 2 sole vie.\nIl successore.\nIl successore di Tukwila sar\u00e0 Poulson che sar\u00e0 basato su un nuovo tipo di architettura definita \"rivoluzionaria\" da Intel, e che completer\u00e0 il passaggio alla \"Common Platform Architecture\" (CPA) iniziato proprio con Tukwila, ma non \u00e8 ancora chiaro se far\u00e0 ancora parte della piattaforma Richford introdotta proprio con Tukwila."}
{"id": "128794", "revid": "1305772", "url": "https://it.wikipedia.org/wiki?curid=128794", "title": "Tanglewood", "text": ""}
{"id": "128799", "revid": "767487", "url": "https://it.wikipedia.org/wiki?curid=128799", "title": "Common Platform Architecture", "text": "Con il termine Common Platform Architecture (CPA), Intel indica l'intenzione dichiarata gi\u00e0 a partire dalla met\u00e0 del 2004, di unificare l'architettura di sistema su cui poggiano i suoi processori Xeon (con architettura IA-32) e Itanium 2 (con architettura IA-64). Intel da anni sta lavorando con diversi produttori di computer, tra cui HP e IBM, per sviluppare tale piattaforma di sistema unificata, e il risultato sar\u00e0 il rilascio di future versioni dei due chip capaci di condividere lo stesso socket e diversi chipset.\nSecondo tale strategia, un rivenditore dovrebbe quindi essere in grado di sviluppare un unico sistema capace di accogliere sia i processori Itanium 2 che gli Xeon, e di conseguenza gli acquirenti potranno acquistare un server basato su Xeon, notoriamente pi\u00f9 economico e pi\u00f9 semplice da gestire, e successivamente passare ad un sistema Itanium 2 semplicemente cambiando le CPU e il sistema operativo. Il cambio di sistema operativo \u00e8 necessario in quanto \u00e8 necessario che questo sia compilato espressamente per l'architettura di processore su cui verr\u00e0 utilizzato.\nPrimi esponenti della \"Common Platform Architecture\".\nInizialmente sembrava che i primi processori \"intercambiabili\" sarebbero stati Whitefield, per quanto riguarda la serie Xeon, e Tukwila (conosciuto anche come Tanglewood), per quanto riguarda gli Itanium 2.\nSuccessivamente per\u00f2, a fine 2005, lo sviluppo di Whitefield \u00e8 stato sospeso per motivi non meglio precisati da Intel e il suo posto \u00e8 stato preso dal progetto Tigerton che per\u00f2 non adotta il nuovo bus CSI (Common Serial Interconnect), che \u00e8 stato recentemente rinominato da Intel QuickPath Interconnect, e che \u00e8 il vero cardine della nuova piattaforma. Agli inizi del 2007 si \u00e8 saputo che tale BUS, che sar\u00e0 quindi condiviso sia dagli Itanium 2 sia dagli Xeon, arriver\u00e0 solo con l'architettura Nehalem il cui primo esponente dovrebbe essere lo Xeon MP Beckton.\n\u00c8 da rimarcare il fatto che i due processori si basano su tecnologie e architetture molto differenti fra loro: Itanium 2 adotta l'architettura a 64 bit IA-64 basata sulla tecnologia EPIC di HP, mentre Xeon utilizza la stessa architettura x86 a 32 bit dei Pentium 4, Pentium D e Core 2 Duo (la IA-32). A met\u00e0 2004 sono arrivati i primi modelli di Xeon capaci di supportare l'indirizzamento della memoria a 64 bit, attraverso le famose estensioni EM64T, ma questo non comporta assolutamente un cambio di architettura da parte degli Xeon che rimangono comunque dei chip a 32 bit.\nGli analisti sostengono che la possibilit\u00e0 di condividere gli stessi componenti di Itanium 2, insieme al nuovo supporto alle istruzioni x86 a 64 bit, far\u00e0 di Xeon una CPU sempre pi\u00f9 appetibile anche sui server di fascia medio-alta. Ma Intel spera che avvenga anche il processo inverso, ovvero che Itanium 2 possa competere sempre pi\u00f9 da vicino con i processori x86, in particolar modo gli Opteron di AMD, anche sul mercato dei server di fascia medio-bassa."}
{"id": "128801", "revid": "117524879", "url": "https://it.wikipedia.org/wiki?curid=128801", "title": "Indovinello logico", "text": "Un indovinello logico \u00e8 un gioco di logica posto nella forma di una domanda alla quale si possa rispondere solo per via di intuizione o di ragionamento (non quindi in virt\u00f9 della conoscenza di nozioni specifiche). Come per tutti i giochi di logica, un indovinello logico dovrebbe avere una base matematica o logica, sebbene siano anche molto diffusi gli indovinelli apparentemente logici e che, una volta risolti, rivelano una natura pi\u00f9 o meno umoristica; per esempio per il fatto di essere basati su giochi di parole o perch\u00e9 la difficolt\u00e0 di soluzione \u00e8 principalmente dovuta al modo deviante in cui \u00e8 posta la domanda (tranello). Gli indovinelli logici basati su giochi di parole o tranelli nella formulazione della domanda sono, per certi versi, quelli che presentano maggiori analogie con il concetto tradizionale di indovinello dell'enigmistica.\nUno schema piuttosto tipico di molti indovinelli logici consiste nel presentare una situazione paradossale, e nel chiedere all'aspirante risolutore del gioco di mostrare come sia possibile la situazione descritta. Gli indovinelli logici paradossali sono fra quelli pi\u00f9 interessanti per i logici (se non addirittura per i filosofi), in quanto illustrano i possibili modi in cui un ragionamento apparentemente esatto pu\u00f2 nascondere un errore. In un certo senso, quasi tutti gli indovinelli logici classici sono implicitamente \"paradossali\", nel senso che il motivo per cui risultano interessanti \u00e8 che il giocatore ha inizialmente l'impressione di non disporre di dati sufficienti per risolvere il problema, o che il problema sia insolubile. Anche in questi casi, dunque, risolvere il problema significher\u00e0 comprendere e isolare un proprio precedente errore di ragionamento.\nUna suddivisione fondamentale degli indovinelli di logica suddivide quelli a \"informazione iniziale completa\" da quelli di tipo \"aristotelico\". Nella prima categoria di giochi, la domanda viene posta immediatamente in forma completa, fornendo al giocatore tutti gli elementi significativi per individuare (e riconoscere) la risposta. La seconda categoria invece \u00e8 costituita da quei giochi (spesso basati su paradossi) in cui dopo aver ascoltato la descrizione iniziale del problema, fornita in modo volutamente parziale, il giocatore pu\u00f2 cercare di ottenere ulteriori informazioni facendo domande, solitamente con il vincolo che si tratti di domande con risposta s\u00ec/no.\nEsempi.\nIndovinelli logico-matematici.\nI due guardiani.\n\"Un uomo giunge di fronte a due porte, ciascuna sorvegliata da un guardiano. Una delle porte conduce alla salvezza, l'altra a morte certa. Dei due guardiani, si sa che uno risponde sempre in modo veritiero alle domande che gli vengono rivolte, e che l'altro mente sempre; ma non si sa quale sia il guardiano sincero e quale il mentitore. All'uomo viene concesso di fare una sola domanda, a uno solo dei guardiani. Come pu\u00f2 l'uomo individuare la porta che conduce alla salvezza?\"\nI 9 sacchi di sabbia.\n\"Hai di fronte 9 sacchetti pieni di sabbia. Sai che 8 hanno il medesimo peso, 1 pesa poco di pi\u00f9, ma cos\u00ec poco che ti \u00e8 impossibile percepire a mano quale sia. Con una bilancia a piatti, e la possibilit\u00e0 di fare solo due pesate, come peserai i tuoi sacchetti per essere certo di trovare quello pi\u00f9 pesante degli altri?\"\nLa soluzione va trovata considerando che ciascuna pesata confronta due insiemi fissati di sacchi (non si possono aggiungere o togliere sacchi durante la pesata), e che non \u00e8 ammesso aprire i sacchi o modificarne comunque il contenuto (per esempio attraverso improbabili travasi).\nIndovinelli paradossali.\nI due treni.\n\"Un uomo ha due fidanzate, una nel Bronx e una a Brooklyn. Tutti i giorni va a trovarne una. Non sapendo per\u00f2 quale scegliere, va alla stazione del metr\u00f2 e prende il primo treno diretto a una qualsiasi delle due destinazioni. Sapendo che:\"\n\"si spieghi come mai l'uomo va dalla sua fidanzata di Brooklyn pi\u00f9 del 90% dei giorni.\"\nIl viaggiatore.\n\"Un uomo si trova nel punto \"X\". Percorre dieci chilometri a sud, dieci chilometri a est, e dieci chilometri a nord, e si ritrova nel punto \"X\". Come \u00e8 possibile?\"\nIndovinelli aristotelici.\n\"La situazione: Giulietta e Romeo sono morti sul pavimento. Per terra c'\u00e8 dell'acqua e dei vetri rotti. La finestra \u00e8 aperta. Spiegare come sono morti i due.\"\nTrattandosi di un indovinello aristotelico, la soluzione deve essere trovata attraverso domande successive che consentano di chiarire meglio la situazione (vedi soluzione).\nTranelli.\nConta delle pecore.\n\"Un allevatore ha 40 pecore. Il luned\u00ec, un incendio ne uccide la met\u00e0. Il marted\u00ec, un quinto delle pecore riesce a scappare. Il mercoled\u00ec l'allevatore compra dieci nuovi capi. Quante mucche possiede alla fine?\"\nSoluzioni.\nI due guardiani.\nUna soluzione consiste nel chiedere a uno qualsiasi dei guardiani cosa ci risponderebbe l'altro se gli chiedessimo di indicarci la porta che conduce alla salvezza, per poi scegliere la porta opposta a quella indicata. La soluzione combina, quindi congiunge le due \"funzioni\" applicate dai guardiani alla risposta prima di formularla. Se indichiamo con codice_1 la funzione applicata dal guardiano onesto e con codice_2 la risposta che risponde a verit\u00e0, possiamo scrivere che &lt;br&gt;&lt;br&gt;codice_3&lt;br&gt;&lt;br&gt; ovvero il guardiano onesto riporta esattamente la risposta corretta. Viceversa, il secondo guardiano applica una funzione &lt;br&gt;&lt;br&gt;codice_4&lt;br&gt;&lt;br&gt; dove usiamo il simbolo \"-\" per rappresentare la negazione. La domanda che poniamo al guardiano implica la composizione delle due funzioni, ovvero la risposta sar\u00e0 &lt;br&gt;&lt;br&gt;codice_5&lt;br&gt;&lt;br&gt; se la rivolgiamo al guardiano onesto oppure &lt;br&gt;&lt;br&gt;codice_6&lt;br&gt;&lt;br&gt; se la rivolgiamo a quello disonesto. La risposta quindi sar\u00e0 in entrambi i casi codice_7, cio\u00e8 la negazione della risposta corretta. \nUna variante dello stesso concetto consiste nel chiedere a uno dei guardiani quale porta \"indicherebbe\" se gli chiedessimo qual \u00e8 la porta giusta. In questo caso le due possibili situazioni sono &lt;br&gt;&lt;br&gt;codice_8&lt;br&gt;&lt;br&gt; per il guardiano onesto e &lt;br&gt;&lt;br&gt;codice_9&lt;br&gt;&lt;br&gt; per quello disonesto; in altre parole, la risposta che otterremo sar\u00e0 in entrambi i casi quella corretta: se colui a cui chiedessimo quale porta ci indicherebbe fosse l'onesto ovviamente ci direbbe la verit\u00e0, mentre il disonesto, \"mentendo\", ci indicherebbe anch'egli la porta corretta, perch\u00e9 in caso di domanda diretta (\"qual \u00e8?\") ci avrebbe indicato quella errata.\nI 9 sacchi di sabbia.\nIl metodo \u00e8 quello di sistemare per la prima pesata 3 sacchi di sabbia, naturalmente presi a caso, su ogni piatto. Se la bilancia resta in equilibrio ci concentreremo sui tre rimasti, se invece uno dei due piatti risulta essere pi\u00f9 pesante ci concentreremo sui 3 sacchi di quel piatto.\nRestandone dunque solo tre, il gioco \u00e8 semplice, ne sistemiamo uno per piatto. La pesata ci dir\u00e0 se uno dei due \u00e8 pi\u00f9 pesante, ma nel caso in cui i piatti fossero in equilibrio, per esclusione lo sarebbe quello restante.\nI due treni.\nI due treni passano una volta ogni ora, ma il treno per il Bronx passa pochi minuti dopo quello per Brooklyn (precisamente 6 minuti dopo). Per esempio, il treno per Brooklyn pu\u00f2 passare alle 16:30 e quello per il Bronx alle 16:36, e cos\u00ec via per le altre ore. Se l'uomo arriva in quei sei minuti (col 10% di probabilit\u00e0 in un'ora), andr\u00e0 verso il Bronx. Se invece arriva durante gli altri 54 minuti (col 90% di probabilit\u00e0), aspetter\u00e0 il treno per Brooklyn.\nIl viaggiatore.\nLa soluzione pi\u00f9 semplice \u00e8 che il luogo \"A\" sia il polo nord. In questo modo, all'inizio si trova al polo, poi si sposta di dieci chilometri a sud, si muove lungo un parallelo verso est (ma restando alla stessa distanza dal polo) e successivamente ritorna a nord nel punto da cui era partito.\nEsistono poi altre \"infinite\" soluzioni, se \"A\" si trova dieci chilometri a nord di un parallelo di circonferenza 10/\"n\" chilometri, con \"n\" numero intero positivo. In questo caso infatti l'uomo prima si sposta a sud sul suddetto parallelo, arrivando in un punto \"B\" di questo; successivamente si sposta di 10 chilometri ad est percorrendo un numero intero di volte il parallelo e ritornando quindi in \"B\"; infine si muove di 10 chilometri verso nord ritornando in \"A\".\nQueste soluzioni per\u00f2 si possono verificare solo in prossimit\u00e0 del polo sud (o del polo nord); la distanza dal polo di un parallelo lungo 10 km (il pi\u00f9 lungo e quindi pi\u00f9 distante tra quelli proposti) \u00e8 infatti di molto inferiore ai 10 km: se quindi il polo in questione fosse quello nord il viaggiatore non potrebbe percorrere 10 km verso sud prima di incontrare il parallelo.\nL'indovinello pu\u00f2 essere generalizzato: il punto sul quale esso si basa \u00e8 il fatto che spostamenti di un punto materiale descritti nello stesso modo portano a risultati diversi se effettuati in spazi diversi. Ad esempio, in uno spazio euclideo a due o pi\u00f9 dimensioni, intendendo gli spostamenti verso nord e verso sud come movimenti lungo un asse (movimenti in verso opposto l'uno rispetto all'altro) e lo spostamento verso est lungo un altro asse, si ottiene che effettivamente il viaggiatore, alla fine del suo percorso, \"non\" si trova nel punto dal quale \u00e8 partito. Di contro, esistono infiniti spazi non euclidei nei quali il percorso del viaggiatore si chiude scegliendo opportunamente il punto di origine del tragitto (ed infiniti nei quali non si chiude mai); un esempio \u00e8 la superficie terrestre.\nIndovinello aristotelico.\nLa chiave dell'indovinello sta nel fatto che, nonostante il senso comune induca a pensare che Giulietta e Romeo siano degli esseri umani (i personaggi shakespeariani), si tratta di pesci. I due si trovavano nella loro boccia di vetro, vicino ad una finestra, quando una folata di vento ha fatto spalancare questa di colpo, urtando la boccia con forza sufficiente a farla cadere per terra, rompendola (ecco spiegati i cocci di vetro e l'acqua sul pavimento) e facendo morire i pesci per la mancanza d'acqua.\nTranello.\nChi ha mai parlato di \"mucche\"?\nLa soluzione formale \u00e8:\nQuesto se non sono successi altri eventi (scomparse, fughe, regali) riguardanti le mucche."}
{"id": "128806", "revid": "125291571", "url": "https://it.wikipedia.org/wiki?curid=128806", "title": "Mi\u00f0gar\u00f0r", "text": "Mi\u00f0gar\u00f0r (talvolta anglicizzato Midgard, Midjungards in gotico e Middangeard in antico inglese) \u00e8 un antico nome nordico, usato nella mitologia norrena per indicare la terra degli uomini e dei Troll che pu\u00f2 essere tradotto letteralmente come \"recinto nel mezzo\" o anche \"terra di mezzo\". \nMi\u00f0gar\u00f0r \u00e8 situato in Mannheimr, uno dei nove regni, letteralmente \"regno degli uomini\". Nel tempo, tuttavia, \u00e8 divenuto comune chiamare il regno degli uomini Mi\u00f0gar\u00f0r, invece di Mannheimr.\nDescrizione mitologica.\nMi\u00f0gar\u00f0r \u00e8 sito in uno dei nove mondi tenuti uniti dall'albero Yggdrasill, creato dai tre d\u00e8i fratelli V\u00edli, V\u00e9 e Odino, dai resti del gigante Ymir che essi stessi hanno ucciso. Mi\u00f0gar\u00f0r fu creata dalla carne e dal sangue del gigante Ymir, le sue carni divennero le terre emerse e il suo sangue i mari; Mi\u00f0gar\u00f0r \u00e8 connessa con \u00c1sgar\u00f0r attraverso il Bifr\u01ebst, sorvegliato dal dio Heimdallr. Dipinto come posto da qualche parte nel mezzo di Yggdrasill, Mi\u00f0gar\u00f0r \u00e8 circondata da un mondo d'acqua, un oceano, che \u00e8 impenetrabile. L'oceano \u00e8 abitato da un gigantesco serpente marino Mi\u00f0gar\u00f0sormr, cos\u00ec grande da circondare completamente il mondo, mordendosi la coda. \nOriginariamente, nella mitologia norrena, con \"Mi\u00f0gar\u00f0r\" si intendeva ci\u00f2 che \u00e8 delimitato dal muro (o recinto) costruito dagli d\u00e8i con le ciglia di Ymir e che separa il regno Mannheimr dal regno J\u01ebtunheimr, situato a est. Con \"Mannheimr\", invece, si intendeva il mondo in cui vivono gli uomini, al cui interno vi \u00e8 proprio Mi\u00f0gar\u00f0r. Mannheimr \u00e8 inteso come un mondo intermedio tra il paradiso (\u00c1saheimr e conseguentemente \u00c1sgar\u00f0r) e l'inferno (Hel).\nSecondo la leggenda, Mi\u00f0gar\u00f0r sar\u00e0 distrutta durante il Ragnar\u01ebk, la battaglia alla fine del mondo. Il Mi\u00f0gar\u00f0sormr si alzer\u00e0 dall'oceano, avvelenando la terra e il mare con il suo veleno e causando uno scontro tra le terre e il mare. La battaglia finale si terr\u00e0 nella pianura di Vigrond, dopodich\u00e9 Mi\u00f0gar\u00f0r e quasi tutte le forme di vita in essa saranno distrutte, con la terra che affonder\u00e0 nel mare, per poi riemergere nuovamente, fertile ricominciando il ciclo dell'esistenza con una nuova creazione.\nEtimologia e radici.\nIl nome italiano che meglio pu\u00f2 rappresentare Mi\u00f0gar\u00f0r \u00e8 \"Terra di Mezzo\", tradotto spesso letteralmente dalla forma inglese \"Middle Earth\".\nIl concetto di Mi\u00f0gar\u00f0r compare diverse volte nel medio inglese come \"Middel-erde\". Il nome fu reso comune nella forma \"Terra di Mezzo\" da J. R. R. Tolkien, autore della saga de \"Il Signore degli Anelli\", nonch\u00e9 studioso di inglese antico. Egli si bas\u00f2 fortemente su questo termine e su altri concetti germanici nelle sue opere.\nMi\u00f0gar\u00f0r nella cultura moderna.\nNe \"Il destino del regno\", ultimo libro della saga \"La guerra degli elfi\" di Herbie Brennan, la parola \"Midgard\" \u00e8 utilizzata per definire l'insieme delle dimensioni che comprendono il Mondo Analogo, ossia il nostro mondo, il Regno degli Elfi, dove si svolge la saga, e Infera, ossia l'Inferno. Nella storia appare Loki come Antico Dio e non come dio nordico, e suo figlio \u00e8 l'enorme serpente Jormungand, chiamato anche \"Serpente di Midgard\".\nNel fumetti Marvel e nel Marvel Cinematic Universe Midgard \u00e8 La Terra, luogo da cui provengono la maggior parte dei supereroi e dove si svolgono la maggior parte delle storie; chiamati dagli Asgardiani e dagli abitanti dei nove regni con il suo antico nome norreno.\nNel videogioco per PlayStation Final Fantasy VII, Midgar \u00e8 il nome di una delle citt\u00e0 principali, dove comincia la storia e dove ha sede la Shinra, multinazionale che sfrutta le energie del pianeta in modo sconsiderato.\nNel videogioco \"Tales of Phantasia\", Midgards \u00e8 una grande citt\u00e0 che si oppone all'antagonista principale, Dhaos, usando la magitecnologia, un insieme di magia e tecnologia.\nNel videogioco \"God of War\", la trama inizia su \"Midgard\" per spostarsi poi negli altri regni della cosmologia norrena. Inoltre sar\u00e0 presente nel sequel God of War:Ragnarok.\n\"Midgard\", inoltre, \u00e8 un brano della band svedese gothic metal Therion."}
{"id": "128808", "revid": "729019", "url": "https://it.wikipedia.org/wiki?curid=128808", "title": "Sylvester Stadler", "text": "Nacque a Fohnsdorf nel 1910. Dopo aver frequentato le scuole tecniche e aver lavorato come elettricista, si iscrisse nelle SS austriache all'et\u00e0 di 23 anni, e poco dopo si trasfer\u00ec in Germania per iniziare l'addestramento militare, ottenendo in seguito il comando di un plotone del Reggimento \"Deutschland\". Nel 1935, in seguito alle raccomandazioni del suo comandante, entr\u00f2 nella SS-Junkerschule di Bad T\u00f6lz, dove usc\u00ec con il grado di \"SS-Untersturmf\u00fchrer\".\nPartecip\u00f2 alla Campagna di Polonia nella divisione corazzata \"Kempf\" (una unit\u00e0 mista con SS ed elementi dell'esercito). Nel 1940 ottenne il comando di una compagnia del Reggimento \"Der F\u00fchrer\" della divisione \"Das Reich\", ritornando al Reggimento \"Deutschland\" il 20 settembre 1941. Fu durante questo comando che rimase ferito in Russia e fece ritorno in Germania; durante il ricovero, partecip\u00f2, in qualit\u00e0 di insegnante, ai programmi di addestramento dei cadetti ufficiali SS nelle SS-Junkerschule di Bad T\u00f6lz e Braunschweig.\nRitornato al fronte nel marzo del 1942, come comandante del II. Battaglione del Reggimento \"Der F\u00fchrer\", guid\u00f2 i suoi uomini nella vittoriosa riconquista di Kharkov, e per la sua audacia venne decorato con la Croce di Cavaliere. Nel giugno 1943 Stadler ottenne il comando del Reggimento \"Der F\u00fchrer\", poco prima della battaglia di Kursk, e dei combattimenti sul fiume Mius; proprio per queste azioni ottenne, nell'estate del 1943, le Foglie di Quercia della Croce di Cavaliere.\nA riprova dell'indubbia capacit\u00e0 militare, del suo carisma e della sua correttezza in combattimento, Stadler, non appena venne a conoscenza dei fatti, ordin\u00f2 l'immediato arresto e la corte marziale per i responsabili di uno dei pi\u00f9 efferati massacri di civili durante la seconda guerra mondiale: l'uccisione di 640 civili francesi inermi a Oradour-sur-Glane.\nIl 3 luglio 1944 Stadler ottenne il comando della divisione \"Hohenstaufen\", venendo gravemente ferito nella successive operazioni in Normandia contro gli Alleati. Dopo il necessario ricovero, fece ritorno al comando della divisione, come \"SS-Brigadef\u00fchrer\", ricevendo le Spade della Croce di Cavaliere il 6 maggio 1945, pochi giorni prima la rese delle forze tedesche."}
{"id": "128811", "revid": "9733", "url": "https://it.wikipedia.org/wiki?curid=128811", "title": "Rospo comune", "text": ""}
{"id": "128817", "revid": "842", "url": "https://it.wikipedia.org/wiki?curid=128817", "title": "Intel Pentium 4", "text": ""}
{"id": "128819", "revid": "2020096", "url": "https://it.wikipedia.org/wiki?curid=128819", "title": "Circuito di Zandvoort", "text": "Il circuito di Zandvoort (\"Circuit Zandvoort\") \u00e8 un tracciato per competizioni automobilistiche che si trova nelle vicinanze dell'omonima cittadina, stazione balneare sulla costa olandese del Mare del Nord. In questa citt\u00e0 si erano gi\u00e0 tenute competizioni motoristiche nel 1939 su un circuito cittadino e il successo di tali manifestazioni aveva convinto il sindaco a realizzare un tracciato permanente nell'immediata periferia della citt\u00e0, ma lo scoppio della Seconda guerra mondiale fece s\u00ec che esso venisse completato solo nel 1948. Ha ospitato tutte le trentuno edizioni del Gran Premio d'Olanda di Formula 1 (dal 1952 al 1953, nel 1955, dal 1958 al 1971, dal 1973 al 1985, e dal 2021), oltre al \"Gran Premio di Zandvoort\" nel 1948 e nel 1949.\nIl 14 maggio 2019 \u00e8 stato ufficialmente reinserito nel calendario di Formula 1, a partire dalla stagione , con una convalida di tre anni, ma successivamente posticipato al , a causa della pandemia di COVID-19.\nIl circuito.\nCostruito vicino al mare, il circuito, molto apprezzato dai piloti, ha l'insidia aggiuntiva del vento che porta sul tracciato la sabbia della spiaggia. Il tracciato presenta marcate variazioni altimetriche di almeno 7.92 metri di differenza; tra i tratti caratteristici \u00e8 da ricordare la curva \"Tarzan\" (nome originale olandese \"Tarzanbocht\"), un secco tornante a destra subito alla fine del rettilineo di partenza caratterizzato da una marcata sopraelevazione, e il velocissimo tratto che si affronta \"a tavoletta\" lungo la cresta \"Hunse\" (\"Hunserug\") e salendo attraverso la curva \"Rob Slotemaker\" (\"Rob Slotemakerbocht\"), per andare a frenare una volta raggiunta la cima delle dune, dove scollinando si affronta la veloce e cieca \"Scheivlak\".\nI tratti citati sono ancora presenti nella configurazione attuale del tracciato, ma in passato vi erano altri tratti molto impegnativi, come le due curve \"Hondenvlak\", un velocissimo sinistra-destra da affrontare ad acceleratore completamente aperto e la veloce combinazione delle curve destra-sinistra \"Pulleveld\" e \"Bos In\" che segnava l'ingresso nel bosco allora presente in quel punto, definita dal pilota olandese Rob Slotemaker \"la differenza tra i ragazzi e gli uomini veri\".\nSu questo circuito persero la vita Piers Courage nel 1970 e Roger Williamson nel 1973, quest'ultimo perito in un incendio seguito all'impatto contro le barriere installate a ridosso della pista proprio in vista della gara di quell'anno e ai quali gli organizzatori si erano sempre fermamente opposti, ritenendo pi\u00f9 sicuro il sistema delle reti di arresto.\nIl nome ufficiale delle sezioni attuali del circuito (i numeri corrispondono alle sezioni che partono dal via fino all'arrivo):\nIl record assoluto del circuito \u00e8 di 1'08\"885 stabilito da Max Verstappen su Red Bull Racing-Honda nelle qualifiche del Gran Premio d'Olanda 2021.\nLe modifiche.\nNel 1973, dietro pressione della Grand Prix Drivers' Association (il \"sindacato\" dei piloti di Formula 1) furono installate lungo tutta la pista le barriere protettive in acciaio, il cosiddetto guard rail e il tracciato fu modificato con l'introduzione di una chicane, denominata \"Panoramabocht\", al posto delle curve \"Pulleveld\" e \"Bos in\", poi nel 1979 fu realizzata in fretta e furia una chicane provvisoria all'altezza della seconda curva \"Hondenvlak\" che, dimostratasi inefficace nel rallentare i concorrenti, fu sostituita nel 1980 dalla definitiva chicane \"Marlboro\". Alla fine degli anni ottanta l'espansione urbana ai margini dell'autodromo (nei pressi della \"Panoramabocht\") aument\u00f2 il malcontento dei residenti nei confronti dell'attivit\u00e0 del circuito. \nQuesto, unito al declino dell'impianto, port\u00f2 alla decisione degli amministratori locali di ridimensionare lo sviluppo del tracciato e di vendere nel 1987 alla societ\u00e0 alberghiera Vendorado circa la met\u00e0 del terreno su cui sorgeva il circuito, dove furono realizzate un campo da golf e un'ulteriore zona residenziale. Fu realizzata allora una nuova tortuosa sezione che deviava dalla vecchia pista subito dopo la \"Hunserug\" con uno stretto tornante a destra (\"Toyotabocht\"), si sviluppava nell'area che circonda i box e si raccordava con il rettilineo di partenza mediante una nuova \"Bos Uit\" sopraelevata come la vecchia curva omonima e posta qualche centinaio di metri pi\u00f9 vicino al traguardo; la lunghezza fu quindi ridotta a soli 2.526 metri.\nIn seguito tale scelta \u00e8 stata in parte riconsiderata e alla fine degli anni novanta la pista, nel frattempo denominata \"Interim Club Circuit\", \u00e8 stata allungata di nuovo riutilizzando un segmento del tracciato originale (fin quasi alla \"chicane Marlboro\") e realizzando ex-novo circa un chilometro di nastro d'asfalto, perdendo per\u00f2 irrimediabilmente il suo carattere di pista medio-veloce per trasformarsi in un tracciato contorto e lento.\nA novembre del 2018 i media annunciarono che la Formula 1 sarebbe ritornata in Olanda entro il 2020, la notizia venne presa con entusiasmo visto che la massima categoria fu assente dal 1985, per quest'occasione \u00e8 stato consigliato ai manager del circuito di apporvi alcune modifiche al tracciato per rispettare le nuove norme di sicurezza, queste modifiche includono che la curva finale denominata \"Hugenholtzbocht\" dovr\u00e0 diventare una curva sopraelevata per permettere alle vetture di sfruttare la pendenza e cos\u00ec da ottenere velocit\u00e0 superiori in uscita e il miglioramento delle strutture e servizi, per le spese di messa a norma si \u00e8 offerto il comune di Zandvoort che pag\u00f2 4 milioni di euro. \nI progetti vennero affidati all'italiana Dromo, che permise alle imprese locali di realizzare due curve sopraelevate con una progressione variabile. La T3 con una sezione calcolata secondo la serie di Fibonacci con pendenza fino a 19\u00ba e la T14, con pendenza laterale variabile fino a 18\u00ba. \nL'asfalto steso, progettato e realizzato in esclusiva per Zandvoort, prende il nome di \"FlyingDutch\", in onore dei piloti olandesi.\nAnni recenti.\nLa corsa pi\u00f9 importante che recentemente si svolge con una certa regolarit\u00e0 a Zandvoort \u00e8 il Masters di Formula 3, gara internazionale ad inviti in cui si confrontano i migliori piloti dei rispettivi campionati nazionali, denominato \"Marlboro Masters\" sino al 2005. Nel 2007 e nel 2008, a causa di restrizioni per il rumore nell'area di Zandvoort, la gara si \u00e8 svolta sul Circuito di Zolder, in Belgio, ma nel 2009 \u00e8 tornata nella sua sede originale. Il circuito ha anche ospitato la gara inaugurale della seconda stagione (2006-2007) della serie A1 Grand Prix in aggiunta a prove del DTM e del WTCC.\nInizialmente previsto nel calendario della stagione , il 28 maggio 2020 la FIA ha annunciato l'annullamento del Gran Premio d'Olanda, dopo che era stato rinviato nei mesi precedenti, a causa della pandemia di COVID-19, posticipando quindi il ritorno del circuito al ."}
{"id": "128822", "revid": "287204", "url": "https://it.wikipedia.org/wiki?curid=128822", "title": "Stanza di Ames", "text": "La stanza di Ames \u00e8 una camera dalla forma distorta in modo tale da creare un'illusione ottica di alterazione della prospettiva.\nFunzionamento.\n\u00c8 stata inventata dall'oftalmologo americano Adelbert Ames nel 1946 su un'idea di Hermann von Helmholtz.\nLa stanza \u00e8 costruita in modo che, vista frontalmente, appaia come una normale stanza a forma di parallelepipedo, con due pareti laterali verticali parallele, una parete di fondo, e un soffitto e un pavimento paralleli all'orizzonte.\nIn realt\u00e0 la pianta della stanza ha forma di trapezio, le pareti sono divergenti, e il pavimento e il soffitto sono inclinati. Le inclinazioni e le proporzioni nella dimensione degli elementi posti alle diverse profondit\u00e0 sono calcolate tenendo conto delle regole della prospettiva.\nPer effetto dell'illusione una persona in piedi in un angolo della stanza appare un gigante, mentre un'altra persona situata nell'angolo opposto sembra minuscola.\nL'effetto \u00e8 cos\u00ec realistico che una persona che cammini da un angolo all'altro sembra ingrandirsi o rimpicciolirsi.\n hanno dimostrato che l'illusione si pu\u00f2 avere anche senza l'utilizzo di pareti e soffitto, ma \u00e8 sufficiente creare un orizzonte apparente (in realt\u00e0 non orizzontale) su un appropriato sfondo. L'occhio valuta la dimensione degli oggetti in funzione del finto orizzonte."}
{"id": "128827", "revid": "842", "url": "https://it.wikipedia.org/wiki?curid=128827", "title": "NX bit", "text": ""}
{"id": "128834", "revid": "124384388", "url": "https://it.wikipedia.org/wiki?curid=128834", "title": "Fender Precision Bass", "text": "Fender Precision Bass (spesso abbreviato P-Bass) \u00e8 il primo basso elettrico disegnato e realizzato da Leo Fender, caratterizzato da un timbro pieno e corposo e dalla tastiera costituita da venti tasti.\nStoria.\nIl primo esemplare venne alla luce nel 1951 in California, quando Leo Fender ebbe un'idea per soddisfare le esigenze dei bassisti dell'epoca con un nuovo strumento, pi\u00f9 maneggevole, meno ingombrante, leggero e soprattutto amplificabile, rispetto all'ormai diffuso ma ingombrante contrabbasso, che presentava innumerevoli problemi che indussero molti musicisti ad accantonarlo. Inoltre Leo voleva dare la possibilit\u00e0 anche ai chitarristi di poter suonare il basso senza difficolt\u00e0, come ricorda lo stesso suo amico George Fullerton, e quindi dot\u00f2 questo moderno contrabbasso elettrico dei tasti, assenti nel contrabbasso ma presenti nelle chitarre. Da qui il nome Precision in quanto la presenza delle barrette metalliche dei tasti dava la precisione della nota, impossibile da raggiungere ad un principiante su una tastiera liscia.\nIl corpo in frassino del Precision, dalla forma riconducibile a quella della Telecaster, era disponibile esclusivamente nel colore \"Blonde\" ed era munito di un solo pickup centrale, il manico e la tastiera erano in acero, mentre il battipenna era in vinile nero. Su di esso veniva avvitato un comodo poggiadito in legno.\nNel 1955 il Precision era disponibile anche con il corpo in ontano nella colorazione \"Two Color Sunburst\" con battipenna di color bianco. Tale colore era stato immesso nel catalogo in concomitanza con l'uscita della chitarra Stratocaster nel 1954.\nNel 1957, Fender present\u00f2 il Precision nella sua attuale forma, con un disegno del corpo e della paletta riconducibile a quelli della Stratocaster, quindi smussato e pi\u00f9 arrotondato nelle estremit\u00e0, munito di battipenna in alluminio anodizzato color oro con un poggiadito in plastica. L'altro cambiamento radicale fu dato al pickup, che da magnete singolo pass\u00f2 al cosiddetto \"split single coil\", ovvero un pickup unico ma formato da due magneti separati, le cui polarit\u00e0 opposte offrivano un suono pi\u00f9 corposo e caldo ed eliminavano buona parte dei caratteristici rumori di fondo causati dalla natura del funzionamento del pickup magnetico a bobina singola.\nSi differenzia dall'altro modello di grande successo della casa, il Fender Jazz Bass, per vari aspetti, di cui il pickup \u00e8 quello pi\u00f9 evidente (sono 2 nel modello concorrente).\nNel 1959 fu introdotta la tastiera in palissandro, mentre nel 1960 il battipenna tartarugato prese il posto di quello in alluminio anodizzato.\nNella prima met\u00e0 degli anni sessanta la produzione ancora semi-artigianale manteneva livelli qualitativi piuttosto alti con la costruzione di esemplari assai accurati che offrivano a richiesta verniciature personalizzate con colori come il \"Dakota Red\", l'\"Olympic White\" o il \"Lake Placid Blue\", ora molto ricercati e quotati.\nNumerosi furono i bassisti che resero popolare questo strumento, adatto soprattutto per la musica pop, rock e soul, tra i quali si possono ricordare James Jamerson e Donald Dunn. Il Precision Bass divent\u00f2, grazie alla grande versatilit\u00e0 del suono, lo strumento preferito di numerosi bassisti negli Stati Uniti e in Europa.\nNel 1968 la Fender ripropose con successo un modello di basso elettrico molto simile al Precision prima versione del 1951, il Fender Telecaster Bass.\nAlla fine degli anni settanta, a causa della politica commerciale intrapresa dai nuovi proprietari del marchio Fender, la qualit\u00e0 della manodopera e dei legni impiegati diminu\u00ec per contenere i costi di produzione, incidendo sulla qualit\u00e0 generale degli strumenti prodotti. Tuttavia la produzione del Precision non fu mai sottoposta a grandi cambiamenti.\nL'inizio degli anni ottanta fu devastante per l'impresa americana, a causa dell'avvento di prodotti di scarsa qualit\u00e0 dovuti ai pesanti tagli di budget e di manodopera decisi dalla CBS.\nFu grazie alla nuova gestione datata 1985, formata da un gruppo di investitori privati guidati da William Schultz, un ex impiegato dell'azienda, che la societ\u00e0 ritrov\u00f2 nuova linfa vitale che la port\u00f2 agli inizi degli anni novanta ad essere di nuovo tra i leader mondiali nel campo degli strumenti musicali.\nSerie Precision.\nNel corso degli anni sono state prodotte varie versioni \"Artist/Signature\" del Precision Bass:"}
{"id": "128837", "revid": "86599", "url": "https://it.wikipedia.org/wiki?curid=128837", "title": "Satellite asteroidale", "text": "Un satellite asteroidale (o luna asteroidale) \u00e8 un asteroide posto in orbita attorno ad un altro asteroide. Si ritiene che molti asteroidi possiedano un satellite, la cui massa \u00e8 talora confrontabile con quella del corpo principale. Gli asteroidi dotati di un satellite sono comunemente noti come asteroidi binari. Il termine asteroide doppio \u00e8 preferibile quando i due corpi in questione hanno approssimativamente le stesse dimensioni.\nNon si conoscono ancora con esattezza le origini delle lune asteroidali. Una teoria largamente accettata prevede che questi piccoli satelliti derivino da materiale espulso dal corpo principale in seguito ad un impatto. Alternativamente, si pu\u00f2 pensare che la gravit\u00e0 di un asteroide abbia catturato un altro asteroide, di dimensioni pi\u00f9 piccole, nel corso di un passaggio molto ravvicinato.\nLa prima luna asteroidale ad essere scoperta fu Dattilo, di appena un chilometro e mezzo di diametro, in orbita attorno all'asteroide 243 Ida. La scoperta fu resa possibile nel 1993 grazie alla sonda Galileo. La seconda luna asteroidale fu individuata nel 1998 attorno a 45 Eugenia. Gi\u00e0 nei primi mesi del 2004 il numero di lune asteroidali note era salito a una quarantina, grazie alle scoperte effettuate dai telescopi terrestri. Sono stati individuati satelliti attorno ad asteroidi della fascia principale, ad asteroidi Troiani e ad oggetti della fascia di Kuiper. Nel 2005 \u00e8 stato scoperto il primo asteroide triplo, 87 Silvia, dotato di due satelliti minori.\nUn buon esempio di \"asteroide doppio\" \u00e8 90 Antiope, costituito da due componenti di eguali dimensioni che orbitano attorno al centro di gravit\u00e0 comune."}
{"id": "128846", "revid": "7336", "url": "https://it.wikipedia.org/wiki?curid=128846", "title": "Numeri cardinali", "text": ""}
{"id": "128847", "revid": "767487", "url": "https://it.wikipedia.org/wiki?curid=128847", "title": "SS-Junkerschule", "text": "SS-Junkerschule (\"Scuole per cadetti\") \u00e8 il termine utilizzato per indicare le accademie militari istituite dalle SS per formare giovani ufficiali da arruolare nelle Waffen-SS.\nLe due originarie \"Junkerschule\" a Bad T\u00f6lz e a Braunschweig furono aperte rispettivamente nel 1934 e nel 1935. A queste, durante la seconda guerra mondiale, vennero affiancate altre due nuove accademie, una a Klagenfurt in Austria il 1\u00ba giugno 1944, l'altra a Praga in Cecoslovacchia, per rispondere alla crescente domanda di ufficiali.\nIn tutto formarono 15.000 ufficiali.\nCampagna di reclutamento.\nNel 1934 le unit\u00e0 armate delle SS promossero una campagna per il reclutamento di ufficiali, rivolta ai giovani scartati dalla Wehrmacht.\nFedele alla sua tradizione aristocratica, l'Esercito tedesco accoglieva infatti soltanto allievi ufficiali di buona famiglia che avessero conseguito almeno un diploma di scuola media superiore.\nLe SS, invece, accettavano tutti i candidati aventi almeno un'et\u00e0 di 24 anni, un'altezza di almeno 1,74 metri, oltre a risultare fisicamente abili e idonei dal punto di vista razziale, a prescindere dalla loro estrazione sociale e titolo di studio. Il principale artefice di questo programma fu Paul Hausser.\nProgramma delle SS-Junkerschulen.\nAl centro del programma delle \"Junkerschulen\" vi erano le esercitazioni militari e le attivit\u00e0 sportive.\nIl corso durava cinque mesi e comprendeva lezioni di tattica militare, simulata su plastici e di lettura guidata del \"Mein Kampf\" di Hitler.\nL'ideologia politica era una materia di studio fondamentale, basti pensare che un candidato su tre veniva respinto agli esami per scarsa preparazione in ideologia politica.\nObiettivi principali delle SS-Junkerschulen.\nL'obiettivo principale era tuttavia quello di creare ufficiali che fossero in grado di combattere correndo.\nLe esercitazioni erano il pi\u00f9 possibile realistiche, con l'uso di munizioni vere e di pesanti tiri di sbarramento di artiglieria, di modo che ogni uomo si abituasse perfettamente all'uso di una grande variet\u00e0 di armi e a restare entro i 90-100 metri dal proprio fuoco di artiglieria.\nA differenza dei rispettivi colleghi dell'esercito, ai cadetti delle SS si insegnava a cavarsela da soli e a non contare troppo sugli ordini dei superiori.\nDi conseguenza essi acquistarono un notevole grado di autonomia che molto spesso sfociava nella temerariet\u00e0: difatti tra il 1939 e il 1942 i primi 45 allievi ufficiali diplomanti a Bad T\u00f6lz nel 1934 furono quasi tutti uccisi in battaglia."}
{"id": "128852", "revid": "287204", "url": "https://it.wikipedia.org/wiki?curid=128852", "title": "Messale", "text": "Il Messale, nella Chiesa cattolica, \u00e8 un libro liturgico contenente tutte le informazioni (testi, orazioni, canti, gli stessi gesti e le rubriche) necessarie al celebrante per la celebrazione della Messa o Eucaristia secondo l'anno liturgico.\nOrigine.\nIl messale, detto \"Missale plenum\", fece la sua comparsa nella Chiesa latina attorno all'XI secolo. Nacque con l'esigenza di raggruppare in un unico libro diverse pubblicazioni: il sacramentario con le preghiere eucaristiche (canone), le orazioni e le preghiere, l'evangeliario, il lezionario e l'epistolario per le letture della Santa Scrittura, il graduale con i canti. Lentamente nel corso dei secoli i manoscritti integrarono tutte queste parti della Messa in un unico libro.\nAll'inizio del XIII secolo, appaiono gli ordini mendicanti. La particolarit\u00e0 di queste comunit\u00e0 \u00e8 di essere itineranti e di non essere legati ad una particolare comunit\u00e0 diocesana. Esisteva allora una grande diversit\u00e0 di riti liturgici all'interno della Chiesa latina, molto diversi da una diocesi all'altra sia nella forma che nel calendario. Nacque cos\u00ec l'esigenza di unificare i riti.\nL'uso del \"Missale plenum\" si generalizza nella Chiesa latina tra il XIII ed il XV secolo. In seguito alla bolla di papa Pio V \"Quo primum\" del 1570, tutta la Chiesa latina utilizza il messale romano, ad eccezione di quelle diocesi e di quegli ordini religiosi che possedevano un proprio rito sufficientemente antico.\n\u00c8 il caso del messale mozarabico per l'arcidiocesi di Toledo, il messale di Braga per l'arcidiocesi di Braga, il messale romano-lionese per l'arcidiocesi di Lione (soppresso nel 1970) ed il messale ambrosiano per l'arcidiocesi di Milano che sopravvivono fino ai nostri giorni.\nInsieme a queste diocesi, anche certi ordini religiosi mantengono i propri messali: sono i certosini, i cistercensi, i domenicani ed i carmelitani.\nConcluso il Concilio Vaticano II, nel 1970 fu pubblicata l\"editio typica\" del Messale latino, seguita dall\"editio typica altera\" del 1975 e dall\"editio typica tertia\" del 2000. Le edizioni latine furono tradotte nelle lingue delle diverse Conferenze Episcopali nazionali L'8 gennaio 2020 \u00e8 stata pubblicata la \"terza edizione italiana\" del Messale latino, che incorpora le modifiche delle dizioni italiane del 2002 e del 2008, la nuova traduzione ufficiale della Bibbia promulgata nel 2008 e le traduzioni dei libri liturgici autorizzate dal \"motu proprio\" \"Magnum principium\" del 2017.\nIl nuovo testo vigente ha quasi completamente eradicato le Orazioni che contenevano riferimenti all'ira divina, al Purgatorio e all'Inferno, all'espiazione della pena, qualsiasi accenno la Chiesa militante e trionfante, ai dogmi mariani, i richiami al digiuno e all'astinenza, nonch\u00e9 la preghiera del Gioved\u00ec Santo che ricordava la condanna eterna di Giuda Iscariota per il suo tradimento. Viene anche profondamente rivoluzionato l\"'Ordinamento Generale del Messale Romano\" nel quale si raccomanda la celebrazione della Messa \"coram populo\" \u00abovunque sia possibile\u00bb e la genuflessione, tradizionalmente riservata alla sola adorazione di Dio, viene deprecata -seppur non proibita- sia per i fedeli nel'atto di ricevere l'Eucaristia che per il sacerdote celebrante il quale \u00e8 invitato a dedicare a tale forme di rispetto per Dio un \u00abtempo ristretto\u00bb rispetto all'intera durata della Consacrazione.\nI diversi messali.\nDal punto di vista dei contenuti, non esiste un messale unico ed uniforme, ma tanti messali quanti sono i riti eucaristici che vi ricorrono. Cos\u00ec, il \"Messale romano\" \u00e8 il libro della celebrazione della Messa secondo il rito della Chiesa cattolica di rito romano, ma si parla anche di \"Messale tridentino\" per il messale promulgato in seguito al concilio di Trento, di \"Messale ambrosiano\" utilizzato nell'arcidiocesi di Milano di rito ambrosiano, di \"Messale certosino\", \"cistercense\", \"domenicano\", \"visigotico\" eccetera.\nTutti sono il risultato di una doppia tendenza pratica ed identitaria. La tendenza pratica consiste nel riunire in un unico libro tutte le parti necessarie alla celebrazione eucaristica durante tutto l'anno liturgico. La tendenza identitaria rileva il bisogno di riunire gli elementi tipici che fanno l'identit\u00e0 di un rito e lo distinguono sia dalle altre famiglie rituali, sia dalle altre edizioni del messale pur appartenendo alla medesima famiglia rituale."}
{"id": "128854", "revid": "1543377", "url": "https://it.wikipedia.org/wiki?curid=128854", "title": "Michael Rasmussen", "text": "Carriera.\nInizia la sua carriera ciclistica con il mountain biking, specialit\u00e0 cross country, disciplina in cui si laurea campione del mondo nel 1999. Debutta da professionista nel 2001 con il Team CSC - Tiscali, aggiudicandosi la prima tappa della Jadranska Magistrala. Segue, nel 2002, una vittoria alla Vuelta Burgos (la 4\u00aa tappa).\nNel 2003, Rasmussen lascia la Team CSC Tiscali per andare a vestire la maglia della squadra olandese Rabobank. Con quest'ultima, si aggiudicher\u00e0 altre 3 vittorie: la 7\u00aa tappa della Vuelta di Spagna, a Cauterets, nel 2003, la 6\u00aa tappa del Giro del Delfinato, a Grenoble, nel 2004.Partecipa al Tour de France 2005 per correre al livello dei migliori. Vince la nona tappa con una fuga d'altri tempi e sulle Alpi si dimostra il pi\u00f9 forte insieme a Lance Armstrong, infatti \u00e8 secondo nella generale a pochi secondi dallo statunitense. Sui Pirenei si deve arrendere agli attacchi di Ivan Basso, ma alla vigilia della penultima tappa, una lunga cronometro di 55\u00a0km, \u00e8 comunque al terzo posto nella generale. Corre una cronometro disastrosa, cadendo pi\u00f9 volte a causa di traiettorie disegnate male. Perde quindi 4 posizioni e chiude settimo in classifica generale, vincendo la maglia a pois.\nDurante il Tour del 2006 vince la sedicesima tappa Bourg d'Osains-La Toussuire grazie ad una eroica fuga durata 176\u00a0km. Sempre alla \"Grande Boucle\" del 2006 ha conquistato la maglia a pois in qualit\u00e0 di miglior scalatore: l'impegno profuso per conquistare questo traguardo gli ha per\u00f2 impedito di curare la classifica generale, trasformandolo in un gregario per il russo Denis Men'\u0161ov.\nLa squalifica per doping.\nNel Tour de France 2007 vinse l'ottava tappa che attraversava il territorio alpino, staccando i compagni di fuga e conquistando la sua prima maglia gialla. Sulla salita di Plateau de Beille rispose agli attacchi di Alberto Contador giungendo secondo all'arrivo subito alle spalle dello spagnolo. Nella sedicesima tappa, ultima frazione pirenaica, Rasmussen attacc\u00f2 Contador sull'ultima salita del Colle d'Aubisque staccandolo di quasi 40 secondi, vincendo la tappa in solitaria e consolidando il primato in classifica generale con 3'10\" sullo stesso spagnolo e 5'10\" su Cadel Evans. La sera stessa fu obbligato a ritirarsi dal Tour dalla sua squadra, la Rabobank, per aver mentito sul luogo di allenamento (diceva di trovarsi in Messico, ma il commentatore RAI Davide Cassani disse di averlo visto in Trentino).\nIn seguito l'organizzazione del Tour il 25 luglio 2007 lo costrinse all'esclusione dalla competizione, a seguito della \"non negativit\u00e0\" alla Dynepo (considerata EPO di seconda generazione) ad un controllo effettuato durante la corsa. Rasmussen non fu squalificato ma obbligato al ritiro dalla Rabobank quando era ancora maglia gialla. In seguito fu squalificato per due anni dalla stessa UCI.\nNel 2009 torna a correre, vincendo il prologo della Vuelta a Chihuahua, una corsa a tappe messicana; due anni dopo si aggiudica anche una frazione del Tour de Serbie. Il 31 gennaio 2013 annuncia il ritiro dall'attivit\u00e0 agonistica. Durante la conferenza stampa ammette di aver fatto uso di numerose sostanze dopanti (EPO, ormone della crescita, testosterone, insulina, cortisone, trasfusioni di sangue) tra il 1998 e il 2010."}
{"id": "128858", "revid": "287204", "url": "https://it.wikipedia.org/wiki?curid=128858", "title": "Guillermo Canas", "text": ""}
{"id": "128860", "revid": "172", "url": "https://it.wikipedia.org/wiki?curid=128860", "title": "Vita non est vivere sed valere", "text": ""}
{"id": "128864", "revid": "834", "url": "https://it.wikipedia.org/wiki?curid=128864", "title": "Jose-Luis Clerc", "text": ""}
{"id": "128865", "revid": "287204", "url": "https://it.wikipedia.org/wiki?curid=128865", "title": "Lost in Space", "text": ""}
{"id": "128873", "revid": "28057", "url": "https://it.wikipedia.org/wiki?curid=128873", "title": "Diaconessa", "text": "In diverse Chiese cristiane, la diaconessa \u00e8 (o, in alcuni casi, era) una donna incaricata della cura dei malati e dei poveri, oltre che di taluni uffici liturgici.\nLa parola \u00e8 di origine greca: \u00e8 il femminile di diacono (greco \u03b4\u03b9\u03b1\u03ba\u03bf\u03bd\u03bf\u03c2, \"diakonos\"), che significa \"servitore\".\nStoria.\n\u00c8 nella lettera ai Romani che compare il termine \"diacono\" applicato ad una donna: \"\u00abVi raccomando Febe, nostra sorella, \"diacono\" della Chiesa di Cencre\u00bb\" (). Evidentemente, all'epoca della redazione della lettera (anni cinquanta del primo secolo d.C.), il termine era utilizzato in un contesto in cui i diversi ministeri all'interno delle chiese stavano ancora strutturandosi, e sarebbe metodologicamente inesatto riconoscere in questo termine il riferimento ad un diaconato inserito in una gerarchia ecclesiastica e teologicamente gi\u00e0 definito (come, di fatto, a quell'epoca non esistevano certo un presbiterato o un episcopato come si potrebbero concepire oggi).\n\u00c8 documentato che nel III secolo in Siria esistessero delle diaconesse che aiutavano il vescovo nel battezzare le donne. Un ruolo attestato anche nelle \"Costituzioni apostoliche\" del IV secolo, che parlano di un apposito rito di istituzione, distinto per\u00f2 da quello dei diaconi maschi.\nIl termine \"diaconessa\" continu\u00f2 ad essere usato lungo i secoli del primo millennio. Soprattutto tra i teologi cattolici, tuttavia, si discute se esso facesse riferimento ad un servizio puramente ministeriale o ad una vera e propria ordinazione. Di fatto il primo concilio di Nicea (325) afferm\u00f2 che \nIl Concilio di Calcedonia del 451 aveva comunque stabilito al Canone XV quanto segue: \"\u00abNon si ordini diacono una donna prima dei quarant'anni, e non senza diligente esame. Se per caso, dopo aver ricevuto l'imposizione delle mani e avere esercitato per un certo tempo il ministero, osasse contrarre matrimonio, disprezzando con ci\u00f2 la grazia di Dio, sia scomunicata insieme a colui che si \u00e8 unito a lei\u00bb\".\nNelle Chiese evangeliche.\nDiverse Chiese protestanti, soprattutto luterane e riformate, durante il Risveglio del XIX secolo hanno recuperato il ministero delle diaconesse, ricomprendendolo all'interno dei diversi ministeri istituiti all'interno delle Chiese (del resto, alcune chiese come quella anglicana o luterana ordinano donne non solo al diaconato, ma anche al presbiterato e all'episcopato).\nIspirandosi al modello di Elizabeth Fry, impegnata nell'assistenza ai carcerati, il pastore Theodor Fliedner fond\u00f2 nel 1833 a Kaiserswerth la prima \"Casa madre delle Diaconesse\", donne nubili che si consacravano stabilmente all'assistenza (non retribuita) ai poveri. Da allora, l'opera delle diaconesse si diffuse in molte Chiese evangeliche in Europa, America e Medio Oriente.\nNella Chiesa valdese.\nAnche la Chiesa Evangelica Valdese, la pi\u00f9 antica esperienza protestante italiana, ha conosciuto l'istituzione di un'Opera delle Diaconesse. L'istituto nacque nell'ambito delle organizzazioni femminili evangeliche, nel 1901, quando venne creata, presso l'Ospedale Evangelico di Torino, una scuola di formazione diaconale femminile, la \"Casa italiana delle Diaconesse\", sul modello dell'istituto svizzero di Saint-Loup, da cui provenivano le prime diaconesse impegnate nelle opere di assistenza della Chiesa Valdese.\nLe diaconesse valdesi erano impegnate nella direzione delle varie opere evangeliche in Italia, nella cura a domicilio e nella visita ai poveri e alle famiglie in difficolt\u00e0, negli ospedali evangelici di Torre Pellice, Pomaretto, Torino, Milano, Genova, Napoli e Palermo, nelle case di riposo di Luserna San Giovanni, San Germano Chisone e Vittoria, e in altre opere assistenziali.\nNel 1992, con il ritiro dall'attivit\u00e0 dell'ultima diaconessa (suor Ermellina Pons), si concluse l'esperienza dell'istituto delle Diaconesse Valdesi sul modello degli istituti religiosi femminili cattolici.\nL'ultima diaconessa italiana della Chiesa valdese muore nel 2015.\nOggi, invece, la Chiesa valdese riconosce il ministero diaconale femminile (come, d'altra parte, le donne possono essere elette al pastorato, al ruolo di anziano o a quello di moderatore della Tavola Valdese). Le diacone valdesi vengono ammesse a questo ministero dal Sinodo e vengono consacrate durante un culto pubblico, normalmente celebrato durante il Sinodo stesso. Le diacone si occupano soprattutto della visita agli ammalati e delle attivit\u00e0 connesse alle opere assistenziali della Chiesa.\nNelle Chiese ortodosse orientali.\nNei libri liturgici delle Chiese ortodosse \u00e8 tuttora inserito un antico rito di ordinazione delle diaconesse, che per\u00f2 generalmente \u00e8 conservato nei testi come testimonianza di una prassi in disuso.\nConformemente a quanto prescritto dal Concilio di Nicea, durante l'ordinazione di una diaconessa non si compiva su di essa l'imposizione delle mani, a differenza di quanto avveniva per un diacono. Da questa differenza le Chiese orientali deducono che l'ordinazione del diacono fosse un vero e proprio sacramento (attuato per mezzo della imposizione delle mani), mentre l'ordinazione della diaconessa non fosse un sacramento.\nL'ordinazione della diaconessa si svolgeva all'interno del santuario, come per gli ordini maggiori: la diaconessa stava inginocchiata su un ginocchio con la testa appoggiata all'altare e poi riceveva la comunione come i diaconi. \nOggi alcuni vescovi hanno ricominciato, seppur singolarmente, ad ordinare delle diaconesse, cosa possibile perch\u00e9 questo ordine nell'Ortodossia non \u00e8 mai stato formalmente abolito. Celebre per questo fu san Nettario di Egina (XIX secolo), che ordin\u00f2 diaconesse alcune monache del monastero da lui fondato e che lo assistevano diaconalmente nella liturgia pontificale.\nNella Chiesa cattolica.\nOggi la Chiesa cattolico-romana \u00e8 propensa a pensare che si trattasse di un qualche ministero che non comportava la conformazione a Cristo tipica del sacramento dell'ordine. Infatti, il ruolo delle diaconesse, ad avviso dei teologi cattolici, era nato oltre che per l'assistenza ai poveri, anche per l'espletamento di alcuni riti sacramentali: in particolare, visto l'uso nelle prime comunit\u00e0 cristiane di battezzare per immersione, si riteneva pi\u00f9 opportuno che fossero delle donne, non degli uomini, ad aiutare le donne ad immergersi nelle vasche battesimali. Le diaconesse non avrebbero quindi avuto compiti di predicazione o di guida di comunit\u00e0. Infatti, invalso l'uso del battesimo dei fanciulli, le diaconesse scomparvero del tutto.\nNon sono scomparse per\u00f2 del tutto alcune funzioni tipicamente diaconali nell'ordine delle certosine, bench\u00e9 non si parli di diaconesse. Le monache certosine, infatti, dopo la professione solenne o la donazione perpetua, possono essere consacrate vergini. Queste nel rito della consacrazione, ricevono dal vescovo, tra le altre insegne, il manipolo (che indossano sul braccio destro) e la stola (che indossano allo stesso modo dei sacerdoti) e che le abilita alla proclamazione liturgica del Vangelo in alcune occasioni, al canto dell'epistola nella loro messa conventuale e del vangelo nell'Ufficio notturno (senza per\u00f2 usare il manipolo), oltrech\u00e9 alla distribuzione della Comunione. Il motivo di questa funzione diaconale residua \u00e8 dovuta al fatto che l'unico cui \u00e8 concesso di entrare nella chiesa monastica \u00e8 il sacerdote celebrante.\nL'ipotesi di ripristinare il diaconato femminile nella Chiesa cattolica \u00e8 stata proposta in seguito al ripristino del diaconato permanente anche per uomini sposati, deciso dal Concilio Vaticano II.\nNel 1994, dopo il pronunciamento di papa Giovanni Paolo II, che, in risposta alle aperture anglicane del tempo, con la lettera \"Ordinatio sacerdotalis\" negava la possibilit\u00e0 per le donne di accedere al sacerdozio, era stato il cardinale Carlo Maria Martini, a parlare della possibilit\u00e0 di studiare l'istituzione del diaconato per le donne. Egli disse: \u00abNella storia della Chiesa ci sono state le diaconesse, possiamo pensare a questa possibilit\u00e0\u00bb. Ma, nel settembre 2001, l'allora prefetto della Congregazione per la dottrina della fede cardinale Joseph Ratzinger, insieme ai cardinali Jorge Medina Est\u00e9vez (prefetto della Congregazione per il culto divino e la disciplina dei sacramenti) e Dar\u00edo Castrill\u00f3n Hoyos (prefetto della Congregazione per il clero) aveva firmato una breve lettera, approvata dal papa Giovanni Paolo II, nella quale si affermava che \u00abnon \u00e8 lecito porre in atto iniziative che in qualche modo mirino a preparare candidate all'ordine diaconale\u00bb. In realt\u00e0, in qualche diocesi si erano predisposti corsi di preparazione al diaconato per donne in mancanza di decisioni riguardo all'istituzione del medesimo diaconato femminile. Si osserva che il testo si riferisce all'ordine diaconale come sacramento e primo grado del sacerdozio, perch\u00e9 in senso lato alla dimensione della diaconia, cio\u00e8 del servizio, sono chiamati tutti i fedeli, uomini e donne, e qualcuno la pu\u00f2 assumere anche a tempo pieno.\nLa discussione sul diaconato femminile \u00e8 proseguita. Nel 2003 la Commissione teologica internazionale ha affrontato il problema del diaconato femminile dal punto di vista storico e non ha escluso la possibilit\u00e0 di un suo ripristino. Il cardinal Walter Kasper, in un incontro della Conferenza episcopale tedesca, cui era stato invitato, apr\u00ec alla possibilit\u00e0 dell'istituzione delle diaconesse. In realt\u00e0, tra i possibilisti del diaconato femminile negli ultimi anni, figurano soprattutto i prelati tedeschi, da mons. Robert Zollitsch, arcivescovo emerito di Friburgo in Brisgovia ed ex presidente della Conferenza episcopale tedesca, a mons. Franz-Josef Bode, vescovo di Osnabr\u00fcck e gi\u00e0 presidente della commissione pastorale della stessa conferenza. Tedesca \u00e8 anche la Netzwerk Diakonat der Frau, la rete per il diaconato femminile.\nL'attuale papa Francesco nell'udienza del 12 maggio 2016 concessa in Vaticano all'Unione Internazionale delle Superiore Generali (UISG), in risposta alla domanda di una religiosa, ha annunciato di voler istituire una commissione di studio sul diaconato femminile nella Chiesa primitiva per verificare se e come attualizzare quella forma di servizio, ritenendo che le diaconesse possano rappresentare \u00abuna possibilit\u00e0 per oggi\u00bb. Si tratta della necessit\u00e0 per la Chiesa cattolica di valorizzare il ruolo della donna; per altro, questa valorizzazione, di cui il Papa ha parlato pi\u00f9 volte, non va intesa come una forma di \u00abclericalizzazione\u00bb delle donne."}
{"id": "128874", "revid": "4175", "url": "https://it.wikipedia.org/wiki?curid=128874", "title": "Heineken Cup 1995-1996", "text": "La Heineken Cup 1995-96 fu la prima edizione della Heineken Cup, campionato d'Europa di rugby a 15 per club.\nTale edizione vide ai nastri di partenza 12 squadre in rappresentanza di Italia, Francia, Irlanda, Galles e Romania.\nLe squadre inglesi e scozzesi non parteciparono perch\u00e9 non ebbero l'autorizzazione dalle loro federazioni a partecipare alla competizione.\nLa squadra vincitrice fu il (Francia)."}
{"id": "128878", "revid": "2063781", "url": "https://it.wikipedia.org/wiki?curid=128878", "title": "Lingue altaiche", "text": "Le lingue altaiche sono una famiglia linguistica che include 60 lingue parlate da circa 250 milioni di persone, particolarmente in Asia centrale, settentrionale e orientale. La relazione tra le diverse lingue altaiche \u00e8 ancora oggetto di dibattito e l'esistenza stessa di una famiglia altaica \u00e8 stata messa in dubbio.\nI sostenitori della tesi genetica considerano la famiglia altaica costituita dai seguenti sottogruppi:\nIn genere si ritiene che la lingua coreana e la lingua giapponese siano lingue isolate, tuttavia alcuni studiosi le considerano apparentate con le lingue altaiche.\nL'ainu \u00e8 stato occasionalmente suggerito come facente parte della famiglia altaica, ma questa teoria ha avuto poco seguito e si tende ora ad inserirla nella famiglia paleosiberiana.\nStoria della teoria altaica.\nLa famiglia altaica, con il nome di tartara, fu postulata da Wilhelm Schott gi\u00e0 nel 1849, che vi incluse il turco, il mongolo e il tunguso. Schott us\u00f2 il termine \"altaico\" per il gruppo che oggi si definisce normalmente uralo-altaico. Castr\u00e9n (1862) port\u00f2 avanti la teoria ma classific\u00f2 il turco nel gruppo che oggi si definisce uralico.\nNel 1857 Anton Boller sugger\u00ec l'inclusione del coreano e del giapponese; per quanto riguarda il coreano, G.J. Ramstedt e E.D. Polivanov compilarono nuove etimologie dal 1920. Il giapponese \u00e8 stato spesso associato al coreano (per esempio da Samuel Martin nel 1966) e dal 1971 Roy Miller ha proposto la parentela di entrambi con il gruppo altaico. Questa teoria \u00e8 stata sostenuta e sviluppata anche da altri glottologi come Sergei Starostin.\nAlcuni studiosi hanno voluto estendere i confini della famiglia altaica fino a comprendere l'ainu (Street, 1962 e Patrie, 1982). Pi\u00f9 raramente \u00e8 stata associata al tamil, al nivkh e all'ungherese, alle lingue paleosiberiane e alle lingue americane ma queste teorie sono state rifiutate da vari studiosi.\nUno degli enigmi delle lingue altaiche \u00e8 la natura della coincidenza fonetica tra le articolazioni dei suoni r/l e \u0161/s (z), ossia del cosiddetto rotacismo.\nControversie.\nCi sono due scuole di pensiero a proposito della teoria altaica. La prima considera i sottogruppi principali (generalmente il turco, il mongolico e il tunguso, con l'aggiunta del coreano e del giapponese nella teoria estesa) come derivati geneticamente, o per \"divergenza\", da un antenato comune, il \"proto-altaico\". La seconda, al contrario, propone che la relazione tra le lingue derivi da una \"convergenza\", che si manifesta ad esempio nei prestiti linguistici.\nSecondo i suoi oppositori, la teoria altaica sarebbe basata soprattutto su similitudini di natura tipologica, come l'armonia vocalica, la mancanza di genere grammaticale, caratteristiche agglutinanti e prestiti linguistici. In effetti i suoi sostenitori hanno raccolto una notevole quantit\u00e0 di corrispondenze grammaticali, lessicali e sintattiche tra i sottogruppi altaici (Ramstedt, Poppe, Martin, Starostin) ma gli oppositori spiegano questi fenomeni come principalmente dovuti a mutua influenza e a stretti contatti storici tra i parlanti altaici. In realt\u00e0 la teoria altaica \u00e8 condivisa da molti linguisti, sebbene alcuni propongano ipotesi differenti come quella che considera il gruppo altaico composto da tre diverse famiglie linguistiche (Doerfer, 1963). Altri linguisti, come Bernard Comrie (1992, 2003), considerano la famiglia altaica come parte di insiemi pi\u00f9 grandi quali il cosiddetto nostratico. Per contro, J. Marshall Ungar (1990) ha ipotizzato per il coreano e il giapponese l'appartenenza ad un sottogruppo altaico definito \"macro-tunguso\".\nOggi, con un'analisi degli scritti pi\u00f9 antichi turchi e mongolici, molti studiosi non ritengono pi\u00f9 che esista una famiglia altaica, ma che le somiglianze siano dovute a vicinanza e a prestiti tra queste lingue. Questo perch\u00e9 le analisi hanno mostrato che pi\u00f9 sono antichi gli scritti, pi\u00f9 questi mostrano differenze tra le lingue, mentre, se esistesse una famiglia linguistica, dovrebbero dimostrare ulteriori somiglianze tra le lingue in questione."}
{"id": "128887", "revid": "1543377", "url": "https://it.wikipedia.org/wiki?curid=128887", "title": "William Rehnquist", "text": "Fu giudice associato della Corte Suprema degli Stati Uniti dal 1972 e il suo 16\u00ba Giudice Capo dal 1986 fino alla sua morte.\nDurante i suoi 33 anni di servizio alla Corte Rehnquist ha contribuito a spostare le posizioni del massimo organo giudiziario statunitense verso un tranquillo conservatorismo, con attenzione ai tradizionali diritti degli stati in opposizione al governo federale.\nA seguito della scomparsa di Rehnquist, il presidente Bush ha designato suo successore il giudice John G. Roberts che, dal 29 settembre 2005 a seguito del voto di conferma in Senato, \u00e8 diventato a tutti gli effetti il nuovo Giudice Capo della Corte Suprema degli Stati Uniti.\nLa prima parte della vita.\nRehnquist nacque a Milwaukee con il nome di William Donald Rehnquist e crebbe nel sobborgo di Shorewood. Suo padre, William Benjamin Rehnquist, era un agente di commercio; sua madre, Margery Peck Rehnquist, era una traduttrice e casalinga. Nel periodo in cui frequentava le scuole superiori Rehnquist cambi\u00f2 il suo secondo nome in Hubbs, che era il cognome da nubile della sua nonna materna. I nonni paterni, Olof Andersson e Adolfina Ternberg, erano svedesi e si erano trasferiti negli Stati Uniti nel 1880.\nDopo essersi diplomato nel 1942 alla Shorewood High School, Renhquist frequent\u00f2 il Kenyon College, a Gambier (Ohio) per un trimestre nell'autunno del 1942, prima di arruolarsi nell'aeronautica militare. Prest\u00f2 servizio durante la seconda guerra mondiale a partire dal marzo 1943 in varie basi negli Stati Uniti. In questo periodo segu\u00ec un corso di meteorologia e nell'estate del 1945 fu trasferito in Africa settentrionale, dove svolse funzioni di osservatore meteorologico.\nDopo la fine della guerra, Rehnquist si iscrisse all'universit\u00e0 di Stanford, utilizzando i sussidi previsti dalla legge a favore dei veterani (\"G.I.Bill\"), e nel 1948 si laure\u00f2 in scienze politiche. Continu\u00f2 gli studi all'universit\u00e0 di Harvard e torn\u00f2 poi alla facolt\u00e0 di legge di Stanford, dove si laure\u00f2 nella stessa classe di Sandra Day O'Connor, che molti anni dopo sar\u00e0 sua collega alla Corte Suprema.\nAssistente alla Corte Suprema.\nAll'inizio del 1952 il giudice della Corte Suprema Robert H. Jackson assunse Rehnquist come assistente per la sessione 1952-53.\nMentre la Corte stava esaminando l'importante caso Brown contro Board of Education (che sarebbe poi stato deciso nel 1954, dichiarando l'incostituzionalit\u00e0 della segregazione razziale nelle scuole), Rehnquist scrisse un memorandum in cui criticava la possibilit\u00e0 che i tribunali federali intervenissero contro la separazione razziale. Il memorandum, intitolato \"Una riflessione casuale sui casi sulla segregazione\" difendeva la dottrina \"separati-ma-uguali\":\nIn seguito, durante le udienze al Senato che nel 1971 doveva approvare la sua nomina alla Corte Suprema, e, nel 1986, a Giudice Capo, Rehnquist sostenne che il memorandum rifletteva le posizioni del giudice Jackson piuttosto che le sue. Questa affermazione fu contestata da Elsie Douglas, segretaria e confidente di Jackson; ma i documenti dei giudici William O. Douglas e Felix Frankfurter indicano che Jackson vot\u00f2 a favore della sentenza Brown nel 1954 solo dopo aver cambiato idea. In questa occasione Rehnquist dichiar\u00f2 che \"la pura e semplice affermazione che 'Plessy \u00e8 giusta e deve essere riconfermata' non \u00e8 una descrizione accurata della mia opinione all'epoca\", ma riconobbe anche di aver difeso la sentenza Plessy in discussioni con gli altri assistenti dei giudici. Comunque, nella sua successiva attivit\u00e0 di giudice, Rehnquist non fece nulla per indebolire o annullare la decisione nel caso Brown, e anzi spesso si bas\u00f2 su di essa come valido precedente.\nAttivit\u00e0 privata.\nIl 29 agosto 1953 Rehnquist spos\u00f2 Natalie \"Nan\" Cornell, che gli dar\u00e0 tre figli: James, Janet e Nancy. Natalie morir\u00e0 nel 1991 per un tumore alle ovaie. Rehnquist si trasfer\u00ec a Phoenix, in Arizona, dove esercit\u00f2 la libera professione dal 1953 al 1969. In questo periodo milit\u00f2 nel partito repubblicano e fu consulente legale per la campagna di Barry Goldwater nelle elezioni presidenziali del 1964. Molti anni dopo, nel 1986, durante le udienze al Senato per la sua nomina a Giudice Capo, Rehnquist fu accusato di aver tentato di impedire il voto a elettori di colore, mentre era rappresentante di lista presso i seggi elettorali; ma tali accuse furono smentite da Vincent Maggiore, allora dirigente locale del partito democratico.\nAl Dipartimento della Giustizia.\nQuando Richard Nixon fu eletto presidente degli Stati Uniti nel 1968, Rehnquist torn\u00f2 a lavorare a Washington. Fu nominato Procuratore generale Aggiunto per l'Ufficio di Consulenza Legale (\"Office of Legal Counsel\"); fu quindi il principale assistente legale del Procuratore generale John N. Mitchell. In diverse conversazioni registrate nello Studio Ovale, rese pubbliche in occasione dello scandalo Watergate, Nixon si riferisce a lui chiamandolo \"Renchburg\". A causa della sua posizione nel Dipartimento della Giustizia, negli anni successivi si pens\u00f2 spesso che Rehnquist fosse il misterioso \"Gola Profonda\", la fonte anonima che aiut\u00f2 le inchieste del Washington Post sullo scandalo (queste speculazioni ebbero fine dopo che Bob Woodward rivel\u00f2 che \"Gola Profonda\" era William Mark Felt, vicedirettore dell'FBI).\nGiudice alla Corte Suprema.\nNixon nomin\u00f2 Rehnquist Giudice Associato alla Corte Suprema, in sostituzione di John Marshall Harlan II che era andato in pensione nel settembre 1971. Nixon, al posto di Harlan, intendeva nominare Mildred Lillie, giudice di stato in California, che sarebbe stata la prima donna a raggiungere la Corte Suprema; ma rinunci\u00f2 poich\u00e9 la Lillie non appariva all'altezza dell'incarico. La nomina di Rehnquist fu confermata dal Senato il 10 dicembre 1971 con un voto di 68 a 26, e Rehnquist prese possesso del suo seggio alla Corte il 7 gennaio 1972. Insieme a lui entr\u00f2 in carica anche Lewis Powell, che era stato nominato per l'altro seggio allora vacante.\nRehnquist si rivel\u00f2 presto come il pi\u00f9 conservatore tra i giudici nominati da Nixon alla Corte Suprema. Interpret\u00f2 il quattordicesimo emendamento in modo restrittivo e fu riluttante a limitare i poteri dello stato nei confronti dei cittadini. Vot\u00f2 contro l'espansione dei programmi di desegregazione nelle scuole, e dissent\u00ec dalla sentenza Roe contro Wade (1973) che dichiarava l'aborto non in contrasto con la Costituzione. Vot\u00f2 inoltre a sostegno della preghiera nelle scuole, della pena capitale, e favor\u00ec l'autonomia degli stati rispetto al governo federale. Poco incline al compromesso, Rehnquist era spesso l'unico dissenziente dalle decisioni della Corte in questo periodo, e si guadagn\u00f2 il nomignolo di \"Lone Ranger\". Cerc\u00f2 attivamente di promuovere il suo programma conservatore all'interno della Corte, specialmente nell'area del federalismo, e spesso vot\u00f2 insieme al Giudice Capo Warren Burger, che condivideva in buona parte le sue tendenze conservatrici.\nEspresse la sua opinione sulla \"Equal Protection Clause\" in casi come Trimble contro Gordon, 430 U.S. 762 (1977), in cui la Corte dichiarava illegittima una legge che discriminava tra figli maschi e femmine riguardo all'eredit\u00e0:\nMa diciannove anni dopo Rehnquist approv\u00f2 la decisione secondo cui il Virginia Military Institute non poteva rifiutare l'ammissione alle donne (United States contro Virginia, 1996), in quanto in contrasto con la \"Equal Protection Clause\". Rehnquist rest\u00f2 scettico riguardo alla giurisprudenza della Corte in questa materia; alcune delle sue opinioni favorevoli all'eguaglianza risultavano dall'applicazione di leggi ordinarie piuttosto che della Costituzione. Ad esempio, in Meritor Savings Bank v. Vinson (1986), Rehnquist riconobbe il diritto di intentare un'azione legale per discriminazioni o molestie sessuali nell'ambiente di lavoro, anche per danni psicologici, basandolo sul titolo VII della Legge sui Diritti Civili.\nRehnquist scrisse la sentenza nel caso Diamond contro Diehr (1981), che apr\u00ec la strada alla possibilit\u00e0 di brevettare il software, superando la decisione in Parker contro Flook (1978), scritta dal giudice Stevens, che andava in direzione contraria. Nel caso Sony Corp. of America v. Universal City Studios (1984), riguardante la responsabilit\u00e0 dei produttori di videoregistratori per violazioni del diritto d'autore, Stevens scrisse la sentenza, che permetteva ampie possibilit\u00e0 di libero utilizzo di questi apparecchi; Rehnquist condivise l'opinione dissenziente, che prevedeva una protezione pi\u00f9 forte del diritto d'autore. Molti anni dopo, in Eldred contro Ashcroft (2003), sulla legittimit\u00e0 dell'estensione della durata dei diritti d'autore, Rehnquist fece parte della maggioranza che favoriva la posizione dei titolari dei diritti, con Stevens in dissenso, a favore di un'interpretazione pi\u00f9 restrittiva della protezione degli autori.\nPer un lungo periodo, dall'inizio degli anni settanta fino al 1981, Rehnquist utilizz\u00f2 un sedativo, l'etclorvinolo (Placydil), prescrittogli dal dottor Freeman H. Cary per combattere insonnia e dolori alla schiena, in dosi eccedenti i limiti consigliati. Il 27 dicembre 1981 Rehnquist fu ricoverato all'ospedale della George Washington University per un trattamento contro i dolori alla schiena e la dipendenza da Placydil; durante il ricovero fu colpito da una crisi da astinenza, che gli caus\u00f2 allucinazioni e paranoia. Nell'anno precedente aveva avuto disturbi del linguaggio, ma non risulta che abbia avuto disturbi di altro genere, n\u00e9 che il suo lavoro di giudice ne abbia risentito.\nGiudice Capo.\nQuando il Giudice Capo Warren Earl Burger decise di ritirarsi nel 1986, il presidente Reagan scelse Rehnquist per sostituirlo. Nonostante le controversie che questa decisione suscit\u00f2, il Senato conferm\u00f2 la nomina con un voto di 65 a 33, e Rehnquist entr\u00f2 in carica il 26 settembre. Allo stesso tempo, Antonin Scalia subentr\u00f2 a Rehnquist come giudice associato.\nNegli anni seguenti, le sostituzioni di giudici progressisti con altri di orientamento pi\u00f9 conservatore provocarono un'evoluzione della giurisprudenza della Corte in senso conservatore, e l'influenza di Rehnquist, non pi\u00f9 isolato in una Corte di tendenza progressista, aument\u00f2. La Corte prese a limitare i poteri federali a vantaggio degli stati, assunse una visione meno espansiva dei diritti civili, un atteggiamento meno garantista nei casi penali, e un'interpretazione pi\u00f9 flessibile del principio di separazione tra stato e chiesa. Tuttavia non giunse ad annullare alcune importanti, ma controverse, decisioni caratteristiche delle precedenti tendenze progressiste, come Miranda contro Arizona o Roe contro Wade.\nI due eventi pi\u00f9 cospicui del mandato di Rehnquist furono il processo per impeachment del presidente Clinton, e la decisione nel caso Bush contro Gore che risolse le elezioni presidenziali del 2000 a favore del primo. Nel 1999 Rehnquist, come prescritto dalla Costituzione, presiedette il processo al Senato che doveva decidere sulla destituzione di Bill Clinton dalla presidenza, e fu il secondo Giudice Capo a svolgere questo ruolo; il solo precedente era stato quello di Salmon P. Chase, che aveva presieduto il processo per l'impeachment del presidente Andrew Johnson nel 1868. Nel 2000 Rehnquist scrisse un'opinione nel caso Bush contro Gore che concordava con la decisione della Corte a favore di George W. Bush; l'opinione affermava che la \"Equal Protection Clause\" proibiva il riconteggio manuale ordinato dalla Corte Suprema della Florida in quanto non basato su un criterio valido per la verifica delle schede.\nNella sua qualit\u00e0 di Giudice Capo, Rehnquist amministr\u00f2 il giuramento del Presidente nelle cerimonie inaugurali di George H.W. Bush, Bill Clinton (due volte) e George W. Bush (due volte).\nIl recupero del federalismo.\nNel periodo in cui Rehnquist fu Giudice Capo, la Corte, con il suo contributo e quello di altri giudici conservatori, svilupp\u00f2 una chiara tendenza a limitare i poteri del governo federale a vantaggio degli stati.\nRehnquist vot\u00f2 con la maggioranza in City of Boerne contro Flores (1997), e in seguito avrebbe utilizzato pi\u00f9 volte questa decisione come precedente per imporre al Congresso di adeguarsi all'interpretazione del Quattordicesimo emendamento definita dalla Corte. Boerne stabiliva che le leggi approvate dal Congresso per applicare le disposizioni del Quattordicesimo emendamento (compresa la \"Equal Protection Clause\") dovevano \"dimostrare congruenza e proporzionalit\u00e0 tra l'illecito da prevenire o rimediare e i mezzi adottati a tale fine\". Questo criterio sostitu\u00ec la cosiddetta dottrina del nottolino (\"ratchet theory\") che era stata enunciata in Katzenbach contro Morgan (1966), in base alla quale il Congresso poteva espandere i diritti civili oltre quelli che la Corte aveva riconosciuto, ma non poteva limitare o sopprimere i diritti riconosciuti dal potere giudiziario. In base all'opinione di maggioranza scritta dal giudice Anthony Kennedy, con cui Rehnquist concord\u00f2:\nIl criterio di congruenza e proporzionalit\u00e0 cos\u00ec enunciato rese pi\u00f9 facile la riapplicazione di precedenti pi\u00f9 antichi che limitavano il potere del Congresso di far rispettare il principio di uguaglianza di fronte alla legge.\nUno di pi\u00f9 importanti sviluppi della giurisprudenza della Corte sotto la presidenza di Rehnquist fu il rafforzamento e l'estensione della dottrina dell'immunit\u00e0 sovrana, con la conseguenza di limitare il potere del Congresso di assoggettare gli stati alla possibilit\u00e0 di essere citati in giudizio da privati per danni. Anche se l'Undicesimo Emendamento, nella sua formulazione letterale, garantisce agli stati l'immunit\u00e0 da cause loro intentate da cittadini di altri stati, la Corte spesso estese questo principio alle cause contro uno stato intentate da cittadini dello stesso stato. Nel caso Alden contro Maine (1999) la Corte sostenne che l'autorit\u00e0 di assoggettare gli stati ad azioni legali da parte di privati non discende da alcuno dei poteri congressuali esplicitamente elencati nell'articolo uno della Costituzione, e non si pu\u00f2 nemmeno ricavare dalla \"Necessary and proper clause\". Rehnquist concord\u00f2 con l'opinione scritta dal giudice Kennedy secondo cui:\nLa Corte riconobbe che con alcuni tra gli emendamenti alla Costituzione (tra cui il Quattordicesimo) si era inteso conferire al Congresso il potere di abrogare l'immunit\u00e0 sovrana; pertanto il Congresso poteva autorizzare le azioni legali per risarcimento danni in base, ad esempio, al suo potere di far applicare il Quattordicesimo emendamento, che comprende la \"Equal Protection Clause\". Tuttavia la Corte pose dei limiti a questo potere. Ad esempio, nei casi Kimel contro Florida Board of Regents (2000) e Board of Trustees of the University of Alabama contro Garrett (2001), la Corte decise che il Congresso non poteva abrogare l'immunit\u00e0 sovrana degli stati in base alla \"Equal Protection Clause\", in casi di discriminazione razionalmente basata su differenze di et\u00e0 o disabilit\u00e0:\nRehnquist condusse la Corte verso un'interpretazione pi\u00f9 limitata dei poteri di regolamentazione delle attivit\u00e0 economiche che la \"Commerce Clause\" della Costituzione assegna al Congresso. Ad esempio, egli scrisse la sentenza nel caso United States contro Lopez, 514 U.S. 549 (1995), con cui si dichiarava incostituzionale una legge federale che proibiva a persone armate l'accesso agli immobili adibiti a scuola o alle loro immediate vicinanze. Il governo federale sosteneva che il Congresso poteva imporre un tale divieto perch\u00e9 la presenza di persone armate nelle scuole influenzava indirettamente le condizioni economiche della zona, ma la maggioranza della Corte respinse questa interpretazione. Come Rehnquist scrisse:\nA Lopez segu\u00ec United States contro Morrison, 529 U.S. 598 (2000), che aveva per oggetto la costituzionalit\u00e0 di una legge federale che combatteva le violenze contro le donne. La maggioranza della Corte, in un'opinione scritta da Rehnquist, annull\u00f2 le disposizioni della legge sul risarcimento danni poich\u00e9 avevano ad oggetto comportamenti privi di una relazione significativa con il commercio interstatale. L'opinione di Rehnquist inoltre respinse un'argomentazione che citava la \"Equal Protection Clause\" a sostegno della validit\u00e0 della legge.\nLa tendenza federalista avviata dai casi Lopez e Morrison sub\u00ec una battuta d'arresto in Gonzales contro Raich (2005), in cui la Corte interpret\u00f2 espansivamente i poteri del Congresso di regolare le attivit\u00e0 economiche, permettendogli di proibire la coltivazione di cannabis per uso medico su scala locale. Rehnquist tuttavia dissent\u00ec da questa decisione, insieme ai giudici O'Connor e Thomas.\nRehnquist scrisse l'opinione di maggioranza in South Dakota contro Dole (1987), che confermava il diritto del Congresso di ridurre i finanziamenti agli stati che non si adeguavano al limite nazionale che poneva a 21 anni l'et\u00e0 minima per il consumo di alcolici. Questa interpretazione ampia del potere di bilancio del Congresso fu vista come un'importante limitazione alla tendenza della Corte verso la ridistribuzione del potere dal governo federale agli stati.\nStare decisis.\nNonostante la tendenza conservatrice della sua giurisprudenza sotto la presidenza di Rehnquist, la Corte si rifiut\u00f2 di annullare alcune decisioni controverse che interpretavano in modo estensivo le garanzie costituzionali. Tra queste spiccano Roe contro Wade e Miranda contro Arizona.\nRehnquist nel 1973 si era opposto con forza alla decisione in Roe contro Wade, che aveva dato protezione costituzionale all'aborto. Nel 1992 il suo principio fondamentale fu confermato di stretta misura, con un voto di 5 a 4, nel caso Planned Parenthood contro Casey, con una sentenza largamente basata sulla dottrina dello stare decisis. In dissenso dalla maggioranza, Rehnquist critic\u00f2 la Corte per la sua \"versione di nuovo conio dello stare decisis\" e sostenne \"che la decisione in Roe fu errata, e che essa pu\u00f2 e dovrebbe essere annullata senza che ci\u00f2 costituisca una contraddizione con il nostro tradizionale approccio allo stare decisis nei casi costituzionali\".\nRehnquist non esitava ad applicare lo stare decisis quando credeva che ci\u00f2 fosse corretto. Ad esempio, in Dickerson contro United States (2000), vot\u00f2 per confermare la famosa decisione in Miranda contro Arizona del 1966 (secondo cui chiunque sia arrestato deve essere informato dei suoi diritti prima di essere interrogato), basandosi non solo sul principio del rispetto dei precedenti, ma anche sulla sua convinzione \"che il test della totalit\u00e0 delle circostanze, rispetto a Miranda, \u00e8 pi\u00f9 difficile da rispettare per i responsabili dell'ordine pubblico e pi\u00f9 difficile da applicare in modo coerente per i tribunali\".\nPoco dopo questa decisione, la Corte esamin\u00f2 il caso Stenberg v. Carhart (2000), riguardante la costituzionalit\u00e0 di una legge che proibiva il cosiddetto \"aborto a nascita parziale\". Anche in questo caso la Corte, con la ristretta maggioranza di 5 a 4, annull\u00f2 la legge, e nuovamente Rehnquist dissent\u00ec sostenendo che la decisione non doveva essere basata esclusivamente sullo stare decisis: \"Non ho condiviso l'opinione congiunta in Planned Parenthood of Southeastern Pa. v. Casey, 505 U.S. 833 (1992), e continuo ad essere convinto che il caso \u00e8 stato deciso in modo errato\".\nI diritti degli omosessuali.\nDurante la presidenza di Rehnquist, la Corte decise alcuni casi importanti riguardanti i diritti degli omosessuali. Tra questi vi fu Romer contro Evans (1996). Lo stato del Colorado aveva approvato un emendamento alla sua costituzione che secondo la maggioranza della Corte avrebbe impedito alle citt\u00e0 e alle contee dello stato di prendere qualunque provvedimento per proteggere i cittadini omosessuali da discriminazioni basate sul loro orientamento sessuale: la Corte pertanto lo annull\u00f2. Rehnquist si un\u00ec all'opinione dissenziente, scritta dal giudice Scalia, secondo cui la costituzione federale \u00e8 silente su tale argomento, e quindi \"bisogna lasciare che venga risolto con i normali mezzi democratici... Le leggi di carattere generale che proibiscono le discriminazioni arbitrarie continuerebbero a proibire anche la discriminazione sulla base di comportamenti omosessuali... L'emendamento proibisce trattamenti speciali degli omosessuali, e nulla pi\u00f9\"; il dissenso citava il precedente (allora ancora valido) di Bowers contro Hardwick (1986), che permetteva agli stati di punire penalmente i comportamenti omosessuali: \"Se \u00e8 razionale criminalizzare tale condotta, sicuramente lo \u00e8 anche il negare una speciale protezione a coloro che manifestano la tendenza o il desiderio di intraprendere tale condotta.\"\nLa Corte annull\u00f2 la sentenza Bowers nel caso \"Lawrence v. Texas\" (2003), in cui Rehnquist nuovamente dissent\u00ec insieme a Scalia e Thomas. La decisione nel caso Romer, che sembrava raggiungere l'inesplicabile conclusione che gli stati potevano approvare leggi contro la sodomia tra omosessuali ma non potevano nelle loro costituzioni negare agli omosessuali diritti di altro genere, fu notevolmente chiarita dalla sentenza Lawrence.\nRehnquist scrisse la sentenza nel caso Boy Scouts of America contro Dale (2000), che conferm\u00f2 il diritto dei Boy Scouts di espellere un istruttore omosessuale, in base alla libert\u00e0 di associazione garantita dal Primo Emendamento della costituzione. Rehnquist scrisse:\nRehnquist a volte giunse a decisioni favorevoli agli omosessuali, ad esempio quando vot\u00f2 per permettere a un dipendente omosessuale di ricorrere contro le politiche di gestione del personale della CIA, per permettere le cause per molestie sessuali tra persone dello stesso sesso, e per confermare la politica dell'universit\u00e0 del Wisconsin-Madison secondo cui gli studenti dovevano pagare una quota i cui proventi erano distribuiti a gruppi gay, oltre che a tutte le altre organizzazioni studentesche.\nStato e religione.\nRehnquist sostenne un'interpretazione non rigorosa del principio di separazione tra stato e chiesa, che permetteva un maggiore sostegno governativo alle organizzazioni religiose e una pi\u00f9 ampia presenza di simboli ed elementi religiosi in contesti pubblici. Ad esempio, in Lee contro Weisman (1992), Rehnquist dissent\u00ec dalla decisione che proibiva la recitazione di preghiere durante la cerimonia di consegna dei diplomi nelle scuole pubbliche. In Rosenberger contro University of Virginia (1995), condivise la sentenza secondo cui un'universit\u00e0 pubblica che finanzia giornali studenteschi non pu\u00f2 rifiutare tali finanziamenti a un giornale religioso.\nNel caso Zelman contro Simmons-Harris (2002), con un voto di 5 a 4 la Corte approv\u00f2 un programma dello stato dell'Ohio per la distribuzione di buoni scuola a famiglie a basso reddito, che potevano essere utilizzati anche presso scuole religiose (e, di fatto, lo erano nella grande maggioranza dei casi). La sentenza, scritta da Rehnquist, confermava la legittimit\u00e0 costituzionale di questa iniziativa in quanto i buoni erano distribuiti direttamente alle famiglie, che erano libere di utilizzarli presso scuole, pubbliche o private, di loro scelta tra quelle partecipanti al programma:\nNel caso Van Orden contro Perry (2005), Rehnquist scrisse l'opinione di maggioranza relativa, secondo cui la presenza di un monumento ai dieci comandamenti nel parco del Campidoglio dello stato del Texas non era incostituzionale, poich\u00e9 il monumento, in quel contesto, trasmette un messaggio di carattere storico e sociale piuttosto che religioso:\nContemporaneamente Rehnquist dissent\u00ec dalla decisione in McCreary County contro ACLU of Kentucky, che dichiar\u00f2 l'illegittimit\u00e0 dell'esposizione dei dieci comandamenti in un'aula di tribunale.\nMalattia e morte.\nIl 26 ottobre 2004 l'ufficio stampa della Corte Suprema comunic\u00f2 che Rehnquist era stato colpito da un tumore alla tiroide. Rehnquist non apparve pi\u00f9 in pubblico fino al 20 gennaio 2005, quando impart\u00ec il giuramento presidenziale a George W. Bush. In quella occasione la precariet\u00e0 delle sue condizioni di salute apparve evidente: Rehnquist giunse alla cerimonia camminando lentamente appoggiandosi a un bastone, e se ne and\u00f2 subito dopo il giuramento.\nDopo essere stato assente alle udienze della Corte per diversi mesi, Rehnquist riprese a parteciparvi il 21 marzo 2005. Nel frattempo aveva continuato a lavorare da casa, anche se a ritmo ridotto.\nIl 1\u00ba luglio 2005 Sandra Day O'Connor annunci\u00f2 il suo pensionamento dalla carica di Giudice Associato, dopo essersi consultata con Rehnquist, che le aveva detto che non intendeva ritirarsi. Ma Rehnquist mor\u00ec nella sua casa di Arlington il 3 settembre, esattamente quattro settimane prima del suo ottantunesimo compleanno; Rehnquist fu cos\u00ec il primo membro della Corte Suprema a morire in carica dopo Robert H. Jackson, nel 1954. La salma fu esposta al pubblico nel palazzo della Corte e il 7 settembre si tenne il funerale con rito luterano, nella cattedrale cattolica di San Matteo Apostolo a Washington; gli elogi funebri furono tenuti da George W. Bush e da Sandra Day O'Connor. Fu poi sepolto con una cerimonia privata nel cimitero nazionale di Arlington, accanto a sua moglie Nan.\nSuccessione alla carica di Giudice Capo.\nLa morte di Rehnquist, avvenuta circa due mesi dopo che la O'Connor aveva annunciato il suo pensionamento, lasci\u00f2 due seggi vacanti alla Corte. Il presidente Bush, che in sostituzione della O'Connor aveva nominato John G. Roberts, decise che questi avrebbe invece preso il posto di Rehnquist come Giudice capo. La nomina di Roberts fu confermata dal Senato il 29 settembre, qualche giorno prima dell'inizio della sessione annuale della Corte. Roberts era stato assistente di Rehnquist nella sessione 1980-1981."}
{"id": "128889", "revid": "124239644", "url": "https://it.wikipedia.org/wiki?curid=128889", "title": "Punkabbestia", "text": "Punkabbestia (: ; all'inglese ; anche punk a bestia, pankabbestia, pancabbestia o puncabbestia) \u00e8 un termine gergale utilizzato per identificare vagabondi o senzatetto metropolitani, spesso accompagnati da cani. In casi meno drastici, un tipo di persone che risiedono in un contesto approssimativo e, di solito, condiviso con altri individui, chiamati anche squatters.\nIn Italia il fenomeno sociale risale agli anni novanta del Novecento e nasce da una \u00absorta di degenerazione-sviluppo del movimento\u00bb anarcho punk.\nEtimologia.\nLa parola sembra derivare da una crasi, cio\u00e8 dalla fusione in un'unica parola della locuzione \"punk con la bestia\", cio\u00e8 \"punk con il cane\": in molti dialetti dell'Italia centrale, infatti, la preposizione articolata \"con la\" diventerebbe \"ca'\" dando origine alla forma \"punk ca' bestia\" trascritto \"punkabbestia\". L'elemento \"punk\" fa riferimento alla \"cultura punk\", di cui i punkabbestia riprendono alcuni elementi ideologici ed estetici. L'elemento \"bestia\" starebbe per la parola \"cane\": questo \u00e8 probabilmente da ricondursi all'abitudine dei punkabbestia di accompagnarsi a cani a qualsiasi ora e in qualsiasi posto. L'associazione con i cani ha reso questa interpretazione quella pi\u00f9 diffusa a livello mediatico, popolare e anche ironico. \nSecondo alcune fonti questa etimologia sarebbe un equivoco, e la parola punkabbestia sarebbe stata coniata negli anni ottanta dai punk toscani: in alcune zone della Toscana il termine \"abbestia\" \u00e8 utilizzato gergalmente come rafforzativo o superlativo di un qualsiasi termine o stato d'animo. L'etimologia del termine sarebbe probabilmente derivante da \"a bestia\" da intendersi come \"alla maniera di un animale\", cio\u00e8 senza restrizioni morali e quindi esaltato alla massima espressione, oppure come stato animalesco e quindi eccessivo e selvaggio. Quindi punkabbestia starebbe (in una traduzione approssimativa, ma esplicativa) per \"pi\u00f9 punk di tutti\" o \"punk in maniera esagerata\".\nAll'inizio l'utilizzo del termine da parte dei punk italiani marcava una distinzione rispetto a quei soggetti che portavano all'estremo l'estetica, la condotta anti-establishment del movimento, in una deriva personale accomunabile a quella dei clochard. Nello stesso periodo venivano usati anche altri termini equivalenti quali \"Kotti Punks\" (da Kottbusser Tor, la piazza di ritrovo dei primi punkabbestia berlinesi).\nNei paesi anglosassoni spesso vengono definiti \"Gutter punk\".\nDescrizione sociologica.\n\"Punkabbestia\" \u00e8 un termine che tende a essere usato per indicare diversi tipi di comportamenti sociali, anche molto distanti tra di loro: si tratterebbe dunque, secondo alcuni, pi\u00f9 di un preconcetto estetico che di una reale categoria di persone. I punti che comunque li contraddistinguono sono comportamenti di rifiuto o avversione verso i costumi della societ\u00e0 o comunque verso l'establishment, con motivazioni politiche (per esempio legate all'anarchismo) o puramente personali (molti punkabbestia vengono da situazioni familiari particolarmente oppressive o con difficolt\u00e0 educative, o ancora di droga). Alcuni gruppi di punkabbestia si identificano come \"crust\" o \"crusters\", parola che indica una scelta politica precisa legata all'anarchismo, al freeganismo e in generale al boicottaggio dello stile di vita consumistico contemporaneo.\nAlcuni di loro frequentano gli ambienti dei rave e a volte trovano alloggio presso i centri sociali autogestiti pi\u00f9 schierati verso l'anarchismo radicale. Per vivere si dedicano all'accattonaggio, alle esibizioni di strada o ad altri espedienti.\nSpesso il loro look \u00e8 caratterizzato da un miscuglio di stili diversi, generalmente legati allo stile hip-hop e a quello punk, con preferenze per l'ecopelle rispetto alla pelle tradizionale per via delle loro convinzioni animaliste.\nIn Italia, gruppi di punkabbestia sono particolarmente diffusi nelle citt\u00e0 universitarie o comunque attive dal punto di vista delle iniziative giovanili non convenzionali."}
{"id": "128890", "revid": "1658", "url": "https://it.wikipedia.org/wiki?curid=128890", "title": "William Hubbs Rehnquist", "text": ""}
{"id": "128894", "revid": "2149966", "url": "https://it.wikipedia.org/wiki?curid=128894", "title": "Suddivisioni della Cina", "text": "Le suddivisioni della Cina sono ripartite su cinque livelli:\nUn sesto livello \u00e8 poi costituito dal pubblico ufficio distrettuale o distretto, subordinato alle contee, in via di abolizione.\nLa Costituzione prevede tre suddivisioni, ossia le province, le contee e i comuni; la Repubblica di Cina sull'isola di Taiwan utilizza un sistema leggermente diverso basato su province semplificate e nessun livello di tipo prefettizio (si veda la suddivisione amministrativa di Taiwan). Ogni livello di suddivisione amministrativa corrisponde a un livello nella carriera del servizio civile della Repubblica Popolare Cinese.\nLe province da sempre rivestono un importante ruolo culturale in Cina: i cinesi tendono a identificarsi con la provincia nativa e solitamente a ogni territorio provinciale corrispondono determinati stereotipi riferiti alla popolazione. I confini della maggior parte delle province cinesi furono definiti al tempo della tarda dinastia Ming. Dopo la vittoria delle forze comuniste (1949) i maggiori cambiamenti territoriali provinciali hanno interessato le province del nord-est e la creazione delle regioni autonome sulla base della teoria sovietica della nazionalit\u00e0.\nSuddivisioni di primo livello.\nLa Cina amministra trentatr\u00e9 suddivisioni di livello provinciale di cui: ventidue province, cinque regioni autonome, quattro municipalit\u00e0 e due regioni amministrative speciali. Taiwan amministra invece due municipalit\u00e0 e due province (sebbene entrambi i governi provinciali siano stati semplificati).\nNella Cina continentale le province teoricamente sono sottomesse al governo centrale di Pechino, ma nella pratica gli amministratori provinciali, nella scelta della politica economica, dispongono di un buon grado di autonomia. Fino ai primi anni novanta, a differenza degli Stati Uniti d'America e ad eccezione dell'esercito, il potere del governo centrale del secolo scorso non \u00e8 mai stato esercitato attraverso un sistema parallelo di istituzioni. L'attuale potere delle province ha creato un sistema politico che diversi economisti definiscono come un federalismo avente peculiari caratteristiche cinesi.\nI territori della maggior parte delle province, ad esclusione di quelle del nord-est, furono definiti durante le dinastie Yuan, Ming e Qing. A volte i confini provinciali non corrispondono ai confini culturali o geografici e questa differenza costituisce un fenomeno conosciuto come: \"intreccio dei denti di cane\". Lo stesso fenomeno pu\u00f2 essere spiegato con il motto: \"divide et impera\" ed era parte della politica imperiale di controllo del separatismo e delle ribellioni dei signori della guerra. Tuttavia oggi le province rivestono un ruolo culturale di rilievo, dove le popolazioni si identificano soprattutto con la provincia di nascita e ad ogni provincia corrisponde un insieme di stereotipi riferito agli abitanti.\nLe modifiche pi\u00f9 recenti all'amministrazione di livello provinciale sono state: la creazione della provincia dell'Hainan e della municipalit\u00e0 di Chongqing; l'organizzazione dei territori di Hong Kong e Macao in regioni ad amministrazione speciale. \nA Taiwan, Taipei e Kaohsiung sono state elevate al rango di municipalit\u00e0 centralizzata dopo il ritiro del governo guidato dal partito Kuomintang.\nRegioni.\nLe regioni (\u7701) sono il tipo pi\u00f9 comune di suddivisione di livello provinciale.\nProvince contese.\nSin dalla creazione della Repubblica Popolare Cinese (1949) Taiwan \u00e8 stata considerata una provincia della repubblica comunista. La Repubblica di Cina controlla tuttora l'intera provincia reclamata dalla Repubblica Popolare Cinese, costituita dall'isola di Taiwan e dall'arcipelago delle isole Penghu (o isole \"Pescadores\"). Taiwan controlla anche altri due gruppi di piccole isole pi\u00f9 vicine alla costa, le Kinmen (come contea di Kinmen) a ovest e le isole Matsu (come contea di Lienchiang) a nord-ovest; entrambi i gruppi sono amministrati dalla provincia del Fujian taiwanese. Il governo di Taiwan reclama infine ufficialmente tutta la Cina continentale, il Tibet, la Mongolia esterna, la Repubblica di Tuva (entit\u00e0 federale della Russia) e le Isole Senkaku.\nSebbene le rivendicazioni territoriali della Repubblica di Cina siano state fatte cadere nel 1991 dall'allora presidente Lee Teng-hui, che dichiar\u00f2 cessato il periodo della ribellione comunista e abrog\u00f2 le relative leggi che dal 1949 limitavano fortemente la democrazia sull'isola, l'Assemblea nazionale di Taiwan non ha ufficialmente approvato questo cambio di politica.\nLe mappe della Cina pubblicate a Taiwan mostrano spesso i confini provinciali del territorio prima della vittoria comunista del 1949 e includono le aree territoriali reclamate dalla Repubblica di Cina.\nRegioni autonome.\nLe cinque regioni autonome (\u81ea\u6cbb\u533a) sono suddivisioni amministrative della Repubblica Popolare Cinese di livello provinciale. Il territorio delle regioni autonome racchiude minoranze etniche e la costituzione garantisce maggiori diritti. Le regioni autonome dispongono della figura del presidente (le province regolari hanno dei governatori) che deve appartenere ad un gruppo etnico definito dalla regione autonoma (tibetano, uiguro e cos\u00ec via). \nLe regioni autonome sono state stabilite dal governo comunista sull'esempio della politica sovietica della nazionalit\u00e0.\nMunicipalit\u00e0.\nLe municipalit\u00e0 (\u76f4\u8f96\u5e02) sono citt\u00e0 di vaste dimensioni che godono di uno \"status\" amministrativo pari a quello delle province. Le municipalit\u00e0 amministrano direttamente le contee e non sono quindi dotate del livello di suddivisione della prefettura. Nella pratica l'area metropolitana \u00e8 solo una parte minore dell'area totale della municipalit\u00e0: il resto del territorio \u00e8 occupato da campagna e altre citt\u00e0. Chongqing costituisce un esempio estremo di questa caratteristica delle municipalit\u00e0 cinesi: la popolazione rurale di Chongqing supera la popolazione urbana. Pechino, oltre che essere una citt\u00e0 direttamente amministrata dal governo (municipalit\u00e0), \u00e8 anche la capitale (\u9996\u90fd) della Repubblica Popolare Cinese (\u4e2d\u534e\u4eba\u6c11\u5171\u548c\u56fd).\nNella Repubblica Popolare Cinese esistono quattro municipalit\u00e0.\nLa Repubblica di Cina amministra due municipalit\u00e0 che sono piuttosto differenti dalle municipalit\u00e0 della Repubblica Popolare Cinese: amministrano un territorio che corrisponde solo a una frazione dell'area metropolitana della citt\u00e0.\nLa Repubblica Popolare Cinese non considera legittimo il governo della Repubblica di Cina e quindi non riconosce le modifiche amministrative dell'isola di Taiwan come la creazione delle due municipalit\u00e0. La Repubblica Popolare Cinese considera Taipei la capitale della provincia di Taiwan (il capoluogo della provincia di Taiwan stabilito dalla Repubblica di Cina \u00e8 Jhongsing).\nRegioni amministrative speciali.\nLe regioni amministrative speciali (\u7279\u522b\u884c\u653f\u533a) (abbreviazione inglese: SAR), Hong Kong e Macao, sono regioni amministrative locali della Repubblica Popolare Cinese che godono di una maggiore autonomia grazie al principio: \"un solo Paese, due sistemi\". Sono controllate direttamente dal governo centrale del popolo cos\u00ec come stabilito dall'articolo 12 delle leggi di base delle due regioni.\nA differenza delle province, delle regioni autonome e delle municipalit\u00e0, che vengono regolate dall'articolo 30 della Costituzione del 1982, le regioni amministrative speciali sono regolate dall'articolo 31 della Costituzione. Le due regioni amministrative speciali di Hong Kong e Macao sono state costituite nel 1997 e nel 1999 quando la sovranit\u00e0 delle due entit\u00e0 venne trasferita alla Repubblica Popolare Cinese dal Regno Unito e dal Portogallo.\nLe regioni amministrative speciali gestiscono in modo autonomo: le corti d'appello, il sistema legale, le politiche per il rilascio del passaporto, la moneta, il controllo doganale, le politiche di immigrazione e l'estradizione. Le regioni amministrative speciali non controllano: le relazioni diplomatiche e la difesa nazionale.\nLe regioni amministrative speciali partecipano a diverse organizzazioni internazionali e manifestazioni sportive con rappresentanti autonomi separati dalle delegazioni della Repubblica Popolare Cinese e non fanno uso della struttura amministrativa della Repubblica Popolare Cinese. Hong Kong \u00e8 divisa in diciotto distretti dotati di un consiglio consultivo distrettuale, mentre Macao \u00e8 divisa in due \"concelhos\" (municipio) e sette \"frequesias\" (comune) senza doveri formali.\nSuddivisioni di secondo livello.\nIl livello di suddivisione amministrativa delle prefetture esiste solo nella Repubblica Popolare Cinese e non a Taiwan. Al 31 dicembre 2005 vi erano 333 divisioni con \"status\" di prefettura di cui: 283 citt\u00e0, diciassette prefetture, trenta prefetture autonome e tre leghe.\nNella maggior parte dei casi le divisioni prefettizie sono citt\u00e0 con \"status\" di prefettura. In realt\u00e0 non sono vere e proprie citt\u00e0, ma territori che includono aree urbane e aree rurali. La maggior parte delle province \u00e8 suddivisa in citt\u00e0 con status di prefettura.\nLe prefetture propriamente dette sono suddivisioni di livello prefettizio ed erano il livello di suddivisione amministrativa pi\u00f9 diffuso in Cina prima della creazione delle citt\u00e0 con \"status\" di prefettura durante gli anni novanta del secolo scorso. Oggi le prefetture sono suddivisioni principalmente limitate al territorio delle regioni autonome del Tibet e dello Xinjiang.\nLa lega \u00e8 una suddivisione amministrativa di livello prefettizio tipica della regione autonoma della Mongolia interna. Oggi molte leghe sono state sostituite dalle citt\u00e0 di livello prefettizio.\nLe prefetture autonome sono prefetture create per specifiche minoranze etniche. Si trovano soprattutto nella parte occidentale della Repubblica Popolare Cinese.\nSuddivisioni di terzo livello.\nIl livello amministrativo delle contee \u00e8 il terzo negli enti locali del Paese dopo quelli delle province e delle prefetture. Al 31 dicembre 2005 esistevano nel Paese 2.862 suddivisioni di livello equivalente alla contea, tra cui: 1.464 contee, 117 contee autonome, 374 citt\u00e0-contee, 852 distretti, quarantanove bandiere, tre bandiere autonome, due regioni speciali e un'area forestale. La Repubblica di Cina governa ventitr\u00e9 suddivisioni di tipo contea di cui: diciotto contee e cinque municipalit\u00e0 provinciali.\nContee.\nLe contee (; \"xi\u00e0n\") sono la suddivisione pi\u00f9 comune di questo livello amministrativo. Esistono sin dal periodo dei regni combattenti (476 a.C.-221 a.C.) e furono istituzionalizzate al tempo della dinastia Qin (221 a.C.-207 a.C.). Con riferimento alla Cina imperiale il termine \"xi\u00e0n\" viene di solito tradotto come \"distretto\" o \"prefettura\".\nContee autonome.\nLe contee autonome (; \"z\u00eczh\u00ecxi\u00e0n\") sono amministrazioni di territori la cui popolazione \u00e8 costituita principalmente da minoranze etniche o che sono stati storicamente dominati nel passato da tali etnie. Il secondo caso \u00e8 il pi\u00f9 reale a fronte dei massicci esodi della popolazione han voluti dai vari governi cinesi nei territori conquistati, che hanno messo in minoranza i popoli locali.\nSecondo lo stesso principio sono state istituite le regioni autonome a livello provinciale e le prefetture autonome a livello prefettizio.\nCitt\u00e0-contea.\nLe \"citt\u00e0-contea\" (; \"xi\u00e0nj\u00edsh\u00ec\"), come le citt\u00e0-prefettura, non sono citt\u00e0 nel senso tradizionale, ma municipalit\u00e0 il cui territorio \u00e8 stato esteso ad inglobare quello della contea. Tale territorio \u00e8 quindi composto da un centro abitato principale, altri minori e vaste aree rurali, paragonabile a quello di una provincia italiana.\nIl cambiamento \u00e8 stato apportato a partire dagli anni ottanta e anche negli ultimi anni vi sono state contee assorbite dalla municipalit\u00e0 in precedenza capoluogo della stessa contea. Nella Repubblica di Cina le citt\u00e0-contea sono denominate citt\u00e0 provinciali.\nCitt\u00e0-viceprefettura.\nLe \"citt\u00e0-viceprefettura\" o \"citt\u00e0-sottoprefettura\" (; \"f\u00f9d\u00ecj\u00edsh\u00ec\") sono un tipo di ente che ufficialmente fa parte delle \"citt\u00e0-contea\", ma hanno di fatto poteri amministrativi superiori, intermedi tra la citt\u00e0-prefettura e la citt\u00e0-contea.\nAlcune, come le citt\u00e0-contea, fanno parte della giurisdizione di una prefettura; altre sono amministrate direttamente dal governo provinciale.\nDistretti.\nAnche i distretti (; \"sh\u00ecxi\u00e1q\u016b\") sono suddivisioni amministrative che hanno ottenuto lo \"status\" di contea. Nel passato amministravano esclusivamente aree urbane. Oggi molti dei vecchi distretti hanno inglobato i territori rurali limitrofi e attualmente amministrano citt\u00e0, villaggi e campagne.\nBandiere.\nLe bandiere () sono le contee della Mongolia interna e godono dello stesso \"status\" amministrativo delle altre contee.\nBandiere autonome.\nLe bandiere autonome () sono le contee autonome della Mongolia interna e, al pari di quelle delle altre province, buona parte della popolazione \u00e8 formata da individui appartenenti alle minoranze etniche cinesi.\nAltre unit\u00e0 amministrative con \"status\" equivalente a quello delle contee.\nEsistono inoltre alcuni tipi di suddivisioni speciali equiparati alla contea. Shennongjia \u00e8 un'area forestale (; \"l\u00ednq\u016b\") con \"status\" di contea della provincia dell'Hubei; Liuzhi e Wanshan sono distretti speciali (; \"t\u00e8q\u016b\") della provincia del Guizhou.\nComuni.\nAl 31 dicembre 2005 esistevano 43.275 suddivisioni di livello comunale di cui: 19.322 citt\u00e0, 13.749 comuni, 1.098 comuni etnici, 181 \"sumu\", un \"sumu\" etnico, 6.686 sotto-distretti e tre uffici pubblici distrettuali nella Repubblica Popolare Cinese. La Repubblica di Cina, allo stesso livello di suddivisione amministrativa, governa trentadue citt\u00e0-contee, 226 comuni rurali e sessantuno comuni urbani.\nNella Repubblica Popolare Cinese le aree urbane sono divise in sotto-distretti (; \"ji\u0113d\u00e0ob\u00e0nsh\u00ecch\u00f9\"), al contrario delle aree rurali divise in citt\u00e0 (; \"zh\u00e8n\"), comuni (; \"xi\u0101ng\") e comuni etnici (; \"m\u00ednz\u00faxi\u0101ng\"). Il \"sumu\" (; \"s\u016bm\u00f9\") e il \"sumu\" etnico (; \"m\u00ednz\u00fas\u016bm\u00f9\") sono suddivisioni tipiche della regione autonoma della Mongolia Interna e corrispondono rispettivamente al comune e al comune etnico.\nLa Repubblica di Cina \u00e8 suddivisa in citt\u00e0-contee, citt\u00e0 di livello comunale non presenti nella Repubblica Popolare Cinese, e comuni urbani e rurali simili ai comuni della Cina continentale.\nIl pubblico ufficio distrettuale (; \"q\u016bg\u014dngsu\u01d2\") \u00e8 un livello di suddivisione amministrativa tipico della Cina continentale che un tempo rappresentava un livello di governo ulteriore tra livello delle contee e livello dei comuni. Il pubblico ufficio distrettuale \u00e8 una suddivisione obsoleta e le autorit\u00e0 governative sono intenzionate a cancellarla dalle suddivisioni amministrative della Repubblica Popolare Cinese.\nVillaggi.\nIl livello dei villaggi (\u5e84\uff0c\u6751) riveste il ruolo di suddivisione organizzativa (censimento, sistema postale e cos\u00ec via) e non \u00e8 dotato di molta importanza in termini di potere politico rappresentativo. Le divisioni locali di base, come comunit\u00e0 e quartieri, hanno confini definiti e capi designati per ciascuna area.\nGeneralmente le aree urbane sono organizzate in comitati di quartiere; le aree non urbane, al contrario, sono organizzate in comitati di villaggio o gruppi di abitanti. Il termine \"villaggio\" indica quindi: un villaggio naturale o un villaggio amministrativo (una mera entit\u00e0 burocratica). Una citt\u00e0 pu\u00f2 essere suddivisa in quartieri e comunit\u00e0 che sostituiscono comitati di quartiere e sotto-distretti.\nCasi speciali.\nSebbene ogni singola suddivisione amministrativa sia associata a un preciso e definito livello di suddivisione, in certi casi la singola entit\u00e0 pu\u00f2 essere dotata di maggiore autonomia. Ad esempio, alcune delle pi\u00f9 estese citt\u00e0 di livello prefettizio godono di maggiore autonomia e vengono quindi denominate citt\u00e0 sub-provinciali. Queste particolari entit\u00e0 detengono un potere maggiore delle normali prefetture all'interno delle province.\nAnche al livello delle contee esistono simili casi speciali. Alcune citt\u00e0 con \"status\" di contea detengono una maggiore autonomia di una normale contea e quindi sono denominate citt\u00e0 di livello sub-prefettizio. Spesso le citt\u00e0 di livello sub-prefettizio sono amministrate direttamente dalla provincia di appartenenza.\nUn caso estremo \u00e8 rappresentato dal distretto di Pudong della municipalit\u00e0 di Shanghai. Sebbene il livello di appartenenza dovrebbe essere quello delle contee, il distretto di Pudong \u00e8 dotato di poteri sub-provinciali.\nSintesi dei livelli di suddivisione amministrativa.\nLa tabella sintetizza i livelli di amministrazione della Repubblica Popolare Cinese.\nNota: i dati sono aggiornati al 31 dicembre 2005.\nStoria.\nPrima del dominio della dinastia Qin (\u79e6\u671d) la Cina era controllata da una rete di monarchi, nobili e trib\u00f9. La rivalit\u00e0 tra questi gruppi culmin\u00f2 nel periodo dei regni combattenti (\u6218\u56fd) durante il quale il regno di Qin prevalse divenendo la potenza dominante cinese.\nLa dinastia Qin stabil\u00ec il primo sistema cinese di suddivisione amministrativa per evitare che il Paese ricadesse nuovamente nel caos del periodo dei regni combattenti. Il sistema era basato su due livelli: i comandi \"j\u00f9n\" e le contee \"xi\u00e0n\" (il termine \"xi\u00e0n\" negli studi di sinologia \u00e8 generalmente tradotto come \"distretto\" o \"prefettura\". Nell'articolo si usa il termine contemporaneo \"contea\"). La successiva dinastia Han (\u6c49\u671d) aggiunse al sistema amministrativo il livello delle province.\nLa dinastia Sui (\u968b\u671d) e la dinastia Tang (\u5510\u671d) abolirono i comandi \"j\u00f9n\" e aggiunsero i \"circuiti\" al vertice del sistema. La dinastia mongola Yuan (\u5143\u671d) introdusse il livello delle moderne province portando i livelli del sistema amministrativo a quattro. Il sistema rimase invariato sino alla dinastia Qing (\u6e05\u671d), l'ultima dinastia imperiale a governare la Cina.\nLa Repubblica di Cina ridusse i livelli amministrativi alle sole province e contee e cerc\u00f2 di estendere l'amministrazione politica oltre il livello delle contee creando i comuni.\nQuesto sistema venne ufficialmente adottato anche dalla Repubblica Popolare Cinese a partire dal 1949. Il governo di Pechino speriment\u00f2 fino al 1954 l'amministrazione di pi\u00f9 province tramite appositi raggruppamenti amministrativi che oggi prevede ufficialmente tre livelli: province, contee e comuni. In realt\u00e0 esistono anche i livelli delle prefetture e dei villaggi. Le ultime modifiche di rilievo al sistema di suddivisione amministrativa sono la creazione della municipalit\u00e0 di Chongqing e delle regioni amministrative speciali di Hong Kong e Macao.\nRiforme.\nMolti ritengono che nei prossimi anni potrebbero esserci riforme significative della suddivisione amministrativa della Repubblica Popolare Cinese. Si ipotizza che potrebbe essere eliminato il livello delle prefetture. Una prova di questa ipotesi \u00e8 il sempre pi\u00f9 frequente trasferimento di poteri dalle prefetture alle contee."}
{"id": "128899", "revid": "287204", "url": "https://it.wikipedia.org/wiki?curid=128899", "title": "Chiesa copta (disambigua)", "text": ""}
{"id": "128905", "revid": "3831", "url": "https://it.wikipedia.org/wiki?curid=128905", "title": "Paul Klee Zentrum", "text": ""}
{"id": "128914", "revid": "1745361", "url": "https://it.wikipedia.org/wiki?curid=128914", "title": "Paella", "text": "La paella \u00e8 un piatto tradizionale della cucina spagnola a base di riso, zafferano, verdure, carne o frutti di mare. \u00c8 originario della Comunit\u00e0 Valenzana e successivamente si \u00e8 diffuso in tutta la Spagna, acquisendo popolarit\u00e0 all'estero, in particolare nel bacino del Mar Mediterraneo e nell'America Latina. Un adattamento della ricetta, noto come \"paelya\" o \"arroz a la valenciana\" \u00e8 entrato a far parte della cucina filippina.\nEtimologia del nome.\nEtimologicamente la parola valenzana \"paella\" deriva dal latino \"patella\", dal quale sono derivati anche il francese \"po\u00eale\", lo spagnolo medievale \"padilla\" e l'italiano padella. In origine il termine indicava una padella larga e poco profonda in ferro, munita di due impugnature opposte, che veniva utilizzata nella Comunit\u00e0 Valenzana per cucinare vari piatti a base di riso o di fedelini (una pasta simile a spaghetti).\nEstensione del termine \"paella\" nell'indicare il piatto preparato tramite lo strumento, quest'ultimo ha preso il nome di \"paellera\", che tuttavia nella Comunit\u00e0 Valenzana indica invece la persona incaricata di preparare il piatto.\nLa \"paella\" \u00e8 di forma circolare, e si differenzia da altre padelle, oltre che per le due impugnature laterali, per le sue dimensioni. La profondit\u00e0 \u00e8 di circa cinque-sei centimetri, mentre il diametro varia in base al numero di commensali: indicativamente, per 4 persone si usa una \"paella\" da 45 cm, per 10 persone quella da 1 metro. In occasioni particolari, per esempio per sagre paesane o feste di beneficenza, si possono vedere all'opera \"paelles\" di dimensioni gigantesche, che superano i 2 metri di diametro.\nLa ricetta della paella.\nLa paella nasce come \"piatto di recupero\", e quindi pu\u00f2 essere personalizzata a seconda degli ingredienti reperibili o di stagione. La ricetta della paella valenzana prevede riso (in genere di qualit\u00e0 \"senia\" o \"bomba\"), rosolatura di carne marinata, solitamente pollo e coniglio, verdure verdi come fagiolini o taccole, pomodori, peperoni e fagioli, ai quali si aggiungono lumache, brodo e spezie, come zafferano e rosmarino.\nLa variante pi\u00f9 comune \u00e8 quella a base di frutti di mare (\"paella de marisco\" in spagnolo), diffusasi sulle coste mediterranee, che sostituisce la carne con crostacei e molluschi, come mitili, scampi e seppie, e il brodo con il fumetto di crostacei.\nAltre varianti, pur mantenendo gli ingredienti base come riso e zafferano, mescolano frutti di mare e carne assieme, solitamente pollo, costituendo la paella mista (\"paella mixta\" in spagnolo).\nCelebrazioni.\nIl 20 Settembre di ogni anno si festeggia la \"giornata mondiale della Paella\"."}
{"id": "128915", "revid": "125114191", "url": "https://it.wikipedia.org/wiki?curid=128915", "title": "Gino Colaussi", "text": "Biografia.\nFratello minore di Giordano, era pertanto conosciuto anche come Colaussi II. Il cognome paterno Col\u00e0usig verr\u00e0 italianizzato in Colaussi durante l'epoca fascista. Anche il nipote Giordano Colausig avrebbe intrapreso la carriera calcistica.\nDi umili origini (era figlio di agricoltori), prima di praticare il calcio a livello professionistico lavorava come ciabattino, guadagnando due lire per ogni paio di scarpe. Terminata la carriera calcistica, apr\u00ec un bar a Bassano del Grappa ma ebbe notevoli difficolt\u00e0 economiche che lo portarono anche a impegnare la medaglia d'oro vinta nel Mondiale 1938, e nel 1986 lo Stato italiano gli concesse un vitalizio. \u00c8 morto il 24 dicembre 1991 all'ospedale Santorio di Trieste. Dopo la sua scomparsa gli sono stati dedicati lo stadio Comunale di Gradisca d'Isonzo e una tribuna dello Stadio Nereo Rocco.\nCaratteristiche tecniche.\nAla sinistra, era veloce, scattante e dotato di un buon tiro; nonostante la struttura fisica modesta, sapeva farsi valere nei contrasti. Queste qualit\u00e0, unitamente alla sua freddezza sottoporta, lo rendevano un buon realizzatore e compensavano il divario di classe con altri interpreti del ruolo come Raimundo Orsi. La sua specialit\u00e0 erano i cross e i traversoni.\nPur essendo prevalentemente mancino, sapeva disimpegnarsi bene anche con il piede destro. Secondo alcuni giornalisti fu l'inventore del cosiddetto \"doppio passo\", storicamente attribuito al bolognese Amedeo Biavati.\nCarriera.\nGiocatore.\nClub.\nCrebbe calcisticamente nell'Itala di Gradisca passando giovanissimo alla su indicazione personale del presidente Celso Cerretti all'allenatore Istv\u00e1n T\u00f3th; con la maglia degli alabardati esord\u00ec in Serie A il 28 settembre 1930 a sedici anni contro il Bologna, segnando il suo primo gol in massima serie il 2 novembre 1930, nella vittoria interna contro l'Ambrosiana per 5-0. Rimase in forza alla Triestina per dieci stagioni consecutive, rivelandosi come una delle migliori ali del campionato.\nNel 1940, dopo un corteggiamento durato diversi anni, pass\u00f2 alla Juventus per la somma di 450.000 lire nonostante il avesse offerto il doppio alla Triestina. L'inizio della sua militanza in bianconero fu condizionato dal servizio militare svolto in Istria, che ne ritard\u00f2 la preparazione e l'inserimento in squadra, e anche le successive prestazioni furono inferiori alle attese, al punto da essere definito da un giornalista dell'epoca \"un limone spremuto\". Pur poco impiegato nella seconda stagione, contribu\u00ec alla conquista della Coppa Italia 1941-1942.\nNel campionato 1942-1943 fu ceduto al , accentuando il declino del proprio rendimento. Rimane ai berici anche durante il campionato di guerra; al termine del conflitto, rimise la casacca rossoalabardata per un'ultima annata, nel campionato di Divisione Nazionale 1945-1946. Con la Triestina disput\u00f2 in totale undici stagioni, per un totale di 275 partite con 47 reti, che lo collocano al secondo posto nella classifica assoluta delle presenze di squadra, dietro a Piero Pasinati. Nel 1946 scese per la prima volta in Serie B, ingaggiato dal Padova con cui disput\u00f2 il suo ultimo biennio professionistico contribuendo alla promozione in Serie A nel 1948.\nNelle stagioni successive ricopr\u00ec pi\u00f9 volte il ruolo di allenatore-giocatore nelle serie inferiori: fu al nella stagione 1948-1949, alla nella stagione 1949-1950, scendendo sporadicamente in campo per far fronte alla difficile situazione in cui versava il club rossoverde. Nel biennio successivo fu ancora allenatore-giocatore, nelle file della Tharros di Oristano e poi con l', con cui disput\u00f2 la sua ultima stagione\nNazionale.\nEsord\u00ec in azzurro sotto la gestione di Vittorio Pozzo il 27 ottobre 1935, contro la . Divenne titolare nel ruolo di ala sinistra sostituendo Raimundo Orsi, tornato in Argentina, ed era considerato insostituibile da Pozzo, che lo convoc\u00f2 per il Mondiale del 1938 nonostante precarie condizioni fisiche, chiedendogli anche di rinviare il proprio matrimonio.\nLasciato a riposo nella partita inaugurale contro la , and\u00f2 a segno contro e e si ripet\u00e9 nella finalissima contro l' vinta per 4-2, realizzando una doppietta che port\u00f2 il suo ruolino personale a 4 reti in 3 partite nella competizione. Dopo la partita offr\u00ec una cena a base di caviale e champagne tutti i compagni e membri dello staff tecnico. Sul finire degli anni Trenta cedette progressivamente il posto da titolare ad Pietro Ferraris e Carlo Reguzzoni.\nIn totale ha disputato 26 partite in Nazionale, realizzando 15 reti. Conta anche una presenza e una rete nella Nazionale B, il 15 maggio 1938, nel 4-0 inflitto al .\nAllenatore.\nAppese le scarpe al chiodo, Colaussi tent\u00f2 la carriera di allenatore, sempre prediligendo il lavoro con i giovani e l'attivit\u00e0 di istruttore.\nDopo le esperienze come allenatore-giocatore, rimase all'Olbia conducendolo alla promozione in IV Serie nel campionato 1952-1953, nel quale fece esordire in prima squadra diversi giovani tra cui Gustavo Giagnoni.\nNel 1959 pass\u00f2 sulla panchina dell'Alcamo, militante nel campionato di Prima Categoria siciliana. Ottenne la promozione in Serie D al termine del campionato 1960-1961, tuttavia fu esonerato durante il campionato successivo, concluso con la retrocessione. Ciononostante, ricevette il \"Seminatore d'oro\" per i dilettanti nel 1962.\nNel 1963 torn\u00f2 brevemente a Trieste come allenatore, subentrando a Enrico Radio nel campionato 1962-1963 e prosegu\u00ec nelle serie inferiori con Campobasso, Vittoria, Canicatt\u00ec, di nuovo Alcamo e infine , in Serie C, subentrando a Domenico Biti senza poter evitare la retrocessione. Dopo questa esperienza si trasfer\u00ec per alcuni mesi in Libia, insieme ad Amedeo Biavati, alla guida di una rappresentativa dilettantistica nel paese nordafricano su incarico della Federcalcio; fece rientro in Italia nel 1971, a causa delle difficili condizioni di vita degli italiani dopo la rivoluzione di Mu\u02bfammar Gheddafi."}
{"id": "128918", "revid": "466539", "url": "https://it.wikipedia.org/wiki?curid=128918", "title": "Zentrum Paul Klee", "text": "Lo Zentrum Paul Klee (Centro Paul Klee) \u00e8 un museo situato a Berna, Svizzera, per la promozione e la conoscenza dell'opera dell'artista Paul Klee (1879-1940).\nL'obiettivo di questo museo, progettato dall'architetto Renzo Piano ed inaugurato il 20 giugno 2005, \u00e8 di presentarsi ai suoi visitatori non come un tradizionale museo, e quindi limitarsi alla solo presentazione delle opere (4000) di Paul Klee, bens\u00ec di promuoversi come piattaforma internazionale con competenze sulla ricerca e la presentazione della persona, la vita e le opere di Paul Klee.\nOltre alle opere pi\u00f9 conosciute si possono ammirare anche molti oggetti privati, come le marionette che lo stesso Paul fece per il proprio figlio Felix, piante secche, conchiglie minerali e soprattutto molti manoscritti che fungono da filo conduttore tra le opere e la vita dell'artista. Si possono inoltre ammirare opere di Vasily Kandinsky, Franz Marc e Alexej von Jawlensky, opere che lo stesso Klee ricevette personalmente in regalo.\nLa storia.\nL'idea di realizzare un museo completamente dedicato a Paul Klee \u00e8 nata grazie al succedersi di una serie di eventi iniziati con la morte dell'unico figlio di Paul Klee, Felix Klee. Dopo la morte di Felix nel 1990, il patrimonio della famiglia venne diviso tra la vedova, Livia Kl\u00eae-Meyer, e il figlio Alexander. Due anni pi\u00f9 tardi il nipote di Paul Klee, Alexander, dichiar\u00f2 la disponibilit\u00e0 da parte della famiglia alla donazione di gran parte della raccolta in loro possesso a patto che i responsabili del \"Kunstmuseum\" di Berna e i responsabili del canton Berna si fossero impegnati a realizzare un museo con le opere di Paul Klee.\nNel 1997, con la donazione di 690 opere fatta da Livia alla citt\u00e0 e al canton Berna, si comp\u00ec il passo decisivo per dare il via alla nascita del progetto di un museo dedicato a Paul Klee, che le istituzioni si impegnarono a realizzare. Nel 1998 anche Alexander Klee ufficializz\u00f2 la sua donazione, cedendo circa 850 tra opere e documenti in suo possesso e nello stesso anno la fondazione Paul Klee cedette tutte le opere (circa 2600) di Paul Klee in loro possesso al Centro Paul Klee. Con queste due ultime donazioni il Centro Paul Klee \u00e8 entrato in possesso del 40% circa delle opere di Paul Klee, facendone una delle pi\u00f9 importanti raccolte al mondo di un solo autore.\nNel novembre del 1998 venne deciso il sito su cui sarebbe dovuto sorgere l'edificio progettato da Renzo Piano e, con la donazione di 40 milioni di franchi svizzeri fatta dal Prof. Maurice E. M\u00fcller e da sua moglie Martha M\u00fcller-L\u00fcthi venne anche assicurato il finanziamento (110 milioni di franchi svizzeri ottenuti da privati, sponsor e enti pubblici) del progetto, approvato nel settembre del 2001."}
{"id": "128924", "revid": "30610", "url": "https://it.wikipedia.org/wiki?curid=128924", "title": "Pavo cristatus", "text": "Il pavone reale o pavone blu, anche noto come pavone indiano (\"Pavo cristatus\" ), \u00e8 un uccello appartenente alla famiglia dei Fasianidi.. \nOriginario delle foreste dell'India, era gi\u00e0 noto all'antica Grecia. I Romani lo allevavano sia per la sua bellezza che per la prelibatezza di carni e uova.\nDescrizione.\nLa livrea di questi uccelli \u00e8 uno dei casi pi\u00f9 rappresentativi di dimorfismo sessuale: la testa e il collo del maschio sono ricoperte di piume blu elettrico dai riflessi metallici. La zona intorno all'occhio \u00e8 nuda, con pelle bianca interrotta da una striscia nera. Sulla nuca compaiono alcune penne nude a formare un elegante ciuffo. Il petto e il dorso sono coperti da grandi piume blu-verdi metallizzate; le ali sono bianche marezzate di nero mentre i fianchi sono giallo-arancione.\nLa caratteristica pi\u00f9 evidente del pavone maschio consiste tuttavia nelle copritrici del groppone, abnormemente sviluppate in lunghezza (fino a 200\u00a0cm). In ognuna di queste penne, spesso a torto ritenute penne della coda (timoniere), lo sviluppo delle barbe non \u00e8 costante per tutta la lunghezza; al contrario, all'estremit\u00e0 si allargano a formare una \"paletta\" con la tipica, vistosa macchia a forma di occhio. Tali penne, molto leggere a dispetto delle dimensioni, non sono affatto erettili: il loro sollevamento nella parata nuziale, durante la quale il maschio effettua una mostra ostentativa (\"ruota\") \u00e8 dovuto in realt\u00e0 all'erezione delle timoniere, che costituiscono la vera coda, molto simile alla breve coda quadrata delle femmine. Questa coda, solitamente nascosta sotto le penne ornamentali, diventa facilmente visibile durante il dispiegamento, osservando il pavone da dietro.\nLa femmina ha la testa bianca e bruna decorata dal ciuffo di penne sulla nuca. Il collo e il petto sono verde metallico e bruno. I fianchi e il ventre sono biancastri, macchiati di bruno. Anche le ali sono brune e marezzate di nero, cos\u00ec come la coda.\nBiologia.\nIn natura, il pavone ha un comportamento simile al gallo cedrone, con accoppiamenti poligami in cui ogni maschio ha un harem di 4-5 femmine.\nLe femmine, in primavera, depongono dalle 4 alle 9 uova; la cova ha una durata media di 4 settimane e i pulcini nascono gi\u00e0 abili e in grado di seguire la madre in cerca di cibo.\nLa capacit\u00e0 di volare di quest'uccello \u00e8 limitata per lo pi\u00f9 a brevi decolli come metodo di fuga ma, nonostante questo, \u00e8 in grado di raggiungere facilmente il tetto di una casa di tre piani.\nPer il resto del tempo il pavone \u00e8 un uccello camminatore, pari al fagiano.\nL'allevamento del pavone \u00e8 facile da condurre, poich\u00e9 se tenuto in cattivit\u00e0 rivela un comportamento simile alla gallina, tuttavia si rende necessario fornirlo di una voliera molto grande (sono infatti uccelli di grande taglia e ingombro) e chiusa da rete robusta anche superiormente, data la facilit\u00e0 con cui riesce a superare gli ostacoli anche pi\u00f9 alti. L'allevamento di questi uccelli \u00e8 inoltre facilitato dalla loro dieta, ricca di granaglie e sostanzialmente identica alla dieta dei polli domestici.\nIl pavone in cattivit\u00e0 vive mediamente fino a 23 anni, ma la sua sopravvivenza in habitat selvatico \u00e8 stimata intorno ai 15 anni.\nTassonomia.\nSpecie simili.\nNell'area dell'arcipelago malese e in Indocina si riscontra l'endemico \"Pavo muticus\", noto anche come pavone verde.\nIbridi.\nIl pavone pu\u00f2 dar luogo a ibridi con la gallina faraona (\"Numida meleagris \u00d7 Pavo cristatus\").\nRazze.\nNel corso degli anni sono state selezionate numerose razze d'allevamento:\nSimbologia.\nEt\u00e0 antica.\nNella mitologia greca e in quella romana, il pavone era simbolo della dea Giunone/Era, a causa del mito di Argo: il piumaggio della coda del pavone maschio deriverebbe dal gigante Argo Panoptes, un essere dotato di cento occhi. Alla sua morte per mano di Ermes, Era avrebbe posto i suoi occhi sulla coda del suo animale sacro per omaggiarne il sacrificio. Scrive Ovidio nelle \"Metamorfosi\": \"Argo, tu giaci disteso; e la luce, che dentro tant'occhi / ti scintillava una volta s'\u00e8 spenta del tutto! La notte, / unica notte perenne ricopre i tuoi occhi infiniti! / Ma li raccoglie Giunone e li colloca sovra le penne / del suo pavone, a cui empie la coda di gemme stellanti / [...] Gli dei del mare acconsentirono. E Giunone risal\u00ec nel cielo / limpido sull'agile carro trainato da pavoni screziati, / screziati solo di recente, da quando era morto Argo, / come di recente tu, che prima eri candido, corvo loquace, / ti sei visto tutt'a un tratto mutare le ali in nere // pi\u00f9 superba del pavone che si gonfia, pi\u00f9 furiosa del fuoco\".\nMedioevo.\nNella tradizione cristiana, a seconda dei contesti, ha vari significati. In generale, comunque, si pu\u00f2 dire che il pavone ha senz'altro un notevolissimo potenziale simbolico e che fu uno dei segni pi\u00f9 ricorrenti e fortunati dell'arte romanica.\nSecondo la tradizione pi\u00f9 antica, che arriv\u00f2 in Europa dall'India, il pavone, con gli occhi e il colore della sua splendida coda, evoca il cielo stellato e quindi il luogo che accoglie il defunto nella sua apoteosi.\nCollegato al significato di cielo stellato, il pavone pu\u00f2 anche essere simbolo di immortalit\u00e0 e di Cristo stesso, in quanto si credeva che le carni dell'animale, dopo la morte, non si deteriorassero. Anche Agostino di Ippona riferisce che alla carne di pavone \"fu concesso di non putrefarsi\" Per questo motivo le sue raffigurazioni sono state ritrovate numerose nelle catacombe di Roma). Quando poi si trovano due pavoni affrontati con al centro un cantharos o una croce, essi simboleggiano anche pi\u00f9 chiaramente le anime dei defunti, che non abbandonano mai la fonte sacra della vita. Sui sigilli mistici del Medioevo, dove si vedono due pavoni che piluccano i frutti dell'Albero della vita, il pavone assume lo stesso significato. I due pavoni affrontati sono presenti anche nella cultura irano-sasanide, egiziana, persiana e indiana; l'origine \u00e8 forse proprio indiana. \nIn base alla credenza secondo la quale il pavone perde ogni anno in autunno le penne che rinascono in primavera, l'animale pu\u00f2 essere anche simbolo della rinascita spirituale e quindi della resurrezione. Inoltre i suoi mille occhi sono stati considerati emblema dell'onniscienza di Dio. Anche sant'Antonio di Padova parla del pavone in questo senso: \"C'\u00e8 da osservare che il pavone perde le penne quando il primo albero perde le foglie. Successivamente gli rispuntano le piume quando gli alberi cominciano a mettere le foglie. [...] Poi nella resurrezione finale, quando tutti gli alberi, cio\u00e8 i santi, incominceranno a sbocciare e verdeggiare, allora colui che ha rifiutato le penne delle cose temporali, ricever\u00e0 le piume dell'immortalit\u00e0\". Alcuni santi hanno nella loro iconografia un pavone: san Liborio, san Guntero.\nQuando \u00e8 raffigurato con la cosa abbassata e chiusa, il pavone, oltre a significati anzidetti, rappresenta anche l'umilt\u00e0, ricordando chi, non dando importanza all'esteriorit\u00e0, vuole dedicare la propria vita a ci\u00f2 che veramente ha un valore eterno. Con un percorso logico affine, il pavone arriva a rappresentare la negazione della superbia e della vanit\u00e0. Spesso due pavoni con coda abbassata sono raffigurati in modo speculare e con una fontana o un vaso al centro, come nelle catacombe paleocristianee nei tessuti ecclesiastici. Anche in araldica, il pavone con coda abbassata e chiusa \u00e8 simbolo di umilt\u00e0.\nNel \"Physiologus\", prototipo dei bestiari medievali, il pavone, ma raffigurato con la coda aperta, ha lo stesso significato che gli attribuisce il linguaggio comune oggi, ossia la vanit\u00e0, la superbia, l'ipocrisia, la vanagloria; in questo antico testo si dice infatti che il pavone gironzola, prova piacere a guardarsi, si esibisce e si guarda attorno con superbia. quando per\u00f2 osserva le proprie zampe, non pu\u00f2 che lanciare un grido di rabbia, perch\u00e9 esse non corrispondono affatto al suo aspetto. Segue e sostanzia l'opinione espressa nel \"Physiolus\" anche Cecco d'Ascoli, che scrive: \"Gode di sua bellezza nella rota, / guardandosi a li pi\u00e8 prende tristezza / e allegreza da lui sta remota. / Voce maligna, capo di serpente, / le penne pare angelica bellezza, / li passi del ladrone e frodolente\"\nNell'alchimia, il pavone \u00e8 simbolo di totalit\u00e0 perch\u00e9 nella sua coda sono riuniti tutti i colori. La \"cauda pavonis\" raffigura il gioco di colori che pu\u00f2 sorgere subito dopo la \"nigredo\". nel corso del \"magnum opus alchemico\". \nSeguendo l'etica cavalleresca i voti pi\u00f9 solenni erano prestati sul pavone.\nMelek \u1e6c\u0101\u02be\u016bs, noto anche come \"L'angelo pavone\" () \u00e8 la figura centrale per la religione degli Yazidi.\nGli Yazidi affermano che il loro dio \u00e8 \"il demone primo\" delle altre religioni e hanno il divieto di pronunciarne la parola per la convinzione che nominare Dio sia blasfemo. Secondo il linguista curdo Jamal Nebez, la parola \"\u1e6c\u0101\u02be\u016bs\" potrebbe derivare dal greco ed essere collegata a \"Zeus\" e \"Theos\", vale a dire \"dio\". Melek Ta'us diventerebbe \"Angelo di Dio\", e la cosa sembrerebbe confermata dal fatto che gli stessi Yazidi vedono Melek \u1e6c\u0101\u02be\u016bs o \u1e6c\u0101\u02be\u016bs-e Melek (\u06a9\u0648\u0631\u062f\u06cc\u067e\u06ce\u062f\u06cc\u0627 - \u0647\u0627\u0648\u0695\u06ce \u0628\u0627\u062e\u06d5\u0648\u0627\u0646 pag. 21) come un'ipostasi divina.\nAppare probabile il diretto collegamento etimologico del nome Ta'us con la parola greca \u03c4\u03b1\u03c9\u03c2 , che vuol dire pavone; tale proposta etimologica documenterebbe la formazione di questo culto in epoca pre islamica ed in un contesto di sincretismo cultuale tra comunit\u00e0 semitiche e comunit\u00e0 grecofone di origine ellenistica.\nDiverse confessioni cristiane, islamiche nonch\u00e9 altre religioni identificano Melek \u1e6c\u0101\u02be\u016bs con Lucifero o \"Shaytan\" (Satana)."}
{"id": "128926", "revid": "1206720", "url": "https://it.wikipedia.org/wiki?curid=128926", "title": "Idrossido di calcio", "text": "Lidrossido di calcio \u00e8 un composto con formula chimica Ca(OH)2. \u00c8 un cristallo incolore o una polvere bianca ed \u00e8 prodotto per idratazione a secco dell'ossido di calcio (denominato anche calce o calce viva). Un nome tradizionale per l'idrossido del calcio \u00e8 calce spenta o calce idratata.\nComportamento chimico.\nSe riscaldato a 580\u00a0\u00b0C l'idrossido di calcio si decompone in ossido di calcio e acqua.\nUna soluzione acquosa satura di idrossido di calcio (circa 0,5%) \u00e8 detta acqua di calce, ed \u00e8 una base molto forte che reagisce violentemente con gli acidi.\nIl latte di calce \u00e8 una sospensione di particelle di idrossido di calcio in acqua, utile e ampiamente utilizzata in diversi processi chimici.\nUsi.\nA causa della sua propriet\u00e0 di base forte, l'idrossido di calcio ha molti vari usi tra i quali si annoverano:\nRischi.\nAssumere dosi eccessive di idrossido di calcio pu\u00f2 provocare sintomi pericolosi, tra i quali: "}
{"id": "128927", "revid": "125834608", "url": "https://it.wikipedia.org/wiki?curid=128927", "title": "Curzio Malaparte", "text": "\u00c8 particolarmente noto, soprattutto all'estero, per i suoi romanzi \"Kaputt\" e \"La pelle\", opere a sfondo autobiografico basate sulla sua esperienza di giornalista e ufficiale durante la prima e la seconda guerra mondiale, e \"Maledetti toscani\".\nScrittore dallo stile realistico e \u00abimmaginifico\u00bb, definito come \u00abcinico e compassionevole\u00bb al tempo stesso e talvolta avvicinato alle tematiche e allo stile espressionista crudo di Louis-Ferdinand C\u00e9line con cui ebbe un'amicizia epistolare, come intellettuale fu dapprima un sostenitore del fascismo, poi una voce critica e un oppositore dello stesso. Caratteristica della sua letteratura \u00e8 la mescolanza di fatti reali - lo scrittore \u00e8 stato infatti avvicinato alla corrente del neorealismo -, spesso autobiografici, ad altri immaginari, talvolta esagerati in maniera voluta e consapevole, fino al farsesco, specialmente quando deve denunciare le atrocit\u00e0 della seconda guerra mondiale.\nInterventista e volontario nella Grande Guerra, ammiratore di Mussolini e \"fascista della prima ora\", partecip\u00f2 alla marcia su Roma e fu attivo nelle posizioni di fascismo di sinistra intransigente, sostenendo la cosiddetta rivoluzione fascista; allontanatosi gradualmente dal regime (venne anche mandato al confino, da cui usc\u00ec grazie all'amicizia con Galeazzo Ciano, genero del Duce), dopo l'8 settembre 1943 si arruol\u00f2 nell'Esercito Cobelligerante Italiano del Regno d'Italia e collabor\u00f2 con gli Alleati (cui pure non risparmi\u00f2 pesanti critiche) nel Counter Intelligence Corps nella lotta contro i nazisti e i fascisti della RSI, a cui non ader\u00ec. Prima anticomunista, nel secondo dopoguerra si avvicin\u00f2 al Partito Comunista Italiano, grazie all'interessamento di Palmiro Togliatti che lo assunse come cronista, sebbene molti dubitassero della effettiva sua adesione, o avvicinamento, al PCI (e contemporaneamente al Partito Repubblicano Italiano, a cui gi\u00e0 aderiva da giovanissimo, al quale si iscrisse poco prima di morire). Mor\u00ec dopo essersi convertito in punto di morte alla Chiesa cattolica, assistito dai sacerdoti padre Cappello e padre Rotondi, secondo le testimonianze di questi.\nLo pseudonimo, che us\u00f2 dal 1925, fu da lui ideato come umoristica paronomasia basata sul cognome \"Bonaparte\". Famoso per il suo camaleontismo, si soprannomin\u00f2 e venne soprannominato l'\"Arcitaliano\", per avere racchiuso nella sua complessa e contraddittoria personalit\u00e0 molti difetti e pregi degli italiani.\nBiografia.\nCurt Erich Suckert nacque a Prato da madre italiana (la milanese Edda Perelli) e dal tintore sassone Erwin Suckert. Terzogenito di sette fratelli, poco dopo la nascita fu affidato a balia alla famiglia dell'operaio Milziade Baldi e a sua moglie Eugenia, dove rimase alcuni anni. Ebbe sempre un rapporto poco buono con il padre tedesco.\nDopo la scuola dell'obbligo frequent\u00f2 il liceo classico Cicognini di Prato, lo stesso frequentato da Gabriele D'Annunzio, con la cui opera letteraria e politica avr\u00e0 un rapporto di odio-amore. Il giovane Suckert aveva criticato lo stile e la retorica dannunziana, e il vecchio \"Vate\" gli sped\u00ec una sola lettera, che fu il loro unico contatto diretto (in occasione della pubblicazione di \"Avventure di un capitano di sventura\" nel 1928), che recita bonariamente: \nLa sua prima militanza politica fu, giovanissimo, come simpatizzante anarchico e poi come attivista del Partito Repubblicano Italiano. Nella sua vita fece anche parte della massoneria, essendo stato iniziato nell'Ordine massonico misto e internazionale Le Droit Humain. Non sappiamo se ne usc\u00ec di sua volont\u00e0 o se fu espulso per qualche ragione, \u00e8 certo per\u00f2 che successivamente Malaparte fece richiesta al Gran Maestro Nazionale Valentino Di Fabio di essere reintegrato, il quale, saputo da Malaparte stesso che la ragione era di doversi far passare come massone attivo perch\u00e9 gli era utile a una missione di spionaggio a favore del fascismo, gliela neg\u00f2. Il 28 maggio 1924 fu dunque ammesso nella loggia \u201cNazionale\u201d, appartenente alla Gran Loggia d'Italia, direttamente all\u2019obbedienza del gran maestro Raoul Palermi. Ricevette da subito i gradi dal 4\u00ba al 30\u00ba del Rito scozzese antico ed accettato, e non vi usc\u00ec nemmeno quando fu messa fuori legge dal fascismo.\nVolontario nella prima guerra mondiale.\nCon lo scoppio della prima guerra mondiale (1914), decise, sedicenne, di partire volontario per il fronte, assieme al fratello Alessandro. Siccome l'Italia era neutrale, si arruol\u00f2 nella Legione Garibaldina, inquadrata poi nella Legione straniera francese. Nel 1915 anche l'Italia entr\u00f2 in guerra e Curt Suckert pot\u00e9 arruolarsi come fante, successivamente sottotenente, del Regio Esercito; combatt\u00e9 sul Col di Lana e in Francia con la Brigata di fanteria \"Cacciatori delle Alpi\" (in tempio di pace in parte di stanza a Spoleto), dove venne decorato con una medaglia di bronzo al valore militare. In Francia, (Bligny, 1918) fu protagonista di una tragica vicenda che ne avrebbe segnato il carattere per tutta la vita: un suo commilitone, il sottotenente Nazareno Iacoboni (Rieti, Medaglia d'Argento al V.M.), fu colpito da una granata tedesca, rimanendo dilaniato dall`esplosione. Il sottotenente Iacoboni ebbe la disgrazia di non morire sul colpo. Dopo una giornata di indicibili e strazianti dolori, Curzio Malaparte, fraterno amico del suo commilitone nonch\u00e9 coraggioso e generosissimo, dietro pressanti richieste dello stesso Iacoboni e vista l'irreparabilit\u00e0 delle sue ferite, lo fin\u00ec con una fucilata. Il tragico episodio fu successivamente raccontato dallo scrittore in \"Mamma Marcia\", in particolare in un immaginario colloquio con la madre morente. Tornato in Francia dopo la disfatta di Caporetto, nel 1918 il suo reparto sub\u00ec un attacco chimico da parte dell'esercito imperiale tedesco, e i suoi polmoni furono gravemente lesionati dall'iprite. L'ospedale dove era ricoverato fu comunque bombardato, e il giovane Suckert si salv\u00f2 lanciandosi da una finestra.\nLetteratura di guerra.\nSubito dopo la guerra tent\u00f2 di pubblicare il suo primo libro, con il nome Curzio Erich Suckert, \"Viva Caporetto!\", un saggio-romanzo sulla guerra, che vedeva nella Roma corrotta il principale nemico da combattere. Terminata la stesura dell'opera, nel 1919 cominci\u00f2 l'attivit\u00e0 giornalistica. La sua opera prima, dopo essere stata respinta da molti editori (tra i quali anche l'amico Giuseppe Prezzolini), venne dapprima pubblicata a spese dell'autore a Prato nel 1921 e subito sequestrata per \"vilipendio delle forze armate\", a causa del provocatorio titolo che inneggiava alla disfatta di Caporetto, e ripubblicata poi con il nuovo titolo \"La rivolta dei santi maledetti\" lo stesso anno.\nNella rotta di Caporetto, il futuro Malaparte non vede la vigliaccheria dei soldati, ma l'incompetenza degli ufficiali superiori e la ribellione della truppa a una guerra mal condotta, che fino a quel momento era costata la vita di oltre 450.000 italiani. Caporetto \u00e8 quindi, secondo Malaparte, da considerare come l'inizio di una rivoluzione italiana, simile a quella russa, che per\u00f2 si spense immediatamente a causa della mancanza di capi che la sapessero dirigere. Nel libro, Malaparte sostenne che la vecchia classe dirigente andasse rimpiazzata dalle giovani generazioni della borghesia, \u00abquei buoni ufficiali delle trincee e dei reticolati, i francescani, i \"pastori del popolo\"\u00bb, che dopo la guerra aderiranno in gran parte al fascismo, come d'altra parte far\u00e0 lo stesso Malaparte.\nEgli celebr\u00f2 le figure degli interventisti di sinistra come gli iniziatori della nuova era:\nL'adesione al fascismo.\nGi\u00e0 fin dal 1920 Malaparte aveva aderito al neonato movimento fascista di Benito Mussolini, entrando nei Fasci di Combattimento e si ritiene che nell'ottobre 1922 abbia partecipato alla Marcia su Roma. Vi sono opinioni discordanti circa l'effettiva partecipazione alla Marcia da parte di Malaparte: secondo Luigi Martellini \"\"nel '22 Malaparte partecipava alla marcia su Roma con le squadre fiorentine come luogotenente del console Tamburini\"; secondo Maurizio Serra invece non si ebbe da parte sua alcun coinvolgimento in quell'evento: \"non partecipa alla marcia su Roma, cosa che gli verr\u00e0 rimproverata dai puri e duri del partito, inducendolo a sostenere il contrario, salvo ristabilire la verit\u00e0 nei memoriali difensivi del 1945-46\"\". Nel 1923 avvenne il celebre duello contro Ottavio Pastore. L'anno successivo divenne direttore editoriale di diverse case editrici, tra cui quella de \"La Voce\" di Prezzolini. Si inser\u00ec nella vita mondana, praticando sport (malgrado una salute non sempre buona), come scherma e ciclismo, e duelli.\nAll'indomani del delitto Matteotti, Malaparte fu uno dei pi\u00f9 accaniti sostenitori dello \"squadrismo intransigente\" irregimentato, tanto da intervenire come teste a discarico al processo di Chieti, con una testimonianza giudicata parte di depistaggio, in favore del gruppo responsabile del rapimento, guidato da Amerigo Dumini; il gruppo fu condannato per omicidio preterintenzionale in quell'occasione. Allo scrittore, nell'autunno 1924, fu affidato il compito di dire agli investigatori che il sequestro Matteotti sarebbe stato compiuto per interrogare il deputato socialista sull'omicidio di Nicola Bonservizi, responsabile dei fasci italiani in Francia ucciso dall'anarchico Ernesto Bonomini, di cui si sospettava in ambiente fascista fosse il mandante. Malaparte si present\u00f2 alla polizia, in qualit\u00e0 di ispettore incaricato del Partito, il 24 settembre 1924 sostenendo questa versione.\nFondando a Roma nel 1924, e poi dirigendo, il quindicinale \"La conquista dello Stato\", egli rappresent\u00f2 la corrente \"rivoluzionaria\" del regime, al pari del \"Selvaggio\" di Mino Maccari e dei futuristi di Marinetti. Malaparte fu tra coloro che sostennero Mussolini quando, col discorso del 3 gennaio 1925, annunci\u00f2 la sospensione delle libert\u00e0 democratiche e la promulgazioni delle \"leggi fascistissime\". Sempre nel 1925 fu tra i firmatari del \"Manifesto degli intellettuali fascisti\" di Giovanni Gentile e si iscrisse al Partito Nazionale Fascista.\nTeorizzando poi con Leo Longanesi e Mino Maccari il movimento \"Strapaese\" (ma contemporaneamente, con Massimo Bontempelli, anche il suo opposto, cio\u00e8 il movimento \"Stracitt\u00e0\"), Malaparte fu uno degli \"ideologi\" del fascismo \"popolare\", come Gentile lo era stato a livello filosofico, in particolare del cosiddetto \"fascismo di sinistra\", con velleit\u00e0 rivoluzionarie e a cui aderirono molti futuri nomi dell'antifascismo, come Elio Vittorini.\nEgli riassunse in s\u00e9 gli elementi tradizionali e contadino-agrari - per l'appunto Strapaese, ovvero il fascismo pi\u00f9 populista e atteggiamento antistraniero, che si oppose anche alle demolizioni e agli sventramenti degli antichi borghi e quartieri medievali nei centri urbani come deciso ad esempio dal duce a Roma, criticando con le sue vignette satiriche le direttive ufficiali del fascismo insieme alla sua svolta dittatoriale - e quelli legati alla modernit\u00e0 e all'industrializzazione (Stracitt\u00e0, che voleva sprovincializzare la cultura italiana e sosteneva il rapporto tra fascismo e mondo moderno), opposti elementi che peraltro presenti nella stessa contraddittoria personalit\u00e0 mussoliniana. Per Malaparte il fascismo fu sia \"controriforma\" sia rivoluzione, e i fascisti furono \"giacobini in camicia nera\", come l\u00ec definir\u00e0 in \"Tecnica del colpo di Stato\".\nPiero Gobetti, pur da avversario, ne riconobbe il talento, e gli scrisse la prefazione al saggio che volle pubblicargli, \"Italia barbara\" (\"Edizioni Gobetti\", Torino 1925); Gobetti lo defin\u00ec \"la miglior penna del regime\". L'autore firm\u00f2 il saggio come Curzio Malaparte Suckert: prendendo difatti spunto da un libretto ottocentesco (\"I Malaparte e i Bonaparte nel primo centenario di un Malaparte-Bonaparte\") e italianizzando il suo nome di battesimo tedesco, decise, nel dicembre 1925, di firmarsi solamente Curzio Malaparte, che da allora divenne il suo nome d'arte.\nNel 1929 comp\u00ec un viaggio in Unione sovietica, dove conobbe Stalin, Maksim Gor'kij e Majakovskij.\nGli anni del Regime fascista.\nDal fascismo cominci\u00f2, in modo sornione, a prendere le distanze, anche perch\u00e9 il regime, instaurata la dittatura dopo il 3 gennaio 1925, cominciava a deludere le speranze di rivoluzione sociale che lo avevano originariamente attratto, nonostante avesse detto a Gobetti di essere \"un fascista nato\".\nDal 1928 al 1933 fu co-direttore della \"Fiera Letteraria\" e nel 1929 fu nominato direttore del quotidiano \"La Stampa\" di Torino, chiamandovi Mino Maccari quale redattore capo.\nNel 1931 Malaparte pubblic\u00f2 a Parigi, in lingua francese, il libro \"Tecnica del colpo di Stato\" (\"Technique du coup d'etat\", in Italia tradotto solo nel 1948), riconosciuto come un profondo attacco nei confronti di Hitler (al governo nel 1933) e Mussolini, facendo riferimento al putsch di Monaco e velatamente alla marcia su Roma.\n\"Tecnica del colpo di Stato\", un'opera dall'interpretazione machiavellicamente ambigua, venne generalmente considerato come un invito alla conquista violenta del potere attraverso il rovesciamento dello Stato, nonostante Malaparte sostenesse, al contrario, che il suo intento fosse compiere un'analisi tecnica ai fini della difesa dello Stato stesso. Essendo in epoca fascista, venne letto come un'opera sovversiva, che svelava quello che Mussolini aveva fatto dal 1922 al 1925 e che incitava implicitamente a rovesciare a sua volta lo stesso governo fascista. Mussolini in realt\u00e0 apprezz\u00f2 la forma del libro, ma lo proib\u00ec per non irritare la Germania. Malaparte non approva il razzismo scientifico nazista contro gli ebrei, e nutre diffidenza per il nazionalsocialismo.\nA causa dell'irriverenza del libro e del carattere individualista dei suoi scritti, nonch\u00e9 perch\u00e9 sospettato di simpatia per la \"fronda\" vicina a Giuseppe Bottai e altri fascisti di sinistra (allora riuniti in \"Critica fascista\"), venne allontanato definitivamente, a fine gennaio 1931, dal quotidiano \"La Stampa\".\nAl confino.\nIl 17 ottobre 1933 Malaparte fu arrestato e imprigionato nel carcere di Regina Coeli per ordine di Mussolini ed espulso del Partito Nazionale Fascista. La storia \u00e8 nota: pur avendo pubblicato nel 1931 un'agiografia di Italo Balbo, Malaparte aveva cercato di danneggiarlo, scrivendo, in diverse lettere ad amici e giornalisti, che Balbo stesse tramando contro Mussolini. Saputo ci\u00f2, Balbo and\u00f2 da Mussolini e ne ottenne dal dittatore l'arresto. Dopo un mese di reclusione, Malaparte fu condannato a 5 anni di confino all'isola di Lipari; ma gi\u00e0 nell'estate 1934 ottenne il trasferimento con soggiorno obbligato, ma a piede libero, in condizioni privilegiate, in due famose localit\u00e0 di villeggiatura: a Ischia e poi Forte dei Marmi. In questo periodo, continu\u00f2 pure a pubblicare una serie di elzeviri sul \"Corriere della Sera\" sotto lo pseudonimo di \u00abCandido\u00bb. La sua vita al confino fin\u00ec in anticipo, dopo due anni e mezzo. In seguito, Malaparte sostenne di aver passato invece 5 anni d'inferno, atteggiandosi a vittima del fascismo.\nL'amicizia con Ciano.\nPass\u00f2 il periodo di confino con la compagna, chiamata nei suoi libri \"Flaminia\", una nobildonna piemontese sposata. A Malaparte furono attribuite diverse amanti, una finita suicida.\nSolo grazie all'intervento di Galeazzo Ciano, suo amico e ministro degli Esteri, Malaparte pot\u00e9 ritornare in libert\u00e0 molto prima della fine della pena, lavorando come inviato del \"Corriere della Sera\", pur sorvegliato dall'OVRA.\nNel 1936 fece costruire a Capri, su progetto dell'architetto Adalberto Libera, la suggestiva \"Villa Malaparte\"; questa residenza, una vera e propria \"maison d'artiste\", arroccata su una scogliera a strapiombo sul mare, divenne spesso ritrovo di artisti e intellettuali, uno dei pi\u00f9 esclusivi salotti mondani del periodo. Frattanto fond\u00f2 e diresse la rivista \"Prospettive\" (I Serie: 1937-1939; II Serie: 1939-1943).\nDal 1935, per via della relazione amorosa con la vedova di Edoardo Agnelli, Virginia Bourbon del Monte (che morir\u00e0 in un incidente stradale nel 1945), gi\u00e0 iniziata forse prima del confino e della vedovanza della donna, si scontr\u00f2 pi\u00f9 volte col capostipite della famiglia Agnelli, il senatore Giovanni Agnelli (fondatore della FIAT), che, minacciando la nuora di toglierle per sempre la potest\u00e0 sui numerosi figli, riusc\u00ec a impedire un possibile matrimonio con lo scrittore, organizzato per il 1936; Agnelli nutriva avversione nei suoi confronti soprattutto a causa della rottura di Malaparte con alcuni gerarchi del regime, che invece il senatore sosteneva tuttora senza riserve per timore di ricadute sull'azienda di famiglia, sospettando anche che lo scrittore potesse entrare a far parte dell'amministrazione. Tra i figli di Virginia, Susanna Agnelli ricord\u00f2 sempre Malaparte con affetto, mentre pare fosse detestato dal giovane Gianni. Una leggenda, quasi sicuramente non corrispondente al vero, diffusa a Torino, vuole invece Umberto Agnelli come figlio naturale di Malaparte.\nDel 1937 \u00e8 l'originale \"Sangue\": \nIn disaccordo, pur non aperto (come Ciano, Gentile e Grandi ma non Bottai), con le leggi razziali fasciste del 1938, dopo la fondazione di \"Prospettive\", assume nella redazione anche Alberto Moravia (che in seguito gli sar\u00e0 comunque ostile e lo definir\u00e0 un \"voltagabbana fascista\") e Umberto Saba, entrambi di origini ebraiche (1939).\nViaggia in Africa per un reportage alcuni mesi nel 1939, visitando la colonia dell'Africa Orientale Italiana, specialmente l'Etiopia, conquistata nella recente guerra. Gli articoli diverranno il \"Viaggio in Etiopia e altri scritti africani\", riuniti in volume unico di memorialistica pura e letteratura di viaggio (lui che spesso inventava corrispondenze) solo nel 2019.\nLa seconda guerra mondiale.\nDal 1940 all'8 settembre.\nCon l'ingresso dell'Italia nella seconda guerra mondiale, Malaparte fu mobilitato col grado di capitano e assegnato al 5\u00ba Reggimento alpini. Inviato sul fronte greco nel settembre 1940, nel 1941 inizi\u00f2 a lavorare come corrispondente per il \"Corriere della Sera\". Alla fine di marzo 1941 si rec\u00f2 in Jugoslavia, dove fu l'unico corrispondente di guerra straniero al seguito delle truppe tedesche, in qualit\u00e0 di inviato con passaporto diplomatico (probabilmente per le sue origini tedesche paterne e la conoscenza della lingua). Dopo la vittoria dell'Asse, si trasfer\u00ec in Croazia, dove assistette \u00aballa creazione e all'organizzazione del nuovo Stato di Croazia\u00bb. Ai primi di giugno ricevette l'ordine di raggiungere la frontiera romeno-sovietica nell'eventualit\u00e0 di un conflitto con l'URSS. Dall'inizio della campagna segu\u00ec l'avanzata in Bessarabia e in Ucraina con una divisione dell'11\u00aa Armata tedesca. Alla fine dell'anno pot\u00e9 tornare in Italia per trascorrere le Festivit\u00e0 in famiglia. Per aver descritto realisticamente la campagna in URSS, venne rimandato brevemente al confino a Lipari, ma poi subito rilasciato. Ripart\u00ec da Roma il 7 gennaio 1942 per il fronte orientale.\nMalaparte, nei suoi precedenti scritti, aveva gi\u00e0 assunto un atteggiamento critico verso il regime nazista e aveva lodato l'efficienza dell'esercito sovietico, documentando le condizioni del ghetto di Varsavia. Per questo le autorit\u00e0 tedesche non lo fecero pi\u00f9 avvicinare al teatro delle operazioni. Gi\u00e0 in febbraio Malaparte lasci\u00f2 il fronte orientale. Trascorse oltre un anno in Finlandia. Il 25 luglio 1943 lo raggiunse la notizia della caduta di Mussolini. Tornato in patria, si stabil\u00ec nella sua villa a Capri.\nL'Italia combatteva ancora a fianco dei tedeschi e Malaparte, per aver auspicato la rivolta contro di essi, venne brevemente arrestato a Roma. Non si sapeva molto della vita di Curzio Malaparte negli anni tra il 1940 e l'8 settembre 1943. Alcuni documenti inediti, provenienti dagli archivi statunitensi, hanno fatto luce sui rapporti tra lo scrittore e le forze americane stanziate in Italia.\nLe esperienze vissute durante il conflitto fornirono il materiale per il primo romanzo, \"Kaputt\", scritto a Capri e pubblicato nel 1944 presso l'editore-libraio Casella di Napoli, probabilmente la sua opera pi\u00f9 nota all'estero. Questo romanzo, pur accusato spesso di autocompiacimento, rappresenta un vivido e surreale resoconto degli ambienti militari e diplomatici italiani e nazisti, nonch\u00e9 un forte atto di accusa verso le atrocit\u00e0 della guerra, tra cui le deportazioni e le stragi degli ebrei rumeni.\nMalaparte racconta, in uno stile bilingue italo-tedesco, fatti realmente vissuti dallo scrittore (come la cena con Hans Frank, il governatore generale della Polonia, poi impiccato a Norimberga per crimini contro l'umanit\u00e0; Malaparte lo descrive sarcasticamente come un \"re dei polacchi\" con una corte rinascimentale), ma romanzati: il protagonista vaga per varie zone di operazione, formalmente in qualit\u00e0 di capitano dell'esercito italiano, ma concretamente svolge un ruolo di corrispondente di guerra, che lo avvicina alla figura di Ernest Hemingway. Malaparte si sofferma molto anche sulla vita alla \"corte\" romana dell'allora ministro degli esteri Galeazzo Ciano. Sostiene anche di aver intervistato Adolf Hitler, su cui non cambia idea, rimanendo in fondo un antitedesco e antiaustriaco risorgimentale, nonostante le origini.\nStando a Dominique Fernandez, tuttavia, secondo un \"topos\" di romanzo-saggio della narrativa di realt\u00e0 mescolata ad abbondante finzione, tipica dello stile malapartiano anche come cronista, \"\u00abmolti dettagli che riporta sono stati inventati\u00bb\".\nCon gli Alleati.\nDopo l'8 settembre 1943, si schier\u00f2, accusato di opportunismo, con il governo Badoglio, rifiutando, come ufficiale del Regio Esercito, l'adesione alla Repubblica Sociale Italiana costituita al nord da Mussolini, sostenuto dalle truppe del Terzo Reich. Nel novembre 1943 Malaparte fu nuovamente arrestato, dal \"Counter Intelligence Corps\" (CIC), il controspionaggio alleato, per le sue attivit\u00e0 diplomatiche precedenti. Venne rilasciato pochi giorni dopo, perch\u00e9 ritenuto il tramite tra Galeazzo Ciano e il governo greco nelle trattative intercorse prima che l'Italia attaccasse il Paese nel 1940 e considerato perci\u00f2 a conoscenza di notizie utili, oltre per il fatto che gi\u00e0 avesse intrattenuto rapporti con gli Alleati in vista dell'armistizio.\nDa allora decise di collaborare ufficialmente col CIC, riferendo settimanalmente al suo responsabile, il colonnello Henry Cumming, e seguendolo negli spostamenti da Sud a Nord. La collaborazione dur\u00f2 fino alla liberazione.\nNel 1944 Malaparte rientr\u00f2 anche nell'esercito italiano del Regno del Sud, come ufficiale di collegamento con il comando alleato del Corpo Italiano di Liberazione, e con il grado di capitano. L'arrivo delle forze di liberazione statunitensi a Napoli e il profondo stato di prostrazione della citt\u00e0 partenopea, liberatasi da sola dopo le quattro giornate del 1943, costituiscono il nucleo narrativo del secondo romanzo, \"La pelle\", scritto tra il 1944 e il 1945, e pubblicato nel 1949 presso le edizioni \u00abAria d'Italia\u00bb. Il titolo originale doveva essere \"La peste\", ma venne cambiato per l'omonimia con il romanzo di Albert Camus, uscito nel 1947.\nL'opera, animata da grande realismo e crude descrizioni della vita quotidiana e dell'umiliazione morale e fisica in particolare del popolo napoletano, talvolta sconfinanti nel grottesco, nel macabro e nel surreale (come l'invenzione della sirena-pesce cucinata dal generale), come una discesa in un vero inferno dantesco, venne messa all'Indice dei libri proibiti dalla Chiesa cattolica nel 1950, a causa principalmente di una scena del capitolo \"Il vento nero\" (non si sa se realmente accaduta), dove Malaparte rievoca il periodo al fronte russo, e che raffigura un gruppo di ebrei crocifissi agli alberi dai nazisti in Ucraina - duro atto d'accusa al cristianesimo d'Europa - e ritenuta dalla Chiesa come blasfema e offensiva per la religione.\nInoltre la descrizione della dilagante prostituzione minorile, anche di bambini, nel Meridione (presente un po' in tutto il libro) e forse anche il paragone della tra la sofferenza dei cani vivisezionati alla crocifissione di Ges\u00f9 (sempre presente nel capitolo pi\u00f9 cupo del romanzo, \"Il vento nero\", in paragone con la fine degli ebrei ucraini) sembrarono eccessivi al Sant'Uffizio (anche nel capitolo \"Il processo\" parla di un Mussolini \"crocifisso\" in incubo). Riguardo ad alcuni episodi, come quello degli ebrei ucraini:\nPrima dell'incipit de \"La pelle\", Malaparte appose la seguente dedica ai propri commilitoni americani, in cui si legge una condanna implicita di tutte le guerre, definite inutili:\nCome epigrafe al libro, utilizz\u00f2 altre due frasi: una di Eschilo: \u00abSe rispettano i templi e gli Dei dei vinti, i vincitori si salveranno\u00bb, riferimento critico al comportamento degli Alleati nei confronti della popolazione italiana e dei prigionieri tedeschi; infatti non risparmia pesanti critiche nemmeno al comportamento dei militari angloamericani e agli altri Alleati con cui pure si era ormai schierato; l'altra in francese di Paul Val\u00e9ry (\u00abQuello che mi interessa non \u00e8 sempre quello che m'importa\u00bb).\nIn seguito, da inviato del giornale comunista l'Unit\u00e0 (grazie alla simpatia personale reciproca con Palmiro Togliatti, pur essendo in passato Malaparte stato odiato da Gramsci e altri eminenti comunisti), sotto lo pseudonimo di \"Strozzi\", rievoc\u00f2 poi le vicende dei franchi tiratori fiorentini, che sparavano dalla sponda nord dell'Arno sugli americani per impedire loro di varcare il ponte Vecchio; si trattava di un gruppo di giovani militi della RSI (anche qua lo scrittore guarda oltre le contingenze del momento, lodando il coraggio dei nemici), poi fucilati dai partigiani.\nAssieme a Cumming, assiste all'esposizione del corpo di Mussolini a piazzale Loreto a Milano, e al successivo scempio fattone dalla folla, assieme a quello dei gerarchi e dell'amante Clara Petacci. Lo racconter\u00e0 romanzescamente e crudamente sia ne \"La pelle\" sia nel postumo \"Muss. Ritratto di un dittatore\", dicendo anche di aver visto il corpo del duce in obitorio.\nDar\u00e0 di lui tre definizioni: \u00abIl Grande Camaleonte. La Grande Bestia d\u2019Italia. Il Grande Imbecille\u00bb, quest'ultimo rientrer\u00e0 come titolo dell'appendice di \"Muss\". Concludendo con \"\u00abTi voglio bene, perch\u00e9 io voglio bene agli uomini caduti, umiliati\u00bb\".\nA Roma, in Piazza Colonna, incontr\u00f2 il presunto \"assassino di Mussolini\", l'ex comandante partigiano comunista Walter Audisio, divenuto deputato del PCI, e lo descrisse come \"\u00abdal viso cretino e vile\u00bb\".\nIl dopoguerra.\nTrasferitosi a Parigi nel 1947, scrisse i drammi \"Du c\u00f4t\u00e9 de chez Proust\" e \"Das Kapital\". Gi\u00e0 nel 1944 a Napoli, ma soprattutto nel dopoguerra, il suo sostanziale anarchismo (e camaleontismo) spinse Malaparte ad avvicinarsi forse al Partito Comunista Italiano - che gli avrebbe negato per molti anni l'iscrizione.\nNel 1950 scrisse e diresse anche il film neorealista \"Il Cristo proibito\", con Raf Vallone e Gino Cervi, che, pur censurato, fu presentato con scarso successo alla rassegna di Cannes, ma che vinse l'anno successivo il premio Citt\u00e0 di Berlino al Festival di Berlino. Negli anni seguenti collabor\u00f2 al settimanale \u00abTempo\u00bb con una rubrica assai viva (\"Il Serraglio\", poi passata a Giovanni Ansaldo e quindi a Pier Paolo Pasolini), in uno stile toscanissimo. \u00c8 stato inoltre ininterrottamente collaboratore del quotidiano \"Il Tempo\" dal 1946 al 1956, con corrispondenze sia dall'Italia sia dall'estero.\nNel 1957 intraprese un viaggio in URSS e nella Cina comunista, invitato per commemorare lo scrittore Lu Xun. Non segu\u00ec gli itinerari di esplorazione del Tibet e della Cina segnati da Giuseppe Tucci su incarico di Mussolini e Gentile, ma si limit\u00f2 a viaggiare per le citt\u00e0 e le campagne, e osservare entusiasticamente i fermenti rivoluzionari, affascinato dallo spirito populista e patriottico: qui intervist\u00f2 Mao Zedong, chiedendo la libert\u00e0 per un gruppo di sacerdoti e di cristiani arrestati, e la ottenne. Descrisse Mao come \"generoso\" e giustific\u00f2, pur addolorato, l'invasione sovietica dell'Ungheria del 1956: Tuttavia, si riferisce a presunte influenze cinesi su Budapest, dato che non dimostr\u00f2 mai apprezzamento per Stalin o Krusciov, ma solo per i cinesi, in quanto \"popolo cinese\" da lui considerato \"fratello\" e adorato caratterialmente, prima che per il maoismo di cui non vide gli errori, ma solo l'opera di ricostruzione del Paese dopo i danni della guerra, nonch\u00e9 subendo il fascino del ruralismo che gli ricordava \"Strapaese\".\nI suoi articoli inviati dalla Cina a Maria Antonietta Macciocchi, pur elogiativi del socialismo, non vennero per\u00f2 pubblicati su \"Vie Nuove\" per l'opposizione di Calvino, Moravia, Ada Gobetti e altri intellettuali, i quali avevano scritto a Togliatti una petizione affinch\u00e9 \"il fascista Malaparte\" non pubblicasse su una rivista comunista. L'ambiente dei comunisti \"recuperatori\" mai gli perdon\u00f2 l'intransigenza del 1924 e il non aver mai pronunciato un'abiura pubblica sul passato. A causa del suo passato fascista le sue opere goderono di scarsa considerazione per molti anni.\nNel corso del 1957 dovette tornare in fretta e in anticipo in Italia, a causa della malattia polmonare che lo tormentava, una pleurite ormai cronicizzata al polmone sinistro; inizialmente venne curato con molta sollecitudine in Cina negli ospedali di Chongqing e Pechino, poi accompagnato con un volo personale a Roma (11 marzo). Il materiale raccolto durante questo viaggio venne utilizzato per la pubblicazione postuma di \"Io, in Russia e in Cina\" nel 1958. Dovette anche rinunciare cos\u00ec al programmato viaggio negli Stati Uniti.\nTornato in Patria, il ricovero alla clinica Sanatrix di Roma lo port\u00f2 \u00abin un letto che non era nemmeno pi\u00f9 in grado di pagare, cosa che avrebbe poi fatto per lui il direttore e proprietario de \"Il Tempo\", Renato Angiolillo, suo vecchio amico, che per Curtino aveva organizzato parte del rientro in patria dalla Cina e relativo ricovero nella clinica romana\u00bb, ricorda Umberto Cecchi.\nGli ultimi giorni e la presunta conversione.\nIn quei mesi di malattia, dopo essere stato agnostico e anticlericale tutta la vita (pur subendo il fascino di figure religiose), si avvicin\u00f2 al cattolicesimo, anche se ci sono dubbi (ad esempio da parte dei biografi Giordano Bruno Guerri, in parte Maurizio Serra e Luigi Martellini, che sostengono fosse di facciata o forzata, mentre a favore le testimonianze di tre religiosi, della sorella e del giornalista Aldo Borrelli riportata da Igor Man) su un'effettiva e reale conversione, definita \"attribuita\" e \"misteriosa\" da Guerri (vista anche la presenza della tessera del PCI nei suoi oggetti personali, con i comunisti ufficialmente scomunicati), se non \"in extremis\" e forse \"in articulo mortis\". La tessera ritrovata, secondo alcuni sotto il materasso, con la lettera d'accompagnamento e ammissione firmata da Togliatti in persona fu riportata dalla sorella, e porta la data del 12 aprile 1957, mentre padre Virginio Rotondi, uno degli artefici della \"conversione\", afferm\u00f2 sempre che Malaparte in persona \"stracci\u00f2 la tessera\" in sua presenza pochi giorni prima della morte. Questo \u00e8 riportato nelle ricerche storiche del biografo Giordano Bruno Guerri, a meno che la tessera non fosse un duplicato inviato con la lettera autografa per avvicinare Malaparte e convincerlo. Il fatto riportato da padre Rotondi \u00e8 che l'originale di quella tessera comunista fu \"strappata da Malaparte\" sul letto dove era ricoverato, come riferito ripetutamente dal gesuita a numerosi intervistatori, dicendo come altri che lo scrittore era circondato da \"emissari del PCI\" che lo sorvegliavano fuori dalla camera.\nIl biografo Martellini ribadisce che \"\u00abci sembra superfluo dover ricordare che in un anno come il 1944 un conto \u00e8 uno come Togliatti che \u201coffre\u201d la tessera del P.C.I. ad uno come Malaparte e un conto \u00e8 uno come Malaparte che \u201cchiede\u201d la tessera del P.C.I. a uno come Togliatti\u00bb\".\nLa tessera del PCI gli fu difatti intestata da Togliatti in punto di morte. Venne ritrovata dopo la dipartita dell'autore tra le sue carte, e fu spacciata come richiesta di iscrizione da parte di Malaparte al P.C.I., mentre fu offerta da Togliatti e probabilmente spedita per posta - anzich\u00e9 consegnata dal segretario in persona - alla clinica dove lo scrittore era ricoverato morente, a causa della malattia che lo colpir\u00e0.\nContemporaneamente gli venne recapitata anche la tessera del Partito Repubblicano Italiano, ritrovata anch'essa nelle sue carte, quasi come un ritorno alle origini; con la riscoperta religiosa degli ultimi anni, e certi scritti postumi, potrebbe essere stato un avvicinamento di comodo, per poter continuare a lavorare come giornalista sulle riviste di area comunista.\nMalaparte fu ricoverato in clinica per alcuni mesi, e gli venne diagnosticato ufficialmente un carcinoma polmonare inoperabile e inguaribile (pur avendo lui diffuso la voce che soffrisse invece di tubercolosi), teneva sulla finestra immagini di tutte le religioni (cos\u00ec ricord\u00f2 Enrico Falqui), da cristiane a buddhiste prese in Cina, e venne visitato da Togliatti (con cui si fece fotografare), dal primo ministro Amintore Fanfani, da altri come Ferdinando Tambroni, il Presidente della Repubblica Luigi Einaudi, sacerdoti cattolici e colleghi. Sergio Zavoli ne raccolse l'ultima intervista. Secondo Arturo Tofanelli (come riporta Massimo Fini), Malaparte afferm\u00f2 ironicamente che forse poteva guarire perch\u00e9 non credeva \"\u00abche Dio fosse cos\u00ec stupido da far morire Malaparte\u00bb\".\nCurzio Malaparte mor\u00ec di cancro il 19 luglio 1957 a Roma, a 59 anni, in presenza di padre Virginio Rotondi che lo assisteva negli ultimi istanti. Malaparte mor\u00ec dopo essere stato battezzato in forma intima con un bicchiere d'acqua che l\u00ec si trovava l'8 giugno (secondo l'annotazione scritta e la testimonianza dell'infermiera suor Carmelita) nella fede cattolica romana (abiurando il protestantesimo di nascita), con il nome religioso di Alessandro Francesco Antonio (Alessandro detto Sandro era il fratello deceduto giovane anche lui di cancro, suo commilitone nella Grande Guerra), da padre Cappello; secondo il gesuita Malaparte era lucido e cosciente (\"\u00abMalaparte fu lucidissimo sino all'ultimo istante. Hanno scritto che gli ho strappato la conversione profittando del suo delirio preagonico. Tutte calunnie, lo ripeto: vorrei morire io in quel modo\u00bb\")\nIl 7 luglio fu comunicato da padre Rotondi (secondo la testimonianza di Rotondi e dei fratelli Ezio e Maria Suckert); entrambi i religiosi, Rotondi e Cappello, erano due gesuiti: gli erano stati inviati direttamente da papa Pio XII ai primi di giugno, dopo che Malaparte e suo fratello avevano allontanato un prete poco diplomatico che gli intimava di \"pentirsi ed espiare\". Secondo monsignor Fiordelli, vescovo di Prato, che lo visit\u00f2 e ne offici\u00f2 le esequie, avvenne in modo diverso da quanto descritto dalla suora e dalla sorella: Malaparte ricevette in un solo giorno battesimo, comunione e cresima da padre Cappello, in presenza di padre Rotondi. Tuttavia non esistono atti canonici alla curia di Prato o Roma che attestino le circostanze.\nLa malattia di cui fu vittima Malaparte \u00e8 stata da alcuni considerata come una conseguenza dell'intossicazione da iprite subita nel primo conflitto mondiale, degenerata anche a causa dell'assiduo fumo di tabacco, che lo afflisse sotto forma di disturbo polmonare per tutta la vita.\nCome ammiratore del popolo cinese da cui era rimasto folgorato nell'ultimo viaggio, l'\"Arcitaliano\" Curzio Malaparte lasci\u00f2 alla Repubblica Popolare Cinese la propriet\u00e0 di Villa Malaparte, ma gli eredi (fratelli in vita e nipoti) impugnarono il testamento vincendo la causa; oggi la villa \u00e8 privata, ma vi \u00e8 una fondazione che consegna anche un premio, istituito da essa, per giovani artisti cinesi, come lui avrebbe voluto.\nCurzio Malaparte, dopo i funerali nel duomo di Prato, fu inizialmente sepolto in una cappella privata del cimitero monumentale di Prato, poi il 19 luglio 1961, a quattro anni dalla morte, tumulato solennemente in un mausoleo costruito sulla cima del Monte Le Coste (chiamato dai Pratesi \"Spazzavento\"), una montagna dominante Prato, secondo le sue volont\u00e0. La frase \"...e vorrei avere la tomba lass\u00f9, in vetta allo Spazzavento, per sollevare il capo ogni tanto e sputare nella fredda gora del tramontano\" \u00e8 riportata sulla sua tomba assieme a un'altra che recita \"\u00abIo son di Prato, m'accontento d'esser di Prato, e se non fossi nato pratese vorrei non esser venuto al mondo\u00bb\", entrambe tratte da \"Maledetti toscani\". I funerali, la traslazione e la sepoltura furono documentati dalle telecamere della Rai e diverse personalit\u00e0 politiche e culturali resero omaggio a Malaparte.\nAncora dalla sua penna furono pubblicati postumi \"Benedetti italiani\" (1961), raccolto e curato da Enrico Falqui, \"Mamma marcia\" (1959), impietoso affresco dell'Europa, \"Muss. Ritratto di un dittatore\" (1999), curato da Francesco Perfetti, un libro scritto tra gli anni 1933-45 sulla figura del duce, e molti altri scritti minori, spesso raccolte di articoli.\nIl personaggio pubblico e la critica.\nMalaparte fu un personaggio discusso dal punto di vista letterario e pubblico. I suoi cambiamenti politici, specialmente l'ultimo verso il comunismo, attirarono le critiche di larga parte della cultura italiana per la disinvoltura con cui mutava l'appartenenza ideologica e politica: molti dubitarono che fosse davvero comunista, ma attribuirono tutto al suo noto comportamento istrionico e provocatorio, ai suoi atteggiamenti da \"dandy\", strano esteta teso sempre a stupire, nonch\u00e9 al suo celebre egocentrismo e narcisismo egotistico di cui spesso venne accusato e che fece dire a Leo Longanesi: \nNon mancano aperte provocazioni, dove Malaparte immagina di impersonare il duce davanti ai soldati americani e al popolo napoletano:\nMalaparte e gli animali.\nTra le sue prese di posizione, netta fu invece quella contro la vivisezione (lo scrittore era infatti un grande amante degli animali, in particolare dei cani e dei cavalli, a tratti quasi \"animalista\"), come si nota dalla cruda, lunga e commossa narrazione della fine del suo cane Febo, vittima di essa ne \"La pelle\", nel brano che costituisce una dura denuncia della pratica sperimentativa in questione:\nNello stesso capitolo afferma: \nLo scrittore seppell\u00ec Febo nella villa di Capri. Malaparte possedette diversi cani di piccola e media taglia, a volte ritratti con lui, tra cui: il citato piccolo levriero Febo (adottato al confino di Lipari, da lui detto Febo II o Febo Malaparte), in realt\u00e0 un incrocio di levriero, tre bassotti, un fox terrier a pelo ruvido, un barboncino chiamato anch'esso Febo (noto come Febo I) e molti altri. A volte li faceva dormire con lui, mangiare al suo tavolo o si sedeva per terra a mangiare con loro, o imitava il loro abbaiare per comunicarci.\nLa prima giovane convivente di Malaparte nel dopoguerra a Capri (per circa tre anni), l'attrice Bianca Maria Fabbri, disse che Curzio \"\u00abnon amava il suo prossimo, amava solo chi si occupava di lui e dei suoi cani\u00bb.\"\nPolemiche su Napoli, il comunismo e accuse postume di omofobia.\nIntellettuali napoletani gli rimproverano la descrizione cruda di una Napoli prostrata e pronta a vendersi per la fame:\nA proposito delle inevitabili polemiche derivanti dall'immagine che egli dava dell'Italia e di Napoli nel libro \"La pelle\", Malaparte scrisse ad un critico letterario: \nNella raccolta di scritti \"Mamma Marcia\", uscita postuma nel 1959, Malaparte, riprendendo temi de \"La pelle\", ritrae con toni omofobici e maschilistici la giovent\u00f9 del secondo dopoguerra, descrivendola come effeminata e tendente all'omosessualit\u00e0 e al comunismo, stridendo con i suoi tardivi filocomunismo, iscrizione al PCI e filomaoismo (o meglio simpatia per la nuova Cina nata nel 1949).\nGiudizi del medesimo tenore sono rinvenibili anche nei capitoli \"Le rose di carne\" e \"I figli di Adamo\" de \"La pelle\", dove parla di \"pederastia marxista\" e descrive i \"femminielli\" napoletani.\nNei capitoli di \"Mamma marcia\" \"Lettera alla giovent\u00f9 italiana\" e \"Sesso e libert\u00e0\", parla di \"epidemia di inversione sessuale\", \"corruzione omosessuale\", \"avversione istintiva\", compagnia \"sgradevolissima\", \"focolaio d\u2019infezione\", \"ostentate tendenze comuniste nei giovani omosessuali\", \"aberrazione\", e infine che \"l'omosessuale \u00e8 sempre da temersi, da diffidarne\"; fa riferimenti a Ernst R\u00f6hm e anche alla cultura omosessuale di destra: \"\u00abquando si far\u00e0 la storia del \"collaborazionismo\" europeo, si vedr\u00e0 che la maggioranza degli omosessuali ne facevano parte\u00bb\" (riferendosi alle figure di alcuni collaborazionisti filonazisti francesi ma che erano gay dichiarati, come Maurice Sachs, il quale era anche ebreo, o Abel Bonnard e Abel Hermant, e alle accuse di pederastia fatte ad altri collaborazionisti francesi \"intellettuali\", quali Henry de Montherlant e Robert Brasillach).\nRiguardo al comunismo (e al contrario di quanto dichiarato a Togliatti di essere diventato comunista nel 1944) sembra confermare non ufficialmente negli scritti postumi quanto scritto in giovinezza ne \"Il buonuomo Lenin\" (dove il rivoluzionario-simbolo \u00e8 rappresentato in preda a \"\u00abodio contro la Santa Russia, contro la societ\u00e0 borghese, contro i nemici del popolo, non \u00e8 feroce. La parola \u201cdistruggere\u201d non ha per lui ci\u00f2 che si potrebbe chiamare un cattivo significato. L'odio non \u00e8 in lui un sentimento: non \u00e8 nemmeno un calcolo. \u00c8 un'idea. Il suo odio \u00e8 teorico, astratto, direi anche disinteressato\u00bb\" e poi ne \"La pelle\" e \"Il ballo al Kremlino\". L'Europa \u00e8 un cadavere che genera figli, una \"mamma marcia\", a cui Malaparte imputa la diffusione di comunismo e nuovamente omosessualit\u00e0 maschile pederastica, degenerazioni di tirannia e totalitarismo moderno: \nGiudizi critici.\nDi Malaparte, il premio Nobel per la letteratura Eugenio Montale ebbe a dire le seguenti parole:\nIndro Montanelli - anche lui toscano e suo rivale giornalistico, \u00e8 celebre la loro inimicizia - scrisse, in risposta a una battuta fatta da Malaparte negli ultimi giorni di vita (\"\u00abL'unica cosa che mi dispiace \u00e8 morire prima di Montanelli\u00bb\"; riportata da altri anche cos\u00ec: \u00abPer\u00f2, debbo morire tre mesi dopo Montanelli\u00bb) - l'epitaffio ironico e caustico: \"\u00abQui / Curzio Malaparte / ha finalmente / cessato / di piangersi / di compiangersi / e di rimpiangersi. / Imitatelo\u00bb\".\nRiguardo al testo \"Maledetti Toscani\" (1956), il filosofo e critico letterario francese Jean-Fran\u00e7ois Revel disse di considerarlo un \u00ab\"libro particolarmente ridicolo\"\u00bb.\nNel romanzo \"La pelle\", per alcuni, Malaparte raggiunge vertici di realismo ed espressionismo che lo avvicinano a Carlo Emilio Gadda o Louis-Ferdinand C\u00e9line, pur con una lingua pi\u00f9 classica e meno sperimentale, ma si avvicina anche ai modelli manzoniani (i capitoli sulla peste del 1630 de \"I promessi sposi\"), con echi che vanno da Orazio a Winckelmann fino a Marcel Proust, Zola, Tucidide e Lucrezio (la descrizione della peste di Atene), e il D'Annunzio romanziere. Il romanzo fu duramente criticato in Italia alla sua uscita: il massimo critico letterario dell'epoca, Emilio Cecchi, disse che \"\u00abha tirato in ballo, ha spogliato d'ogni decenza miserie, vergogne, atrocit\u00e0 troppo gelose, per adoperarle a scopo letterario\u00bb\". Al contrario, nel saggio \"Une rencontre\" (\"Un incontro\", edito in Italia da Adelphi), Milan Kundera colloca \"La pelle\", che definisce l'\u00abarciromanzo\u00bb, tra le opere maggiori del Novecento. Kundera afferma che nella \"Pelle\" Malaparte \"\u00abcon le sue parole fa male a se stesso e agli altri; chi parla \u00e8 un uomo che soffre. Non uno scrittore impegnato. Un poeta\u00bb\".\nLuigi Martellini, curatore di Malaparte per i Meridiani ha affermato (rispondendo alla domanda dell'intervistatore sul perch\u00e9 Malaparte \u00e8 stato dimenticato fino a tempi recenti, pur essendo un grande scrittore al pari di altri): \nOnorificenze.\n Medaglia di benemerenza per i volontari della guerra italo-austriaca 1915-1918\n Croce al merito di guerra\n Medaglia campagna 1915-18 4 anni\n Medaglia interalleata della vittoria\n Distintivo guerra 1940-43\n Distintivo guerra 1943-45\nAltro.\nLe Poste Italiane hanno emesso un francobollo commemorativo di Malaparte nel 1998"}
{"id": "128928", "revid": "123149059", "url": "https://it.wikipedia.org/wiki?curid=128928", "title": "Paola Borboni", "text": "Biografia.\nNacque nel quartiere Golese di Parma (allora comune a s\u00e9 stante), il primo giorno del 1900, una data particolare che la portava tra ironia e compiacimento a definirsi \"la prima attrice del secolo\". Donna dall'ego potente, di mente vivacissima e di spirito libero, la Borboni pu\u00f2 essere considerata, per il suo essere tutt'uno con il teatro e il recitare, il contraltare femminile di Vittorio Gassman, che peraltro era di oltre vent'anni pi\u00f9 giovane. Nel 1916 debutta a Lodi nella commedia dei fratelli Quintero \"Il fiore della vita\" per lei appositamente allestita dal padre impresario lirico. L'anno successivo, dopo aver frequentato i corsi di recitazione tenuti da Teresa Boetti Valvassura, entra ufficialmente in arte nella compagnia di Alfredo De Sanctis nel dramma di Salomon Asch \"Dio della vendetta\". Nel 1918 partecipa al suo primo film, \"Jacopo Ortis\".\nDopo avere recitato un anno nella compagnia di Helena Wnorowska diretta da R. Cal\u00f2, nel 1920 \u00e8 con Irma Gramatica e durante la malattia dell'illustre attrice sostiene il ruolo di primadonna. Dal 1921 al 1930 \u00e8 prima attrice accanto ad Armando Falconi: sono di questo periodo i trionfi in \"Diana al bagno\", \"Alga Marina\" (dove recit\u00f2 a seno scoperto, primo nudo teatrale in Italia) e il primo incontro con il teatro di Pirandello come Gasparina in \"Ma non \u00e8 una cosa seria\". Nel 1930-31 \u00e8 in societ\u00e0 con Lupi e Pescatori e, nel 1932-34, primattrice con Ruggero Ruggeri. Nel 1935 intraprende il capocomicato con Piero Carnabucci, per poi tornare nel 1940 con Ruggeri, dopo aver interpretato la rivista di Michele Galdieri \"Mani in tasca naso al vento\" accanto a Odoardo Spadaro.\nDel 1942 \u00e8 la memorabile interpretazione in \"La vita che ti diedi\" al Teatro Universit\u00e0 di Roma, dove raccolse uno straordinario consenso di pubblico e di critica, proponendo coraggiosamente un'opera di Pirandello scritta per Eleonora Duse, criticata dalla stessa attrice e quindi ritirata dall'autore (fu messa in scena nel 1923 con scarso successo da Alda Borelli e mai pi\u00f9 riproposta da nessun attore). Nel 1943 fonda la \"Compagnia pirandelliana Paola Borboni\", e nel 1945 la \"Compagnia del Dramma\" insieme a Salvo Randone. Nel 1947 \u00e8 a capo di una nuova compagnia pirandelliana Picasso-Borboni. Nel 1954 le viene assegnato il premio San Genesio per \"La morale della signora Dulka\"; nello stesso anno si rivela grande monologhista inventando di fatto un genere teatrale nuovo e segnando una tappa importante nella storia del teatro del Novecento italiano, pur riallacciandosi alla tradizione di Ermete Novelli.\nPaola Borboni inizia nel 1942 a studiare la possibilit\u00e0 di questo esperimento ma \u00e8 soltanto nel 1952 che interpreta per la prima volta al teatro Valle di Roma, dopo una novit\u00e0 in tre atti, \"Donne brutte\" di Saitta. La mancanza di testi adatti a questo genere provocarono l'attivit\u00e0 di numerosi scrittori che realizzarono per la Borboni testi teatrali brevi ma di forte intensit\u00e0. Il progetto dell'attrice prevedeva la messa in scena di 7 recital formati da 5 testi ognuno, riuscendo per\u00f2 nell'intento solo per cinque (a cui va aggiunto un recital senza titolo, con brani scelti tra quelli di maggior successo). \nDi questi cinque recital restano come preziosa testimonianza due dischi fonografici, incisi dalla Borboni nel 1959-60. Il poeta Mario Luzi nel 1992 scrive per la Borboni il monologo \"Paola la commediante\": il testo doveva essere rappresentato al Festival dei Due Mondi di Spoleto, ma l'attrice, per varie ragioni, non riusc\u00ec mai a portare l'opera in scena. Ma la sua grande passione \u00e8 Pirandello, che recita per sei anni, in tre diverse compagnie, finanziandone una, fra l'altro, con i proventi di una rivista (\"Mani in tasca e naso al vento\" di Galdieri, in scena nel 1939, con Odoardo Spadaro), e a Pirandello \u00e8 tornata fino alla fine, con \"Io e Pirandello\" della stagione 1991-1992 e l'ultimo \"Berretto a sonagli\" del 1994. Paola Borboni ha calcato tutte le scene d'Italia ed \u00e8 stata attrice assolutamente completa:\nIl 18 dicembre 1972 spos\u00f2 Bruno Vilar, poeta e attore di quarantadue anni pi\u00f9 giovane. Il 23 giugno 1978 ebbero un incidente d'auto, in seguito al quale Vilar mor\u00ec a soli 36 anni e lei fu costretta alle stampelle a vita senza dover per\u00f2 diradare la sua brillante carriera artistica.\nPaola Borboni mor\u00ec il 9 aprile 1995, in una casa di riposo a Varese, colpita da ictus. \u00c8 sepolta a Parma, al cimitero della Villetta all'ingresso del reparto \"San Pellegrino\", nella tomba di famiglia con le sorelle Anna (1901-1982) ed Elena (1904-1984), unitamente al vecchio zio Giuseppe.\nAttivit\u00e0 cinematografica.\nPaola Borboni fu attiva anche sugli schermi cinematografici, con oltre 70 film all'attivo dal 1918 al 1990, tra i quali dichiar\u00f2 sempre di ricordare con piacere soltanto: \"La locandiera\" (1944) di Luigi Chiarini, \"Gelosia\" (1953) di Pietro Germi, \"I vitelloni\" (1953) di Federico Fellini e \"Per grazia ricevuta\" (1970) di Nino Manfredi. Interpret\u00f2 inoltre la spassosissima marchesa nel film cult \"Occhio, malocchio, prezzemolo e finocchio\" (1983).\nAttivit\u00e0 televisiva.\nLa Borboni recit\u00f2 in alcuni sceneggiati televisivi Rai a partire dagli anni cinquanta. Fu inoltre la prima e unica persona che riusc\u00ec a far parlare il pappagallo della popolare trasmissione televisiva \"Portobello\" di Enzo Tortora, nel gennaio del 1982. Il celebre momento viene riprodotto nella fiction \"Il caso Enzo Tortora - Dove eravamo rimasti?\" del 2012, diretta da Ricky Tognazzi.\nAttivit\u00e0 musicale.\nBorboni incise alcuni dischi dove recita poesie e monologhi. Tra i titoli il 45 giri \"Pianto d'avorio\", recitato con il marito Bruno Vilar, i 33 giri \"Bellezza per vivere\"/\"Inaugurazione\" e \"La vedova nera\"/\"Minerva tradita nel sonno\".\nArchivio.\nNel 2015 il museo del cinema dell'Aquila ha acquisito il fondo Durigon dedicato a Paola Borboni, contenente rassegna stampa con oltre 1000 articoli, centinaia di foto, documenti vari inerenti alla vita artistica dell'attrice.\nDoppiatrici.\nNonostante fosse italiana, in alcuni dei suoi film Paola Borboni fu doppiata da:"}
{"id": "128929", "revid": "15756", "url": "https://it.wikipedia.org/wiki?curid=128929", "title": "Alfred Jodl", "text": "\u00c8 stato Chef des Wehrmachtf\u00fchrungsstabes (Capo di stato maggiore) dell'OKW durante la Seconda guerra mondiale, e il 7 maggio 1945 firm\u00f2 la dichiarazione di resa incondizionata della Germania (assieme a Wilhelm Keitel) alle potenze alleate. Fu condannato a morte al Processo di Norimberga mediante impiccagione.\nBiografia.\nLe origini.\nNacque a W\u00fcrzburg, in Baviera, da una famiglia di tradizione militare - il padre e il nonno erano stati entrambi ufficiali di cavalleria - , ma il non appartenere alla casta prussiana, che teneva saldamente le redini dell'esercito, lo costrinse a una iniziale condizione di isolamento all'interno delle gerarchie militari. Partecip\u00f2 al primo conflitto mondiale e conobbe il generale Wilhelm Keitel nelle Fiandre, presso lo Stato maggiore. Insieme a Keitel venne promosso capitano.\nCome quasi tutti i membri del corpo degli ufficiali, Jodl risent\u00ec della mortificazione del Trattato di Versailles, e per conseguenza non rimase insensibile al fascino del nazismo, che ritenne essere l'unica forza in grado di restituire alla Germania la sua antica grandezza.\nNell'OKW.\nNell'agosto 1939, gi\u00e0 maggiore generale e comandante di divisione, fu chiamato da Keitel a ricoprire la carica di capo dell'ufficio Comando e Operazioni dell'Oberkommando der Wehrmacht (OKW). In questo ruolo, Jodl divenne il consigliere strategico di Hitler e fu d'altra parte compito specifico dell'ufficio da lui diretto mettere a punto con intelligenza ed efficacia i pi\u00f9 importanti operativi. Jodl, ufficiale serio e capace, aveva per\u00f2 un grave difetto, quello di credere sinceramente nel \"genio militare\" di Hitler.\nTuttavia, a differenza del suo vecchio amico Keitel, egli non risparmi\u00f2 a Hitler critiche severe e decise obiezioni riguardo a certe scelte del \"F\u00fchrer\". In una di queste occasioni, durante la campagna di Russia - che di fatto segn\u00f2 il definitivo declino delle fortune del Terzo Reich e l'inizio della disfatta - Hitler, che non consentiva a nessuno di contraddirlo, lo accus\u00f2 pubblicamente di insubordinazione: Jodl, in disgrazia, rimase ai margini per circa un anno prima di riappacificarsi con Hitler.\nLa firma della resa incondizionata.\nIl 7 maggio 1945 divenne capo di Stato maggiore del governo D\u00f6nitz, secondo i voleri espressi dal F\u00fchrer nel suo testamento politico. Alle 2:41 del 7 maggio 1945 a Jodl toccher\u00e0 di firmare, alla presenza di ufficiali francesi e sovietici, la dichiarazione di resa incondizionata della Germania alle potenze alleate: \"il sottoscritto colonnello generale Jodl, consegna tutte le forze armate al comando supremo delle forze armate alleate e contemporaneamente al comando supremo sovietico alle condizioni di capitolazione. Il comando supremo tedesco proclama immediatamente l'ordine di cessare le operazioni in corso a partire dalle ore 23 dell'8 maggio\".\nCondanna a morte.\nImputato al processo di Norimberga, Jodl fu ritenuto responsabile, insieme con Keitel, della condotta tenuta dalla Wehrmacht nei confronti delle popolazioni dei paesi occupati e dei prigionieri di guerra.\nLe principali accuse contro di lui riguardavano la firma per conto dell'Oberkommando der Wehrmacht circa l'uccisione di alcune classi di prigionieri di guerra giustiziati sommariamente al momento della cattura. Di fronte alle sparatorie di massa del 1941 di prigionieri di guerra sovietici, Jodl afferm\u00f2 che gli unici prigionieri uccisi erano \"non quelli che non potevano, ma quelli che non volevano camminare\".\nGiudicato colpevole di tutti i capi d'accusa e condannato a morte, fu il penultimo a salire sul patibolo nella camera delle esecuzioni del carcere di Norimberga, nelle prime ore del mattino del 16 ottobre 1946. Al momento dell'esecuzione grid\u00f2, in tedesco: \"Ti saluto, Germania mia\".\nDue giorni prima dell'esecuzione cos\u00ec scrisse alla moglie:\nAlla moglie Jodl detter\u00e0 anche un saggio su Adolf Hitler in cui afferma: Il cadavere di Jodl venne cremato e le ceneri vennero sparse (insieme a quelle di Wilhelm Keitel) a Monaco di Baviera nel Wenzbach, un piccolo ruscello affluente del fiume Isar; il suo nome ancora oggi compare sull'epitaffio della tomba di famiglia nel piccolo cimitero dell'isola di Fraueninsel.\nLe macchie di sangue sul volto visibili nella foto del cadavere di Jodl erano l'effetto di escoriazioni causate dalla caduta nella botola che risult\u00f2 essere troppo stretta. Questo avvenne anche per alcuni altri condannati.\nDonald E. Wilkes Jr., professore di diritto presso la School of Law della University of Georgia, ha osservato che molti dei nazisti giustiziati sono caduti dalla forca con forza insufficiente per spezzargli le vertebre del collo, e cos\u00ec subirono un'agonia, che nel caso di Keitel dur\u00f2 circa 24 minuti.\nTentativo di riabilitazione.\nIl 28 febbraio 1953 fu riabilitato postumo da una corte tedesca, che lo riconobbe non colpevole di crimini contro le leggi internazionali imputatigli al processo di Norimberga. Tuttavia questa sentenza fu annullata il 3 settembre 1953 dal ministro della Liberazione Politica della Baviera, il quale aveva il potere legittimo di farlo."}
{"id": "128932", "revid": "554814", "url": "https://it.wikipedia.org/wiki?curid=128932", "title": "Carlo Lucarelli", "text": "Biografia.\n\u00c8 figlio dell'ematologo Guido Lucarelli (1934), e pronipote di Antonio Meucci. Il suo esordio letterario avviene con il giallo \"Carta bianca\" del 1990. Ha scritto per diversi giornali o riviste (\"il manifesto\", \"L'Europeo,\" \"Il Messaggero\", \"L'Unit\u00e0\", \"xL\") ed ha vinto numerosi premi letterari.\nPer Einaudi ha pubblicato la serie di romanzi con protagonista l\u2019Ispettrice Grazia Negro, \"Lupo Mannaro\", \"Almost Blue\" (1996), dal quale \u00e8 tratto l'omonimo film, \"Un giorno dopo l\u2019altro\" (2000), \"Il sogno di volare\" (2013), e la serie con l\u2019Ispettore Coliandro, \"Falange armata\" e \"Il giorno del lupo\". La serie con il commissario De Luca, \"Carta bianca\", \"L'estate torbida\", \"Via delle oche\", \"Intrigo italiano\", \"Peccato mortale\" e \"L'inverno pi\u00f9 nero\". Sempre per Einaudi sono usciti anche: \"L\u2019isola dell\u2019angelo caduto\", \"Guernica\", \"Laura di Rimini\", \"L\u2019ottava Vibrazione\", \"Albergo Italia\" e \"Il tempo delle Iene\". Molti suoi racconti sono stati raccolti nell\u2019antologia \"Il lato sinistro del cuore\". \nDal 1999 al 2009 ha condotto \"Blu notte - Misteri italiani\" (nella prima edizione si chiamava \"Mistero in Blu\"), programma in onda su Rai 3 in prima serata che analizzava in modo approfondito fatti di cronaca, indagini su disastri e su omicidi seriali dell'ultimo cinquantennio della storia italiana.\nPer la televisione nel 2006 ha ideato la fiction \"L'ispettore Coliandro\" (diretta dai fratelli Manetti), e \"Milonga Station\". Nel 2008 \u00e8 andata in onda una serie di quattro film tv tratti dai romanzi de \"Il Commissario De Luca\". Nel 2017 \u00e8 iniziata la serie televisiva \"La porta rossa\".\nNel 2008, insieme a Paola De Martiis, ha firmato uno spettacolo teatrale rappresentato a Cracovia il 27 gennaio, diventato poi un documentario in onda su Rai Tre, \"Un treno per Auschwitz:\" un viaggio nella memoria e per la memoria della Shoah, organizzato dalla \"Fondazione ex campo Fossoli\" che, ogni anno, si rivolge principalmente a circa 600 studenti delle scuole superiori della provincia di Modena. Lucarelli ha viaggiato con gli studenti partendo dalla stazione ferroviaria di Carpi, da dove oltre 70 anni fa partivano i treni per Auschwitz.\nNel 2010 ha fondato insieme a Giampiero Rigosi, Michele Cogo e a Beatrice Renzi la scuola di scrittura \"Bottega Finzioni\" a Bologna. \nNel 2014 esordisce sul canale Sky Arte HD con il programma \"Muse Inquietanti\" (2014 - 2018) e nel 2015 sul canale Crime Investigation con \"Profondo Nero\" (2015 e 2016). Nel 2019 sempre su Sky Arte HD va in onda \"Inseparabili\". \nPer il teatro ha scritto \"Via delle Oche\", \"Tenco a tempo di tango\", \"Pasolini un mistero italiano\".Ha pubblicato alcuni libri per ragazzi (\"Nikita\", \"Il trillo del diavolo\", \"Febbre gialla\") e nel 2015 \u00e8 uscito il suo primo libro per bambini: \"Thomas e le gemelle\", per Rrose S\u00e9lavy Editore.\nConduce dal 2021 \"Lucarelli Racconta\" su Sky Arte. Tratta di vecchie favole e fiabe e dei loro significati pi\u00f9 oscuri che spesso erano lo specchio della societ\u00e0.\nNel gennaio del 2022 su RaiPlay con il podcast \"Apnea\" racconta i fatti del naufragio della Costa Concordia a dieci anni dall\u2019incidente.\nVita privata.\n\u00c8 sposato con una donna di origini eritree, da cui ha avuto due figlie gemelle."}
{"id": "128935", "revid": "770685", "url": "https://it.wikipedia.org/wiki?curid=128935", "title": "Partito Laburista (Regno Unito)", "text": "Il Partito Laburista (in inglese: \"Labour Party\"; in gallese: \"Blaid Lafur\") \u00e8 un partito politico britannico di centro-sinistra. \u00c8 un partito storicamente riconducibile al socialismo democratico e alla socialdemocrazia, anche se dal 1994 al 2010, sotto la leadership di Tony Blair e Gordon Brown, \u00e8 stato dominato da correnti facenti capo al liberalismo sociale ed alla Terza Via. I successivi leader Ed Miliband, Jeremy Corbyn e Keir Starmer hanno riportato il partito su posizioni socialdemocratiche.\n\u00c8 uno dei due principali partiti del sistema politico britannico (l'altro \u00e8 il Partito Conservatore); dal 1997 al 2010 \u00e8 stato il primo per numero di voti nelle elezioni generali. A livello internazionale aderisce in qualit\u00e0 di membro osservatore all'Internazionale Socialista e fa parte dell'Alleanza Progressista.\nIl 4 aprile 2020 Keir Starmer succede a Jeremy Corbyn, diventando cos\u00ec il capo del Partito Laburista e leader dell'opposizione parlamentare.\nStoria.\nOrigini.\nIl Regno Unito fu il primo Paese a vivere la rivoluzione industriale, e di conseguenza il primo a vedere la nascita di un movimento operaio. Le rivendicazioni economiche trovarono il loro strumento di espressione e di lotta nelle associazioni di categoria (Trade Unions), mentre su un piano strettamente politico la classe operaia ader\u00ec al movimento cartista, il cui obiettivo era il raggiungimento del suffragio universale, che peraltro non venne concesso.\nIn seguito, mentre le Trade Unions aumentavano la propria influenza, in campo politico la classe operaia dette il proprio appoggio prima ai Radicali, e in seguito al Partito Liberale, senza costituire un partito autonomo, sia per la lentezza con cui veniva allargato il diritto di voto, sia per il sistema elettorale (maggioritario a turno unico), sia per il modo in cui i collegi elettorali erano disegnati, attribuendo un peso sproporzionato alle zone di campagna a scapito delle citt\u00e0 industriali, sia per la scarsa influenza del marxismo. La prima svolta avvenne nel 1881, quando proprio un ammiratore di Marx, Henry Mayers Hyndman, fond\u00f2 la Federazione Social-Democratica, cui aderirono Eleanor Marx e l'artista William Morris (questi ultimi nel 1884 si staccarono a sinistra fondando la Lega Socialista). Tra gli altri gruppi di orientamento pi\u00f9 o meno socialista, grande importanza assunse la Societ\u00e0 Fabiana (1884), appoggiata dallo scrittore George Bernard Shaw e sostenitrice di una linea gradualista.\nFinalmente, nel 1893, sorse il Partito Laburista Indipendente, diretto da un ex minatore, Keir Hardie. Fu quest'ultimo gruppo che, in una fase di restrizioni poste dal Governo alla libera azione delle Trade Unions, riusc\u00ec a superare le divisioni tra i vari gruppi politici e sindacali, convocando un congresso a Londra il 27 febbraio 1900, che dette vita al Comitato di Rappresentanza del Lavoro; segretario fu eletto Ramsay MacDonald, esponente delle correnti pi\u00f9 vicine al liberalismo e al parlamentarismo. Solamente alle elezioni del 1906, il Comitato ottenne un significativo risultato elettorale, raggiungendo 29 seggi (5,7% dei voti), cui possono essere aggiunti 24 sindacalisti eletti con i liberali. Il successo spinse i nuovi parlamentari a dar vita al Partito Laburista. Esso inizialmente non prevedeva un'adesione individuale, bens\u00ec attraverso i gruppi preesistenti: tra questi particolare importanza aveva il Partito Laburista Indipendente.\nNegli anni seguenti, il \"Labour Party\" segu\u00ec una linea di collaborazione con i liberali, ottenendo importanti riforme come la legge sull'assistenza sanitaria e l'indennit\u00e0 di disoccupazione (1911), la legge che regolava e riconosceva l'attivit\u00e0 delle Trade Unions (1913), le otto ore di lavoro, i minimi salariali, ecc. D'altro canto non mancavano, a livello sindacale, episodi di vera e propria lotta di classe, che in parte cercarono uno sbocco pi\u00f9 tipicamente marxista nella nascita del Partito Socialista Britannico (1911), formato dalla Federazione Social-Democratica, fuoriuscita dal Partito Laburista. Dal punto di vista culturale, comunque, rimase prevalente l'influenza del riformismo della Societ\u00e0 Fabiana.\nDalla prima alla seconda guerra mondiale.\nDurante la prima guerra mondiale il Partito Laburista, come la maggior parte dei partiti affiliati all'Internazionale Socialista, accett\u00f2 di entrare nel governo di unit\u00e0 nazionale, in contrasto con la linea ufficiale della stessa Internazionale, e nonostante la presenza di un'ala pacifista, capeggiata da Ramsay MacDonald. Durante la crisi del dopoguerra, i laburisti ottennero 57 seggi alle elezioni del 1918, con il 21,5% dei voti (contro il 7,1% del 1910), in una fase di agitazioni nella quale la base laburista esprimeva una certa solidariet\u00e0 nei confronti dell'Unione Sovietica e mentre prendeva vita, dalle ceneri del Partito Socialista Britannico, il Partito Comunista di Gran Bretagna.\nInserendosi a pieno titolo nella politica parlamentare e forte di un solido radicamento sociale, negli anni '20 il Partito Laburista divenne il principale competitore del Partito Conservatore, posizione fino ad allora occupata dal Partito Liberale. Nel dicembre 1923, i Laburisti salirono al 30,7% dei voti e nel gennaio 1924 poterono formare il loro primo governo, guidato da Ramsay MacDonald, con l'appoggio esterno dei Liberali. L'esperienza dur\u00f2 per\u00f2 pochi mesi. Dopo la vittoria alle elezioni del 30 maggio 1929, MacDonald fu di nuovo capo del governo, ancora con l'appoggio dei Liberali, fino al 1931. Tuttavia, nonostante la crescita dei consensi, fino alle elezioni del 1945 il Labour non riusc\u00ec mai a ottenere la maggioranza assoluta dei seggi e a formare un governo stabile, anche a causa della scissione dell'ala \"nazionale\" guidata da MacDonald. Durante la Seconda guerra mondiale, dal 1940 al 1945, il partito fece parte del governo di coalizione guidato dai Conservatori con a capo Winston Churchill, all'interno del quale espresse tra l'altro - dal 1942 - il vice primo ministro nella persona di Clement Attlee.\nDal 1945 al 1992.\nNel 1945, dopo la Seconda guerra mondiale, i laburisti vinsero le elezioni conquistando il 47,8% dei voti e la maggioranza assoluta in parlamento, con 393 seggi. Da questa inattesa vittoria sui conservatori e su Churchill, che aveva guidato il paese nella lotta durissima contro la Germania nazista, nacque il primo governo pienamente controllato dai laburisti nella storia del Regno Unito, con a capo Clement Attlee. Alle politiche del 1950 il Labour mantenne la maggioranza parlamentare assoluta pur essendo calato al 46,1% dei voti e a 315 seggi. I Conservatori, con il 43,5%, ottennero 299 seggi, i Liberali 9. Altri due seggi andarono a candidati indipendenti. Con una maggioranza di soli 5 seggi, il governo laburista cadde dopo appena un anno e nel 1951 si torn\u00f2 alle urne. I Laburisti ottennero il 48,8% dei voti, contro il 48% dei Conservatori, i Liberali crollarono al 2,5%. Il paese apparve sostanzialmente diviso in due. Il sistema elettorale maggioritario a turno unico, per\u00f2, premi\u00f2 i Conservatori che, pur avendo ottenuto meno voti, conquistarono 321 seggi contro i 295 del Labour. Dal 1955 al 1964 il Labour rimase all'opposizione.\nAlle politiche del 1964 il Labour con il 44,1% super\u00f2 di poco i Conservatori, che ottennero il 43,3%, ritrovandosi per\u00f2 con appena 2 seggi di vantaggio sull'opposizione conservatrice e liberale. Con le successive elezioni, nel 1966, i laburisti con il 47,9% e 363 seggi poterono contare su una pi\u00f9 solida maggioranza. Alle politiche del 1970, per\u00f2, tornarono all'opposizione. Nel 1974 gli elettori furono chiamati per ben due volte alle urne. La prima volta, infatti, i laburisti ottennero 301 seggi, i Conservatori 297, i Liberali 14. Altri 23 seggi andarono a liste minori, tra cui il Partito Nazionale Scozzese (7) ed il Partito Unionista dell'Ulster (7). Data l'impossibilit\u00e0 di assicurare un governo stabile, furono indette nuove elezioni da cui il Labour ottenne 319 seggi, appena 2 pi\u00f9 della met\u00e0. Il Primo ministro Callaghan si trov\u00f2 ben presto a capo di un governo di minoranza, che riusc\u00ec a sopravvivere solo grazie all'appoggio esterno dei liberali (il cosiddetto \"Patto Lib-Lab\"). La situazione fu resa ancora pi\u00f9 difficile dalla crescente radicalizzazione delle Trade Unions, che avevano un forte potere all'interno del partito; il partito divenne sempre pi\u00f9 litigioso tra l'ala sinistra (rappresentata appunto dai sindacati) e l'ala moderata (l'\u00e9lite parlamentare). Alle politiche del 1979, i laburisti persero il governo, calando a 269 seggi.\nDopo la sconfitta alle elezioni del 1979 l'ala sinistra prese il sopravvento, eleggendo Michael Foot come segretario. Nel 1981 parte dell'ala moderata decise di rompere col Labour e di creare il Partito Social Democratico. La crisi raggiunse il suo culmine alle elezioni del 1983, in cui il Labour ottenne solo il 27,6% dei voti, il suo minimo dalle elezioni del 1918, ed in cui rischi\u00f2 di essere superato in voti dai liberali alleati con i socialdemocratici, che ottennero solo due punti percentuali in meno. I laburisti avevano perso la loro immagine di partito di governo diventando un partito-fazione. Con l'elezione del pi\u00f9 centrista Neil Kinnock a nuovo segretario, inizi\u00f2 un lungo processo di revisione. Ci\u00f2 avvenne da un lato emarginando l'ala sinistra del partito ed in particolare allentando i legami con i sindacati, dall'altro cercando di ristabilire l'immagine del Labour come di un partito di governo contenendo la conflittualit\u00e0 interna. Alle elezioni del 1987 e del 1992 il Labour si riprese ma non super\u00f2 mai il 34,4% dei voti. Nel 1991 vi sar\u00e0 anche la scissione della corrente Militant Tendency che fonder\u00e0 il Partito Socialista di Inghilterra e Galles.\nNew Labour.\nNel 1994 diviene segretario Tony Blair, che continua nel processo di trasformazione del partito, approdando a una linea liberal-socialista (c.d. terza via). Il partito riesce a vincere le elezioni nel 1997 ottenendo ben 179 seggi in pi\u00f9 del partito conservatore e del partito liberal-democratico messi insieme, ovvero 418 seggi in totale, la maggioranza pi\u00f9 larga della storia del Regno Unito.\nTra i primi provvedimenti di Blair ci furono il \"National Minimum Wage Act 1998\" (in cui fissava il salario minimo orario di 5,52 sterline per i lavoratori che hanno compiuto i 22 anni di et\u00e0), la \"devolution\" di Galles, Scozia e Nord Irlanda e la creazione della Autorit\u00e0 della Grande Londra. Alle elezioni del 2001 i Laburisti, pur subendo un calo del 2,5%, vincono ancora con una larga maggioranza corrispondente a 413 seggi; Blair \u00e8 confermato premier battendo il conservatore William Hague (166 seggi).\nPunto di svolta del governo Blair fu la controversa alleanza con George Bush nella Guerra in Iraq; per questa scelta la popolarit\u00e0 di Blair cal\u00f2 notevolmente. Lo stesso Kofi Annan, Segretario Generale dell'ONU, afferm\u00f2 che la guerra era illegale. Alle elezioni del 2005 i Laburisti vincono per la terza volta consecutiva ottenendo 355 seggi, diminuendo per\u00f2 la propria maggioranza, che aveva solo 66 seggi in pi\u00f9 dei Conservatori guidati da Micheal Howard (198).\nLa leadership di Blair, in seguito, \u00e8 stata messa in discussione a causa della crescente impopolarit\u00e0 del suo governo. Il 10 maggio 2007 Blair ha deciso di farsi da parte rendendo effettive le dimissioni dal 27 giugno dello stesso anno, quando a sostituire Blair al partito e al governo \u00e8 stato chiamato l'allora Cancelliere dello Scacchiere Gordon Brown. A causa della forte impopolarit\u00e0 del governo presieduto da quest'ultimo, il \"Labour\" ha subito un forte ridimensionamento alle elezioni amministrative del 2008, in cui ha perso moltissimi consensi, diventando addirittura il terzo partito britannico (superato per poco dai liberaldemocratici) a fronte della crescita del partito conservatore.\nSegreteria di Ed Miliband.\nNelle elezioni del 2010, nessun partito ha ottenuto la maggioranza dei seggi. I Laburisti sono calati dal 35,2% dei voti al 29%, ottenendo 258 seggi. Il PL \u00e8 passato all'opposizione, dopo che David Cameron, leader conservatore, ha dato vita a un'insolita coalizione con i liberal-democratici di Nick Clegg, che ritornano dopo 90 anni al governo.\nIn seguito alla sconfitta Gordon Brown si \u00e8 dimesso dalla carica di segretario ed \u00e8 stato eletto segretario Ed Miliband; con lui il Labour ha progressivamente abbandonato le posizioni neo-centriste e si \u00e8 riavvicinato a posizioni socialdemocratiche di centro-sinistra.\nAlle elezioni amministrative del 2011 i Laburisti hanno riguadagnato terreno, soprattutto a danno dei Liberal-democratici: Inghilterra (+ 857 consiglieri; Libdem -747); Scozia (Assemblea - 7 seggi; SNP +23); Galles (Assemblea + 4 seggi; PC - 4, Libdem -1).\nNel 2015, i laburisti videro la possibilit\u00e0 di strappare il governo del paese. Nonostante ci\u00f2, i sondaggi diedero un testa a testa con i conservatori di Cameron. Ma il 7 maggio 2015, i sondaggi vennero smentiti dal risultato che vide la vittoria dei Conservatori, che ottennero 331 seggi (pi\u00f9 della maggioranza assoluta) e il 37%. Il Labour ottiene solo 232 seggi, perdendone ben 26, e meno di 10 milioni di voti.\nSegreteria di Jeremy Corbyn.\nDopo la batosta, Milliband si dimise, si tennero nuove primarie e le vinse Jeremy Corbyn. Sotto la sua leadership, i laburisti vedono una decisa svolta a sinistra, venendo persino paragonati all'estrema sinistra da diversi media conservatori. Alle elezioni locali del 2016, il partito, pur perdendo consensi in Scozia, ottiene il 38,2% e ottiene un grande successo riuscendo a conquistare Londra, con Sadiq Khan, oltre a Bristol e Liverpool. Il partito si schiera ufficialmente contro la Brexit in vista del referendum del 23 giugno 2016, ma Corbyn sar\u00e0 sempre tiepido sull'UE.\nIn seguito all'esito del voto Corbyn viene sfiduciato dai deputati laburisti ed \u00e8 costretto a dimettersi. Verr\u00e0 tuttavia rieletto alle successive primarie con il 61,8% dei voti.\nIl 18 aprile 2017, il nuovo primo ministro, Theresa May, subentrata a Cameron dopo la vittoria della Brexit, annuncia le elezioni anticipate per l'8 giugno. All'inizio, i conservatori hanno un vantaggio di 20 punti sul Labour ma, col passare delle settimane, a causa della campagna elettorale malamente condotta della May e di due attacchi terroristici a Manchester il 22 maggio e a Londra il 3 giugno, Corbyn recupera tanti consensi e raggiunge la May. L'8 giugno, il partito Conservatore perde la maggioranza assoluta ai Comuni con appena 317 seggi (la maggioranza richiesta \u00e8 326). I Laburisti ottengono 262 seggi, guadagnandone pi\u00f9 di 30 e ottengono il 40% dei voti, il massimo dal 2001 e quasi 13 milioni di voti. In seguito alle elezioni, il Partito Conservatore forma un accordo con il Partito Unionista Democratico, che accetta di dare appoggio esterno al nuovo governo; il Labour rimane quindi all'opposizione. Durante il perdurante stallo parlamentare che segue dal 2016 per introdurre la legislazione che sancisca l'uscita del Regno Unito dall'UE, il 18 febbraio 2019 otto deputati lasciano il partito e formano un gruppo parlamentare denominato The Independent Group, a cui successivamente si sono uniti tre deputati usciti dal Partito Conservatore.\nDopo le dimissioni del debole Primo ministro Theresa May, incapace di portare avanti la Brexit, viene eletto come suo successore Boris Johnson: tuttavia, le spaccature interne sia nei Tories che tra i laburisti perdurano, e lo stallo porta finalmente alle elezioni nazionali di dicembre 2019, che consegnano una schiacciante maggioranza parlamentare per i Tories. Per il Labour Party \u00e8 la peggior sconfitta elettorale dal 1935, ottenendo il 32% dei voti e 202 seggi, perdendone 60 rispetto alle precedenti elezioni del giugno 2017; si tratta inoltre della quarta sconfitta consecutiva alle elezioni nazionali (2010, 2015, 2017, 2019). Dopo aver annunciato le proprie dimissioni, Corbyn rimane alla guida fino all'elezione del suo successore. Il 4 aprile 2020 viene eletto leader Keir Starmer col 56,2 %, considerato un socialista pi\u00f9 moderato rispetto a Corbyn.\nIdeologia.\nIl partito viene fondato nel 1900 sulla scia dei movimenti sindacali e delle formazioni socialiste che vogliono rappresentare i lavoratori e si oppongono al sistema economico capitalistico. Si definisce un partito socialista democratico. Storicamente si \u00e8 richiamato ai valori e alle grandi opzioni di ispirazione socialista: intervento e ruolo regolatore dello stato in economia, politiche di redistribuzione della ricchezza, stato sociale comprendente sanit\u00e0 e istruzione pubblica. Dai primi anni '90 del Novecento fino all'elezione al vertice del partito, nel 2015, dell'esponente della sinistra interna Jeremy Corbyn, nel periodo del cosiddetto \"New Labour\", segnato dalla \"leadership\" di Tony Blair, il partito ha operato una svolta netta a favore del libero mercato, assumendo un orientamento centrista e liberal-socialista, definito da Blair una \"Terza via\".\nCon l'elezione di Ed Miliband e, successivamente, di Jeremy Corbyn, il partito ha avuto una graduale svolta a sinistra che lo ha riportato agli originali ideali socialdemocratici. Tale linea \u00e8 stata confermata dal nuovo leader Keir Starmer, anche se in maniera meno radicale rispetto a Corbyn.\nIl Labour Party aderisce all'Alleanza Progressista ed al Partito del Socialismo Europeo, ed \u00e8 membro osservatore dell'Internazionale Socialista. Prima della Brexit, i suoi europarlamentari aderivano al gruppo dell'Alleanza Progressista dei Socialisti e dei Democratici.\nStruttura.\nIl Partito Laburista ha una struttura federale, con organizzazioni autonome per l'Inghilterra, la Scozia (Partito Laburista Scozzese) e il Galles, mentre non \u00e8 presente in Irlanda del Nord. Il partito non prevede una forma di iscrizione personale dei suoi sostenitori, i quali possono invece aderire alle organizzazioni \"affiliate\": i partiti laburisti locali, uno per circoscrizione elettorale (\"constituency Labour parties\"), i sindacati affiliati al partito, il Partito Parlamentare Laburista (corrispondente ad un gruppo parlamentare, ma rilevante anche per l'organizzazione interna al partito) e le associazioni socialiste, come la Fabian Society. Questi gruppi hanno il diritto di inviare i propri rappresentanti ai congressi annuali del partito, cos\u00ec come le organizzazioni femminile e giovanile; i deputati partecipano al congresso di diritto. Il congresso elegge un Comitato Esecutivo di 26 membri, massimo organo di governo del partito; il sindacato ha diritto a 12 membri.\nIl Partito Parlamentare gode comunque nelle sue scelte politiche di un'ampia autonomia rispetto all'organizzazione di base. Inoltre, nel 1987 sono state modificate le regole interne al partito allo scopo di ridurre il peso dei sindacati. Di conseguenza, il leader del partito viene scelto con una votazione in cui un terzo dei voti spetta alle \"trade unions\", un terzo al Partito Parlamentare e un terzo ai \"constituency Labour parties\"; i sindacati non hanno pi\u00f9 potere nella scelta dei candidati alle elezioni; il peso dei delegati scelti dal sindacato al congresso annuale non pu\u00f2 superare il 50%. Inoltre, \u00e8 stato istituito un Forum Politico Nazionale, i cui membri sono scelti dai ministri (o dai \"ministri-ombra\" quando il Labour \u00e8 all'opposizione), i cui rapporti vengono approvati o rigettati dal congresso senza possibilit\u00e0 di presentare emendamenti.\nBase elettorale.\nIl Partito Laburista \u00e8 stato in passato un tipico \"partito operaio\", sebbene abbia sempre avuto larghi consensi da parte di esponenti del ceto medio. A partire dagli anni Sessanta ha iniziato a ottenere voti in misura maggiore da parte dei dipendenti pubblici. Negli anni Ottanta, tuttavia, la base elettorale del partito si era molto ridotta rispetto al passato, e limitata alle tradizionali zone operaie del Galles, del Nord dell'Inghilterra e della Scozia. La leadership di Tony Blair ha consentito al Labour di recuperare consensi tra i lavoratori urbani di Londra e di altre citt\u00e0 dell'Inghilterra meridionale.\nAncora oggi, sebbene gli operai tendano a iscriversi al partito in misura sensibilmente minore rispetto al passato, il voto operaio al partito laburista \u00e8 superiore a quello di altre classi sociali Il numero degli iscritti individuali si \u00e8 ridotto rispetto ai decenni scorsi, e buona parte dei finanziamenti del Labour proviene da quanto versato dai sindacati affiliati, mentre i contributi da parte di donatori ad alto reddito coprono una parte minore delle entrate."}
{"id": "128936", "revid": "174925", "url": "https://it.wikipedia.org/wiki?curid=128936", "title": "Meteoroide", "text": "Secondo la terminologia astronomica moderna, un meteoroide \u00e8 un frammento roccioso o metallico relativamente piccolo (le dimensioni variano da quelle di un granello di sabbia a quelle di un masso, secondo i limiti stabiliti nel 1961 dall'Unione Astronomica Internazionale, che considera meteoroidi i corpi di massa compresa fra 10\u22129 e 107 kg) dei residui rimasti dalla condensazione della nebulosa da cui si form\u00f2 il nostro Sistema solare. \nQuando entrano nell'atmosfera di un pianeta, i meteoroidi si surriscaldano per attrito con le molecole dei gas atmosferici e si vaporizzano parzialmente o completamente. I gas lungo il percorso del meteoroide si ionizzano, emettendo luce di vario colore (dipendente dalla temperatura raggiunta e dalla composizione chimica). La traccia luminosa prodotta nel cielo \u00e8 chiamata meteora, o \"stella cadente\".\nPer la Terra, le velocit\u00e0 di ingresso in atmosfera dei meteoroidi appartenenti al Sistema solare sono comprese fra gli 11,2 e i 72,8\u00a0km/s. L'attraversamento dell'atmosfera normalmente distrugge totalmente il meteoroide lasciando come residui solo polveri meteoritiche, che cadono molto lentamente verso il suolo in tempi dell'ordine dei giorni/settimane. A volte sopravvivono frammenti pi\u00f9 cospicui: questi frammenti sono chiamati meteoriti; in genere arrivano al suolo dopo essersi frantumati a causa della resistenza aerodinamica incontrata dal meteoroide lungo la parte finale del suo percorso intratmosferico.\nI meteoroidi sono generati dagli scontri fra asteroidi e dal dissolvimento dei nuclei cometari in prossimit\u00e0 del Sole; una parte \u00e8 originata da impatti tra asteroidi e comete con la superficie dei pianeti tellurici o dei satelliti. Ogni anno, piovono sulla Terra circa 15.000 tonnellate di meteoroidi."}
{"id": "128938", "revid": "729019", "url": "https://it.wikipedia.org/wiki?curid=128938", "title": "Walter von Reichenau", "text": "Biografia.\nFiglio di un generale prussiano, Reichenau entr\u00f2 in servizio nel 1903. Prese parte alla Prima guerra mondiale, servendo sul fronte occidentale e meritandosi la Croce di Ferro. Nel 1918 fu promosso capitano. Dopo la fine della guerra, Reichenau rimase nelle file dell'esercito.\nNel 1931 Reichenau si conquist\u00f2 ben presto la fama di arrivista senza scrupoli, smanioso di scalare rapidamente le gerarchie dell'esercito e di conquistare sempre maggiore potere, cosa che gli attir\u00f2 le antipatie degli altri generali. Nel 1932 un suo zio, ardente nazista, lo present\u00f2 a Hitler; conquistato dalla personalit\u00e0 del F\u00fchrer, Reichenau fu tra i primi esponenti dell'esercito ad abbracciare l'ideologia nazionalsocialista.\nQuando nel 1933 i nazisti salirono al potere e Werner von Blomberg divenne ministro della guerra, Reichenau fu nominato capo dell'Ufficio Ministeriale, agendo di fatto come ufficiale di collegamento tra i vertici della Reichswehr e le autorit\u00e0 naziste. Al momento della loro nomina von Reichenau ed il ministro dovettero confrontarsi subito con il problema delle SA, temendo entrambi il rischio di un confronto cruento tra la Reichswehr e le SA. Per molto tempo comunque rimase incerto su quale azione avrebbe intrapreso Hitler. Nella primavera del 1934, dopo molte esitazioni, Hitler decise in favore della Reichswehr e ai danni della leadership delle SA. Von Reichenau non fece commenti su questa indecisione a lungo protratta, durante la quale \"forse\" si prest\u00f2 ad esercitare la sua personale influenza sul F\u00fchrer. Non si sa neppure se approvasse o meno le risoluzioni prese, cio\u00e8 i sanguinosi assassinii che le SS furono autorizzate a commettere il 30 giugno ed il 1\u00ba luglio 1934 con il pretesto che Ernst R\u00f6hm stava preparando un colpo di stato.\nNel 1935 fu promosso tenente generale e comandante delle truppe di stanza a Monaco, e quando nel 1938 lo stesso Blomberg fu tolto di mezzo nell'ambito dell'opera di nazificazione dei vertici delle forze armate voluta da Hitler, von Reichenau fu candidato a succedergli quale comandante in capo dell'esercito. Ma gli altri generali, pi\u00f9 diffidenti nei confronti dei nazisti e ostili al \"candidato di Hitler\" - Gerd von Rundstedt e Franz Halder in prima linea -, fecero fronte unico perch\u00e9 la carica andasse invece al generale Walther von Brauchitsch il quale, bench\u00e9 iscritto allo NSDAP, sembrava maggiormente in grado di salvaguardare gli interessi dell'antica casta militare prussiana nei rapporti con il potere politico.\nNella campagna polacca fu al comando della 10. Armata facente parte del Gruppo d'armate Sud posto sotto il comando del Feldmaresciallo Gerd von Rundstedt, che comprendeva la maggior parte dei reparti corazzati: fu protagonista dell'offensiva su Varsavia che sfond\u00f2 le linee polacche disperdendo l'esercito polacco in poche sacche di resistenza. Reichenau, in seguito agli eventi del 30 giugno 1934 che portarono all'eliminazione totale delle SA di Ernst R\u00f6hm, prov\u00f2 dentro di s\u00e9 sempre una profonda avversione per il capo delle SS, Heinrich Himmler. Dopo una strage indiscriminata di ebrei a Radom in Polonia, von Reichenau ne fu profondamente indignato, ordinando un'inchiesta sui crimini e scrisse a Hitler che non voleva pi\u00f9 vedere unit\u00e0 delle SS nella sua armata. E, infatti, in seguito presso la 6\u00aa Armata da lui comandata in Belgio, Francia ed Unione Sovietica non furono mai distaccate unit\u00e0 delle SS.\nDurante la Campagna di Francia al comand\u00f2 della 6\u00aa Armata facente parte del Gruppo d'armate B posto sotto la direzione del Feldmaresciallo Fedor von Bock, in seguito alla vittoria fu nominato anche lui Feldmaresciallo il 19 luglio 1940.\nNel 1941, sempre al comando della 6. Armata, prese parte alla campagna di Russia, nuovamente sotto von Rundstedt nel Gruppo d'armate Sud: l'obiettivo dichiarato di quella spedizione era la conquista dell'Ucraina, del bacino del Don e soprattutto dei pozzi petroliferi del Caucaso, in modo da privare la Russia sovietica dei suoi rifornimenti di oli minerali. La 6. Armata di Reichenau si distinse in questa campagna forzando il passaggio sul fiume Bug. A causa del sopraggiungere dell'inverno e delle difficolt\u00e0 conseguenti alla progressiva sottrazione di forze che, in base ai nuovi ordini, dovevano divergere verso Mosca, il Gruppo d'Armate di von Rundstedt non pot\u00e9 raggiungere completamente gli obiettivi che si era prefissato. Per questo il Feldmaresciallo chiese a Hitler l'autorizzazione di far ripiegare le truppe per attestare il fronte pi\u00f9 indietro. Hitler si rifiut\u00f2 di concedere l'autorizzazione, esigendo che le truppe continuassero ad avanzare. Rundstedt non si sent\u00ec di obbedire a quest'ordine, e chiese di essere sostituito. Hitler allora nomin\u00f2 proprio Reichenau al suo posto. Ma anche il nuovo comandante, bench\u00e9 fedelissimo di Hitler, in sole ventiquattro ore dovette constatare l'impossibilit\u00e0 per le truppe di proseguire oltre, comunicando a Hitler: \"i russi stanno penetrando nel fronte tedesco presidiato da forze troppo diluite e assolutamente inadeguate al loro compito. Se vogliamo evitare una catastrofe, dobbiamo raccorciare il fronte, cio\u00e8 spostarlo indietro, dietro il Mius. Non c'\u00e8 altra soluzione, mio F\u00fchrer!\". Hitler, dopo aver destituito von Rundstedt appena il giorno precedente, questa volta dovette cedere e autorizzare il ripiegamento.\nQuando il 19 dicembre 1941 il feldmaresciallo Walther von Brauchitsch, in seguito ai primi rovesci della campagna di Russia, si dimise dalla carica di comandante in capo dell'esercito tedesco a causa di un grave attacco cardiaco, salt\u00f2 fuori ancora una volta il nome di von Reichenau. Ma Hitler respinse la proposta, in quanto lo riteneva un generale assolutamente indipendente e politicamente astuto.\nDurante la sua permanenza bellica in Russia, nella mattina del 17 gennaio 1942, con una temperatura di circa 20 gradi sotto zero, Reichenau decise di uscire a fare esercizio fisico com'era sua abitudine. Nonostante il medico del campo lo avesse sconsigliato, il generale imperterrito fece una lunga corsa e al rientro comunic\u00f2 di sentirsi poco bene. In seguito fu colpito da un colpo apoplettico che costrinse i medici del campo a farlo ricoverare urgentemente in Germania. Mor\u00ec per collasso cardiaco in un campo arato vicino a Cracovia, dopo un atterraggio d'emergenza dell'aereo che lo trasportava in Germania. Il suo posto fu preso da Fedor von Bock."}
{"id": "128940", "revid": "547992", "url": "https://it.wikipedia.org/wiki?curid=128940", "title": "Galeazzo Alessi", "text": "Biografia.\nSi form\u00f2 inizialmente sotto la direzione dell'architetto e pittore Giovan Battista Caporali per poi studiare attentamente l'architettura antica, che segn\u00f2 in modo indelebile il suo stile. A Roma incontr\u00f2 Michelangelo Buonarroti e la sua influenza si sentir\u00e0 nelle sue realizzazioni successive.\nA Perugia realizz\u00f2 la chiesa di Santa Maria del Popolo (1547), il portico di Sant'Angelo della Pace in Porta Sole (1548).\nLa chiesa di Santa Maria del Popolo, ormai sconsacrata, \u00e8 stata per anni la sede della Borsa Merci di Perugia.\nNel 1548 si stabil\u00ec a Genova su invito della Repubblica, che gli chiese di modernizzare le fortificazioni del porto. Realizza la porta d'ingresso, detta Porta del Molo, oggi Porta Siberia (una monumentale e massiccia costruzione che sul porto ha una facciata concava, racchiusa tra due colonne doriche fasciate da blocchi di pietra, mentre sulla citt\u00e0 \u00e8 piatta e delicatamente decorata). Nel medesimo anno realizz\u00f2 la villa suburbana per conto della famiglia Giustiniani (oggi Villa Giustiniani-Cambiaso), sul modello della romana Villa Farnesina di Baldassarre Peruzzi, ricca di un'esuberante decorazione ornamentale.\nNella citt\u00e0 ligure Alessi progett\u00f2 diversi prestigiosi edifici lungo la \"Strada Nuova\" (oggi via Garibaldi), all'epoca appena realizzata: in particolare, il Palazzo Pallavicini Cambiaso (nel 1565) e il Palazzo Lercari-Parodi (nel 1567).\nQuesti edifici influenzarono le successive realizzazioni di altri architetti che lavorarono lungo la Strada Nuova, come Giovan Battista Castello, detto il Bergamasco, Bernardino Cantone, Antonio Roderio, e Giovanni e Domenico Ponsello; inoltre, affascinarono il giovane Rubens che li copi\u00f2 in una serie di disegni, raccolti nella sua pubblicazione \"Palazzi di Genova\".\nSempre a Genova, Alessi costru\u00ec la basilica di Santa Maria in Carignano, cui attese, dal 1549, per tutta la vita, fortemente ispirata al progetto di Bramante per la basilica di San Pietro in Vaticano, in cui la larga facciata coronata da timpano \u00e8 inserita fra due campanili a base quadrate, mentre la cupola centrale \u00e8 sostenuta da un alto tamburo a serliane.\nNella medesima citt\u00e0 forn\u00ec i progetti per la cupola della cattedrale di san Lorenzo, ed esegu\u00ec la Villa Pallavicino delle Peschiere (1560) e palazzo Sauli in san Vincenzo.\nDurante lo stesso periodo lavor\u00f2 anche a Milano, dove rimase quando abbandon\u00f2 definitivamente Genova, sebbene molto probabilmente si mantenesse in contatto col Cantoni che a Genova proseguiva i suoi lavori e iniziava a lavorare per i palazzo di Strada Nuova, inviandogli suggerimenti e disegni. A Milano lavor\u00f2 ai progetti di Palazzo Marino (1553-58), oggi sede del municipio, della chiesa di San Barnaba (1561), della chiesa di San Vittore al Corpo e della facciata di Santa Maria presso San Celso, terminate da Martino Bassi. Prese parte anche al cantiere del Duomo.\nIl suo stile in questa citt\u00e0 asseconda soprattutto un gusto enfatico, sovraccarico di statue e decorazioni in bassorilievo; \u00e8 il caso di Santa Maria dei Miracoli, la cui facciata viene ripartita di riquadri istoriati, o anche della appesantita facciata della chiesa di San Raffaele (in via San Raffaele presso il Duomo), dove la struttura delle erme, motivo ricorrente nella sua arte, si trasforma in sovraccarichi testoni sostituiti ai capitelli.\nEsegu\u00ec anche un progetto (documentato dal \"Libro dei Misteri\") per il Sacro Monte di Varallo e mand\u00f2 disegni per l'Escorial.\nTra il 1551 e il 1555 lavor\u00f2 al rinnovamento del Palazzo d'Accursio a Bologna sotto la direzione del vicelegato pontificio e arcivescovo di Genova Girolamo Sauli, progettandone il maestoso portone, la porta dell'appartamento del Legato, la cappella del Legato e il finestrone su Piazza del Nettuno.\nIntorno al 1561 ritorn\u00f2 a Perugia. Due anni dopo il marchese di Castiglione del Lago Ascanio della Corgna, esperto in fortificazioni militari, lo incaric\u00f2 della ristrutturazione del suo palazzo castiglionese: l'architetto utilizz\u00f2 i disegni originari del Vignola e trasform\u00f2 la dimora baglionesca. Fece altrettanto con il palazzo della Corgna a Citt\u00e0 della Pieve, gi\u00e0 casino di caccia. Qualche anno dopo il fratello di Ascanio, il cardinale Fulvio della Corgna, gli fece progettare la Villa del Colle del Cardinale, presso Perugia, sua residenza estiva.\nAd Assisi, infine, progett\u00f2 la basilica di Santa Maria degli Angeli (1569), modificata nel 1832. Della costruzione originale dell'Alessi rimangono la cupola e l'abside.\nGaleazzo Alessi mor\u00ec nel 1572 all'et\u00e0 di 60 anni ed \u00e8 sepolto a Perugia nella chiesa di San Fiorenzo."}
{"id": "128941", "revid": "123701511", "url": "https://it.wikipedia.org/wiki?curid=128941", "title": "Yo-yo", "text": "Lo yo-yo, conosciuto in Italia anche come rocchetto, \u00e8 un giocattolo nonch\u00e9 un attrezzo di giocoleria. Consiste in due coppette unite da un asse centrale o da un cuscinetto a sfera in metallo e un cordino di cotone o fibre sintetiche come nylon e poliestere, avvolto attorno all'asse.\nLasciando cadere il corpo rigido, ma tenendo fermo un capo del cordino, per effetto della gravit\u00e0, le coppette scendono accumulando energia cinetica rotazionale e traslazionale. La particolarit\u00e0 dello yo-yo \u00e8 che l'energia cinetica rotazionale \u00e8 di un paio d'ordini di grandezza pi\u00f9 grande di quella traslazionale. Quando il filo \u00e8 completamente svolto si pu\u00f2 non fare nulla e viene dissipata solo totalmente l'energia cinetica traslazionale, ma lo yo-yo continua a ruotare grazie all'energia rotazionale, se \u00e8 libero, attorno al perno centrale (questo modo di operare viene detto \"sleeper\" dagli esperti del gioco). Se non \u00e8 libero di ruotare attorno al perno, semplicemente il cordino \u00e8 fissato sul perno, o viene applicata una opportuna tensione sul filo, che in parte compensa la poca energia perduta e in parte permette all'attrito di bloccare il filo sul perno, lo yo-yo pu\u00f2 risalire lungo il filo fino a riavvolgersi completamente. Quindi \u00e8 un apparente moto perpetuo. Ovviamente il lavoro della tensione del filo compensa la poca energia cinetica traslazionale dissipata nella parte finale di discesa.\nEsistono vari tipi di yo-yo:\nLo yo-yo moderno si differenzia in altri due tipi:\nTipi e modelli di yo-yo si differenziano tra loro per le svariate forme delle coppette e i diversi materiali con cui sono costruiti.\nIn alcune competizioni, come nel \"World Yoyo Contest\" (WYYC), i vari stili di gioco sono:\nIl giocoliere sceglie lo yo-yo in base alle evoluzioni che intende fare e al suo livello di preparazione."}
{"id": "128942", "revid": "117788756", "url": "https://it.wikipedia.org/wiki?curid=128942", "title": "Meleda", "text": "Meleda (in croato Mljet) \u00e8 un comune di 1.081 abitanti nella regione raguseo-narentana in Croazia il cui territorio coincide con l'omonima isola. Nelle vicinanze si trova il celebre monastero di Santa Maria di Meleda.\nGeografia.\nLa parte occidentale dell'isola costituisce il parco nazionale di Meleda, costituito nel 1960. L'isola \u00e8 quasi interamente coperta di vegetazione, in particolare pini e lecci. Si ritiene che quest'isola possa essere identificata con Ogigia, la leggendaria isola narrata nell\"'Odissea\" di Omero. \nStoria.\nDurante la seconda guerra mondiale Meleda fu un comune della provincia di Spalato, suddivisione amministrativa del Governatorato della Dalmazia, dipendente dal Regno d'Italia dal 1941 al 1943.\nLocalit\u00e0.\nIl comune di Meleda \u00e8 suddiviso in 20 frazioni (\"naselja\") di seguito elencate. Tra parentesi il nome in lingua italiana, a volte desueto.\nLa sede comunale \u00e8 posta nella localit\u00e0 di Babino Polje."}
{"id": "128946", "revid": "124253033", "url": "https://it.wikipedia.org/wiki?curid=128946", "title": "Atom", "text": "Con il termine Atom, in informatica, ci si riferisce a due standard distinti. Atom Syndication Format \u00e8 un formato di documento basato su XML, per la sottoscrizione di contenuti web, come blog o testate giornalistiche. Atom Publishing Protocol (AtomPub o APP) \u00e8 invece un semplice protocollo basato su HTTP usato per la lettura, creazione e aggiornamento di risorse web.\nAtom \u00e8 basato sull'esperienza delle varie versioni del protocollo lanciato da Netscape, RSS. In passato Atom \u00e8 stato conosciuto (anche se solo per un breve periodo) come \"Pie\" e poi come \"Echo\".\nLa specifica completata di Atom \u00e8 stata presentata all'IETF per l'approvazione, nel giugno 2005, l'ultimo passo per diventare uno standard internet RFC. A luglio, il formato di pubblicazione Atom \u00e8 stato dichiarato pronto per essere implementato . L'ultimo formato dei dati e dei protocolli di pubblicazione di Atom sono linkati nella home page del gruppo di lavoro.\nPrima che Atom entrasse nello IETF, il gruppo ha prodotto \"Atom 0.3\", che supporta una moltitudine di strumenti per la sottoscrizione, sia per chi riceve la sottoscrizione, sia per chi la pubblica. Anche alcuni servizi di Google, come Blogger o Gmail, usano questo formato di pubblicazione.\nCos\u00ec come produce il formato di sottoscrizione, il Progetto Atom sta lavorando sul \"Protocollo di Pubblicazione Atom\", con lo scopo di migliorare e standardizzare i meccanismi di pubblicazione gi\u00e0 esistenti come le API Blogger e il protocollo server/client XML-RPC LiveJournal.\nUtilizzo.\nI feed vengono usati dalla comunit\u00e0 dei blogger per condividere gli ultimi articoli scritti, dei brevi riassunti, il testo completo o addirittura dei file multimediali allegati. Atom fornisce inoltre una modalit\u00e0 standard per esportare un intero blog, o parte di esso, per fare un backup o per reimportarlo e migrarlo in un altro sistema di blogging.\n\u00c8 molto comune trovare i feed anche su maggiori e pi\u00f9 popolari siti web. Spesso viene lasciata all'utente la possibilit\u00e0 di scegliere se usare i feed in formato RSS o Atom.\nEsempio di feed Atom 1.0.\nUn esempio di documento Feed Atom:\n&lt;?xml version=\"1.0\" encoding=\"utf-8\"?&gt;\n&lt;feed xmlns=\"http://www.w3.org/2005/Atom\"&gt;\n &lt;title&gt;Feed di esempio&lt;/title&gt;\n &lt;subtitle&gt;Testo del sotto-titolo qui&lt;/subtitle&gt;\n &lt;link href=\"http://example.org/\"/&gt;\n &lt;updated&gt;2003-12-13T18:30:02Z&lt;/updated&gt;\n &lt;author&gt;\n &lt;name&gt;jonny doe&lt;/name&gt;\n &lt;email&gt;jonny@mail.com&lt;/email&gt;\n &lt;/author&gt;\n &lt;id&gt;urn:uuid:60a76c80-d399-11d9-b93C-0003939e0af6&lt;/id&gt;\n &lt;entry&gt;\n &lt;title&gt;I robot Atom usano Amok&lt;/title&gt;\n &lt;link href=\"http://example.org/2003/12/13/atom03\"/&gt;\n &lt;id&gt;urn:uuid:1225c695-cfb8-4ebb-aaaa-80da344efa6a&lt;/id&gt;\n &lt;updated&gt;2003-12-13T18:30:02Z&lt;/updated&gt;\n &lt;summary&gt;Testo del sommario.&lt;/summary&gt;\n &lt;/entry&gt;\n&lt;/feed&gt;\nInclusione in un documento XHTML.\nIl seguente tag deve essere inserito nella sezione head di un documento XHTML per fornire un collegamento ad un feed Atom:\n&lt;link href=\"atom.xml\" type=\"application/atom+xml\" rel=\"alternate\" title=\"Feed ATOM del sito\" /&gt;"}
{"id": "128949", "revid": "123379184", "url": "https://it.wikipedia.org/wiki?curid=128949", "title": "Lois Griffin", "text": "Lois Patrice Pewterschmidt, coniugata Griffin, \u00e8 un personaggio della serie televisiva \"I Griffin\". \u00c8 una protagonista della serie, nonch\u00e9 la moglie di Peter e la madre di Meg, Chris e Stewie. Nella versione italiana il personaggio \u00e8 doppiato da Antonella Rinaldi, mentre in quella originale la sua voce \u00e8 quella dell'attrice Alex Borstein. Quando il creatore della serie, Seth MacFarlane, l'ha incontrata per proporle un ruolo nella serie, lei stava tenendo uno spettacolo dal vivo a Los Angeles nel quale interpretava una madre dai capelli rossi: la voce venne perfezionata ispirandosi a quella di sua cugina.\nIl personaggio.\nLois \u00e8 figlia degli aristocratici Lord Carter e Barbara Pewterschmidt, ma ha abbandonato la sua eredit\u00e0 per sposarsi con Peter, che conobbe quando lui era un inserviente nella grande piscina della sua famiglia, con la mansione di porgere ai bagnanti gli asciugamani.\nBiografia.\nSenza di lei la famiglia sarebbe in un mare di guai: nel pomeriggio insegna pianoforte per completare il reddito della famiglia (solo nelle prime stagioni), e per il resto del giorno fa la casalinga. \u00c8 anche una donna molto sexy e perfettamente consapevole di esserlo (il cane Brian \u00e8 palesemente attratto da lei, cos\u00ec come il vicino di casa e amico di Peter, Glenn Quagmire). Rimedia sempre a tutti gli errori di Peter e lo aiuta quando si trova in difficolt\u00e0. Lois, almeno questo \u00e8 l'ultimo accertamento, ha 43 anni, \u00e8 - come viene detto in \"Lando il mito\" - di due anni pi\u00f9 giovane di Peter, tuttavia, all'inizio della serie (sopracitato episodio compreso) Lois aveva 40 anni, mentre Peter 42, e al suo compleanno la sua et\u00e0 non viene mai specificata o menzionata, creando quindi confusione. Ha gli occhi verdi, \u00e8 di religione protestante, e i suoi gruppi musicali preferiti sono gli Whitesnake ed i Kiss, che definisce come tali solo per compiacere Peter. \u00c8 stata la ragazza di Gene Simmons quando non era ancora famoso: il leader dei KISS la presenta agli altri come la \"rinomata\" Lois La D\u00e0.\nIn passato, suo figlio Stewie la odiava e ne bramava la morte (anche se il \"piccolo\" dimostra in pi\u00f9 occasioni di soffrire l'assenza della madre). Questa caratteristica sembra progressivamente scomparire nel corso delle stagioni, ma non del tutto dato che in uno speciale di due episodi viene mostrata una simulazione in cui si mostra cosa accadrebbe se Stewie tentasse di ucciderla, mentre in un altro episodio ancora, in cui una vecchia amica di Lois tenta di ucciderla, alla fine Stewie lo impedisce di nascosto, affermando di essere l'unico a cui \u00e8 permesso uccidere Lois.\nPer un po' di tempo si \u00e8 esibita come cantante-spogliarellista, ha fatto la modella, diventando anoressica, ha insegnato per un breve periodo educazione sessuale a scuola (nell'episodio \"Drizza le orecchie\") e ha fatto anche la cameriera presso la tavola calda dei Griffin (nell'episodio \"Pranzo a rotelle\"). Nell'episodio \"Lois sindaco di Quahog\" Lois si candida a sindaco di Quahog contro Adam West e riesce a batterlo: ciononostante \u00e8 costretta a dimettersi dopo l'utilizzo di soldi pubblici per interessi personali e Adam West torna a essere primo cittadino. Ha anche intrapreso la carriera di pugile professionista (nell'episodio \"Piccola tu mi stendi\"), facendo leva sulla sua rabbia repressa.\nAnche se a prima vista pu\u00f2 sembrare la tipica casalinga e madre ideale, Lois ha nella propria personalit\u00e0 molti lati oscuri, e in alcune occasioni si dimostra anche peggio di suo marito. Sembra avere un debole per il sadomaso: si veste come una dominatrice in \"Lando il mito\", si schiaccia una sigaretta accesa sul braccio in \"Evadere sembra facile ma..\", chiede a Peter di infilarle un dito nel foro apertosi sul suo corpo a causa di un proiettile (dopo che lui le aveva accidentalmente sparato) e di rigirarlo nella ferita in \"Al limite della legalit\u00e0\", e ordina a Peter di darle un calcio sui seni in \"L'amore non ha et\u00e0\". Spesso ha anche costretto Peter ad avere un rapporto sessuale con lei, dato che non ci vede niente di male, credendo che gli uomini non possano essere costretti a farlo.\nNon di rado fuoriesce il suo lato disinibito e sessualmente promiscuo, caratterizzato anche da tendenze lesbiche: durante la serie bacia varie volte alcune donne o ragazze, e in alcune occasioni propone delle avances verso altre donne (come quando prov\u00f2 a toccare il sedere della moglie di Joe approfittando di spalmarle la crema solare). Ha un passato da ragazza \"facile\", come si evince in diversi episodi. Alcune puntate fanno allusione a un suo passato uso di droga (un sogno, nell'episodio \"Il presidente\", rivela che Lois ha fatto uso di marijuana mentre era incinta di Stewie; ne \"La sottile striscia bianca\", invece, quando Brian chiede alla famiglia di indovinare il valore della droga che ha individuato all'aeroporto, Lois, dimostrandosi sicura ed esperta, azzecca la provenienza e l'esatto valore della droga individuata dal cane). Nell'episodio \"Evadere sembra facile ma\" viene colpita da una potente forma di cleptomania.\nHa spesso puntualizzato che non ha mai voluto essere madre: in \"Il mostro della baia\" lei e Meg si dirigono alle Vacanze di Primavera, e mentre si trovano in macchina dice alla figlia di aver preso delle precauzioni contro la gravidanza da cui sarebbe poi nata, ma che avendo assunto allo stesso tempo anche degli antibiotici, l'effetto degli altri medicamenti si annull\u00f2, causando evidentemente la nascita di Meg. In \"La figlia di Peter\" insegna a Meg ad avere un aborto spontaneo. Chris risulta poi essere il risultato di un preservativo bucato in \"Emissione impossibile\", con la conseguente denuncia finita a favore dei Griffin.\nIn episodi pi\u00f9 recenti, Lois \u00e8 diventata una donna molto cinica e menefreghista, infatti esibisce spesso una mancanza di emozione o di interesse verso situazioni molto pesanti dal punto di vista emotivo; in altri casi, poi, sembra addirittura trarre piacere dalla miseria altrui. Per esempio, nell'episodio \"Oggi spopolo, domani chiss\u00e0\", Meg non viene invitata al party di Chris e Lois si limita a lasciarle delle pillole e un romanzo di Sylvia Plath e dopo essere uscita dalla sua stanza dice \"Quello che succede, succede\", lavandosene le mani del suo malessere o di una possibile conseguenza tragica. Quando Brian sta per andarsene di casa, in \"Il pap\u00e0 di Quagmire\", non toglie nemmeno lo sguardo dalla televisione per fargli i suoi saluti. Pi\u00f9 tardi, nel medesimo episodio, quando Quagmire sta spiegando che suo padre vuole sottoporsi ad un'operazione con la quale cambiare sesso, lei lascia la stanza dicendo \"Divertitevi, al circo!\", che potrebbe essere una battuta di cattivo gusto verso Quagmire oppure un segno del fatto che non stesse prestando attenzione alla conversazione. Pi\u00f9 volte ha anche riso di Brian, come quando quest'ultimo ebbe inconsapevolmente un rapporto sessuale con il padre di Quagmire: in tale circostanza, Lois, comportandosi in maniera brutale ed insensibile, rivel\u00f2 al cane il motivo per cui l'intera famiglia stava ridendo di lui, ed ha perfino smesso di comportarsi in modo cedevole con Peter quando gli viene in mente qualche stupida stravaganza delle sue, un cambiamento simile a quello di Bonnie Swanson: In un episodio Lois vede Peter in un ristorante insieme ad un cartonato di Kathy Ireland, e lei lo chiama demente per averle detto che loro due si \"amano\", mentre nell'episodio \"Uno sparo nel buio\" lo malmena furiosamente con una rivista dopo averle detto di volersi dipingere tutto di marrone al centro di Quahog, per dimostrare che egli sappia cosa significhi far parte dell'etnia afroamericana."}
{"id": "128950", "revid": "287204", "url": "https://it.wikipedia.org/wiki?curid=128950", "title": "Nezahualcoyotl", "text": ""}
{"id": "128955", "revid": "132266", "url": "https://it.wikipedia.org/wiki?curid=128955", "title": "20 Massalia", "text": "20 Massalia \u00e8 un grande e brillante asteroide della Fascia principale. \u00c8 anche il pi\u00f9 grande membro della Famiglia Massalia di asteroidi.\nMassalia fu scoperto da Annibale de Gasparis il 19 settembre 1852. La notte seguente fu individuato in modo indipendente da Jean Chacornac; quest'ultimo annunci\u00f2 per primo la sua scoperta.\n\"Massalia\" \u00e8 il nome greco di Marsiglia, in Francia, da dove Chacornac individu\u00f2 l'asteroide (de Gasparis scrutava i cieli di Napoli dall'Osservatorio Astronomico di Capodimonte)."}
{"id": "128957", "revid": "72396", "url": "https://it.wikipedia.org/wiki?curid=128957", "title": "Willamette", "text": "Willamette era il nome in codice della prima generazione del processore Pentium 4 sviluppato da Intel come successore dell'ultima evoluzione del Pentium III (basato sul core Tualatin, e arriv\u00f2 sul mercato il 20 novembre 2000.\nLo sviluppo di Willamette incontr\u00f2 diversi ritardi e molti esperti considerano oggi le versioni distribuite nel 2000 dei semplici \"tappabuchi\" dato che la progettazione non era in realt\u00e0 ancora stata ultimata; in quel periodo per\u00f2 AMD con il suo Athlon Thunderbird, aveva gi\u00e0 ottenuto prestazioni superiori ai Pentium III di pari frequenza e occorreva dunque un progetto nuovo, e il pi\u00f9 presto possibile per riconquistare la fiducia dei consumatori.\nCaratteristiche tecniche.\nProcesso produttivo.\nWillamette veniva realizzato mediante il processo produttivo a 0,18 micrometri (180 nm) ed era basato sulla nuova architettura NetBurst (successiva alla P6, originariamente introdotta con il Pentium Pro, ma poi mantenuta come base anche dei progetti Pentium II e Pentium III). Tale architettura introduceva diverse novit\u00e0 e tra queste si ricorda il raddoppio del numero di stadi della pipeline (portati a 20, rispetto ai 10 dell'architettura precedente) e un nuovo tipo di bus da 400\u00a0MHz, chiamato Quad Pumped e in grado di trasferire 4 istruzioni contemporaneamente; pi\u00f9 precisamente, il BUS continuava ad essere da 100\u00a0MHz ma il risultante FSB era equivalente ad un BUS tradizionale da 400\u00a0MHz, in virt\u00f9 dei 4 bit trasferiti simultaneamente. Tale innovazione si rese necessaria per eliminare totalmente il \"collo di bottiglia\" per le istruzioni in ingresso alla CPU.\nLa dotazione di cache era inferiore rispetto a quella integrata nel Pentium III Tualatin, e pari a 8\u00a0kB per quella L1, e 256\u00a0kB per quella L2. Venne introdotto anche un nuovo socket, chiamato Socket 423, che comunque ebbe una vita molto breve, e venne velocemente sostituito dal Socket 478 introdotto con il successore di Willamette, ma poi utilizzato anche per alcune versioni di questo core. Le varie innovazioni nell'architettura lo resero un chip da 42 milioni di transistor che occupavano una superficie di 217\u00a0mm\u00b2.\nTecnologie implementate.\nDerivando dal Pentium III, anche Willamette offriva il supporto alle istruzioni MMX e SSE, ma la pi\u00f9 evidente variazione rispetto al proprio predecessore fu l'introduzione del nuovo set SSE2 costituito da ben 144 nuove istruzioni.\nIl rapido sviluppo della nuova architettura.\nNei primi test, il core Willamette si dimostr\u00f2 molto deludente (anche sfruttando il nuovo set di istruzioni SSE2) dato che, non solo non era in grado di superare i processori Athlon e Pentium III pi\u00f9 veloci, ma nemmeno gli economici AMD Duron.\nMalgrado tale limite, inaspettatamente Willamette riusc\u00ec fin dal suo debutto a mantenere un rispettabile volume di vendite nonostante l'intera piattaforma fosse decisamente pi\u00f9 costosa per l'utente finale, dato che si basava sull'utilizzo delle memorie RDRAM; inizialmente erano supportate solo questo tipo di memorie (grazie al chipset i850 Tehama) ma, successivamente, a causa del grande successore ottenuto dalle memorie DDR-I che erano in grado di offrire prestazioni paragonabili ma a costo decisamente pi\u00f9 contenuto, Intel fu costretta a distribuire anche un chipset compatibile con questo tipo di memorie, chiamato i845 Brookdale, le uniche inizialmente supportate dal processore.\nCome detto, l'architettura NetBurst port\u00f2 con s\u00e9 l'adozione di una pipeline da 20 stadi; tale scelta tecnica venne presa pi\u00f9 per motivi di marketing che tecnici, infatti \u00e8 necessario sottolineare come una pipeline pi\u00f9 corta sia meno vulnerabile ai salti nella successione di istruzioni e nella lettura di dati dalla memoria RAM, anche se rende pi\u00f9 difficile raggiungere frequenze di clock elevate. A partire dal Pentium II i processori avevano cominciato una vera e propria \"corsa ai MHz\", proseguita poi con i Pentium III e destinata a diventare (nelle intenzioni di Intel) una \"corsa ai GHz\" con l'avvento del Pentium 4, che era pensato proprio per raggiungere rapidamente frequenze molto alte. Il reparto marketing voleva velocit\u00e0 sempre maggiori per \"staccare\" gli AMD e contare sull'effetto psicologico del numero dei GHz (la prima cosa che balza all'occhio del compratore inesperto) e vennero quindi seguite le esigenze commerciali invece che criteri di efficienza; le prestazioni del Pentium 4 infatti divennero ottime solo oltre i due GHz di clock, ma a fronte di uno svantaggioso rapporto prestazioni/Watt.\nNel gennaio del 2001, una versione a 1,3\u00a0GHz ancora pi\u00f9 lenta fu aggiunta alla gamma, ma nel giro di un anno Intel cominci\u00f2 la scalata al primato; il 23 aprile 2001 lanci\u00f2 il Pentium 4 a 1,7\u00a0GHz, il primo ad offrire prestazioni chiaramente superiori al Pentium III, mentre il 2 luglio uscirono versioni a 1,6 e 1,8\u00a0GHz, e il 27 agosto Intel distribu\u00ec quelle a 1,9 e 2,0\u00a0GHz. La distribuzione del gi\u00e0 citato chipset i845, che consentiva di assemblare piattaforme meno costose sanc\u00ec il definitivo sorpasso di vendite di Willamette, rispetto al Pentium III.\nNon solo Pentium 4, anche Celeron.\nCos\u00ec come dal Pentium III Tualatin era stata ricavata una versione a basso costo commercializzata come ennesima evoluzione del Celeron, cos\u00ec anche dal core Willamette vennero sviluppate 2 varianti con cache L2 dimezzata da 128\u00a0kB, a 1,7\u00a0GHz e 1,8\u00a0GHz, per il segmento di ingresso del mercato; la particolarit\u00e0 di questi Celeron risiedeva nel fatto che essi erano gi\u00e0 sviluppati per il nuovo socket 478 del Pentium 4 Northwood, essendo arrivati sul mercato a met\u00e0 2002 quando cio\u00e8 ormai Intel aveva gi\u00e0 pianificato l'arrivo di tale socket in sostituzione del precedente.\nModelli arrivati sul mercato.\nLa tabella seguente mostra i modelli di Pentium 4 e Celeron, basati sul core Willamette, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quelle complete contenute nelle pagine del Pentium 4 e del Celeron.\"\nIl successore.\nAlla fine del 2001 Willamette era ormai arrivato al capolinea dopo aver quasi raddoppiato la propria frequenza nel giro di un solo anno. Arriv\u00f2 dunque il successore Northwood il core pi\u00f9 fortunato dell'intera storia del Pentium 4 e, di conseguenza, anche il pi\u00f9 longevo. Con Northwood la \"corsa ai GHz\" di Intel acceler\u00f2 ancora di pi\u00f9."}
{"id": "128963", "revid": "72396", "url": "https://it.wikipedia.org/wiki?curid=128963", "title": "Northwood (hardware)", "text": "Northwood era il nome in codice della seconda generazione del processore Pentium 4 sviluppato da Intel come successore del core Willamette, e arriv\u00f2 sul mercato il 27 agosto 2001.\nIl precedente core Willamette raggiunse il capolinea tagliando il traguardo dei 2\u00a0GHz di clock e Northwood serv\u00ec ad Intel per proseguire la propria \"Corsa ai GHz\", ovvero l'obiettivo per cui era stato pensato il Pentium 4 e in particolare la sua architettura NetBurst. Si trattava di un approccio molto differente da quello scelto proprio in quel periodo dalla concorrente AMD la quale, con il proprio Athlon XP, aveva intrapreso una strada che prediligeva l'efficienza generale dell'architettura rispetto al puro aumento della frequenza operativa al fine di fornire elevate prestazioni.\nCaratteristiche tecniche.\nProcesso produttivo.\nCon Northwood, il Pentium 4 entr\u00f2 nella sua maturit\u00e0 e infatti questo fu il core di maggior successo (e di conseguenza il pi\u00f9 longevo) nella storia di questa CPU. Vennero introdotte diverse modifiche a partire dal nuovo processo produttivo a 130 nm che consent\u00ec, in primo luogo di aumentare la resa produttiva, e in secondo luogo di raddoppiare la dotazione di cache L2, ora pari a 512\u00a0kB. Il raddoppio della cache fece ovviamente salire il numero di transistor di Northwood rispetto a Willamette; il Pentium 4 di nuova generazione era formato da 55 milioni di transistor rispetto ai 42 milioni del predecessore, ma nonostante questo, grazie all'adozione del nuovo processo produttivo la superficie totale del chip scese a 146\u00a0mm\u00b2 (contro i 217\u00a0mm\u00b2 di Willamette).\nIl bus era ovviamente ancora quello di tipo Quad Pumped e nelle prime versioni rimase a 400\u00a0MHz ma successivamente pass\u00f2 prima a 533\u00a0MHz e poi addirittura a 800\u00a0MHz; un'altra innovazione riguardava il socket che non era pi\u00f9 il 423 introdotto con Willamette, ma il nuovo Socket 478 (utilizzato per la verit\u00e0 anche dalle ultime versioni del predecessore)\nTecnologie implementate.\nLe prime versioni di Northwood non introdussero alcuna novit\u00e0 sul fronte delle tecnologie implementate rispetto a Willamette e rimase quindi il supporto alle istruzioni MMX, SSE e SSE2.\nCon l'introduzione del modello a 3,06\u00a0GHz (avvenuta il 14 novembre 2002) per\u00f2, arriv\u00f2 anche la tecnologia Hyper-Threading (inizialmente sviluppata e introdotta solo nei processori Xeon), che permetteva l'esecuzione contemporanea di pi\u00f9 thread grazie alla duplicazione di alcune unit\u00e0 interne del processore in modo da far \"vedere\" al sistema operativo la presenza di 2 processori \"logici\"; si seppe poi che tale tecnologia era stata integrata a livello di silicio in tutti i modelli di Northwood arrivati sul mercato, ma venne abilitata solo dal modello citato in poi.\nCompetizione con AMD.\nCol rilascio nell'agosto del 2002 da parte di AMD di versioni sempre pi\u00f9 veloci (fino a 2,13\u00a0GHz) dell'Athlon XP Thoroughbred B, la lotta per la supremazia nel campo delle massime prestazioni tra i due contendenti rimase serrata; Intel riusc\u00ec a difendere il primato riconquistato pochi mesi prima mettendo costantemente sul mercato versioni del Pentium 4 sempre pi\u00f9 prestanti rispetto ai processori di punta dell'avversario, che si ritrov\u00f2 quindi nel ruolo di inseguitore. L'Athlon XP aveva indubbiamente dei punti di forza, ad esempio grazie alla grande superiorit\u00e0 in termini di istruzioni per ciclo di clock (IPC) era decisamente pi\u00f9 efficiente rispetto a Northwood che infatti riusciva a mantenere lo scettro delle prestazioni solo con modelli dal clock decisamente pi\u00f9 elevato (almeno il 20% in pi\u00f9); dalla sua comunque il core Northwood aveva proprio l'architettura NetBurst che gli consent\u00ec di raggiungere velocemente frequenze di oltre 3\u00a0GHz, inarrivabili per il core Thoroughbred B alla base dell'Athlon XP.\nL'arrivo della tecnologia Hyper-Threading nelle intenzioni di Intel doveva servire a colmare, o quantomeno a ridurre il divario prestazionale con il nuovo processore di AMD basato sull'architettura di ottava generazione conosciuta come K8 e alla base dei fortunati processori Opteron e Athlon 64; in realt\u00e0 AMD present\u00f2 dapprima solo l'Opteron che era pensato esclusivamente per i server e non era abbinato ad un controller AGP e di conseguenza non svolgeva una concorrenza diretta del Pentium 4 che a quei tempi era affidata ad un potenziamento del core Barton alla base di una nuova generazione dell'Athlon XP e che era dotato di un BUS da 400\u00a0MHz (contro quello a 333\u00a0MHz del predecessore), ma si trattava di misure insufficienti a superare il modello Northwood a 3\u00a0GHz (che funzionava a ben 800\u00a0MHz in pi\u00f9, del pi\u00f9 veloce modello Barton, il 3200+).\nChipset supportati.\nAl momento dell'introduzione del core Northwood, Intel si stava ancora sforzando di sostenere la superiorit\u00e0 delle memorie RDRAM sviluppate da Rambus e utilizzate fin dal Pentium III Tualatin, e che venivano supportate dal chipset i850 Tehama. Il rapido successo delle nuove memorie DDR sostenute da AMD per\u00f2 costrinse Intel a presentare una versione ridotta dell'i850, chiamata i845 (o Brookdale) che offriva supporto sia alle normali SDRAM, sia alle DDR-266.\nSe da un lato le memorie RDRAM PC800 a 400\u00a0MHz promettevano sulla carta una banda passante di ben 3,2 GB/s, le superiori latenze riducevano notevolmente il divario delle prestazioni; se a questo si aggiungeva il fatto che questo tipo di memorie era decisamente pi\u00f9 costoso delle DDR, il motivo per cui l'i850 venne presto abbandonato appare immediatamente evidente.\nNon solo Pentium 4, anche Celeron.\nCos\u00ec come dal primo Pentium 4 Willamette era stata ricavata una versione a basso costo commercializzata con il nome di Celeron, cos\u00ec anche dal core Northwood venne sviluppata una variante con cache L2 ridotta a 128\u00a0kB identica a quella dei Celeron basati su Willamette e pari, quindi, a un quarto di quella del core originale che equipaggiava i Pentium 4.\nAlla base anche dei Pentium 4-M e Mobile Pentium 4.\nIl core Northwood venne utilizzato da Intel anche come base per due processori mobile arrivati sul mercato come evoluzione del precedente Pentium III-M che era invece basato sul core Tualatin. Inizialmente venne presentato il Pentium 4-M che era sostanzialmente un tradizionale Pentium 4 con l'aggiunta della tecnologia di risparmio energetico SpeedStep (introdotta con il Pentium III-M), che consentiva di variare dinamicamente il clock di esercizio della CPU, abbassandolo quando non era necessaria tutta la potenza elaborativa, con la conseguente diminuzione dei consumi. Il successore del Pentium 4-M venne chiamato Mobile Pentium 4 ma era ancora basato sul core Northwood e in realt\u00e0 offriva poche novit\u00e0 rispetto al proprio predecessore; fondamentalmente era solo un nuovo nome commerciale dello stesso progetto. Esso port\u00f2 con s\u00e9 frequenze maggiorate e BUS a 533\u00a0MHz e, sebbene solo in un secondo tempo, anche la tecnologia Hyper-Threading.\nNorthwood anche nei sistemi embedded.\nA met\u00e0 2006, malgrado la commercializzazione del core Northwood fosse gi\u00e0 stata ormai interrotta da tempo, Intel annunci\u00f2 l'intenzione di commercializzare una nuova versione di processore basato su tale core dotata di un clock di soli 1,2\u00a0GHz e una cache L2 di 256\u00a0kB, per un consumo di circa 20\u00a0W. Tale CPU era in realt\u00e0 pensata espressamente per i sistemi embedded in concorrenza con i processori Geode NX di AMD. Nelle intenzioni di Intel, in abbinamento all'affidabile chipset i852 GM, il costo totale di CPU e chipset non avrebbe dovuto superare i 55 $ (circa 44 \u20ac).\nModelli arrivati sul mercato.\nLa tabella seguente mostra i modelli di Pentium 4, Celeron, Pentium 4-M e Mobile Pentium 4, basati sul core Northwood, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quelle complete contenute nelle pagine del Pentium 4, del Celeron, del Pentium 4-M e Mobile Pentium 4.\"\nIl successore.\nIl 2 febbraio 2004 Intel present\u00f2 l'ultimo modello di Northwood (funzionante a 3,4\u00a0GHz) ma in realt\u00e0 gi\u00e0 dalla fine del 2002 con la versione a 3,06\u00a0GHz, la \"corsa ai GHz\" di Intel si era drasticamente ridotta fino a praticamente fermarsi. Il tentativo di riprendere tale strada port\u00f2 allo sviluppo di Prescott, un Pentium 4 costruito a 90 nm con nuove istruzioni multimediali (SSE3 prima, e EM64T per l'elaborazione di codice a 64 bit poi) che avrebbero dovuto consentire di raggiungere frequenze molto elevate fino oltre i 5\u00a0GHz. Non fu cos\u00ec, la \"corsa\" effettivamente ripart\u00ec ma si ferm\u00f2 quasi subito, addirittura prima del \"traguardo psicologico\" dei 4\u00a0GHz; l'enorme dissipazione di calore richiesta da Prescott, e l'inefficienza della sua architettura, rappresentarono un grosso smacco per Intel."}
{"id": "128967", "revid": "86160526", "url": "https://it.wikipedia.org/wiki?curid=128967", "title": "Pentium 4 EE", "text": "Il Pentium 4 Extreme Edition fu un tentativo da parte di Intel di immettere in commercio un nuovo processore tra l'ultimo Pentium 4 Northwood e il primo Prescott. Questa mossa si rese necessaria per via degli innumerevoli ritardi accumulati dal successore di Northwood e dal veloce recupero da parte di AMD della prima posizione nel campo delle prestazioni grazie al suo Athlon XP.\nCaratteristiche tecniche.\nNel settembre del 2003 fu annunciato all'Intel Developer Forum il Pentium 4 Extreme Edition (P4EE), poco pi\u00f9 di una settimana prima del lancio dell'Athlon 64 e dell'Athlon 64 FX (con architettura AMD64). Il design rimaneva pressoch\u00e9 invariato rispetto a Northwood (per farlo funzionare sulle stesse schede madri), ma possedeva ulteriori 2 MB di cache L3. Condivideva quindi il core Gallatin con lo Xeon MP, adattato al Socket 478 (invece del Socket 603 dello Xeon MP). Era fornito di un bus a 800\u00a0MHz, ovvero il doppio rispetto a quello dello Xeon. Ne fu poi resa disponibile anche una versione LGA 775 per il socket utilizzato dai Prescott.\nIl 15 novembre 2004 fu aumentata la velocit\u00e0 di bus da 800\u00a0MHz a 1066\u00a0MHz, con un piccolo miglioramento delle prestazioni, e di questi fu prodotto solo un chip a 3,46\u00a0GHz basato ancora su core Gallatin prima che l'Extreme Edition passasse al core Prescott. Il nuovo EE a 3,73\u00a0GHz aveva le stesse caratteristiche di un Prescott di serie 6x0, ma con un bus a 1066\u00a0MHz, ed eliminava quindi la costosa cache L3.\nPrestazioni.\nL'effetto della cache aggiunta non era affatto omogeneo. Nelle applicazioni da ufficio, l'Extreme Edition era generalmente un poco pi\u00f9 lento del Northwood, a causa della maggiore latenza portata dalla cache L3. Invece alcuni giochi ne trassero giovamento, particolarmente quelli basati sul motore grafico Id Tech 3 e Unreal engine. Le prestazioni migliori venivano offerte nel \"multimedia encoding\", in cui l'EE non solo era pi\u00f9 veloce del Pentium 4, ma anche dell'Athlon 64.\nComunque l'EE a 3,73\u00a0GHz dimostr\u00f2 quasi sempre di essere pi\u00f9 lento della versione a 3,46\u00a0GHz a causa soprattutto dell'architettura del Prescott che, sviluppata per continuare la \"corsa ai GHz\", era in realt\u00e0 ancora pi\u00f9 inefficiente della precedente.\nSolo un \"tappabuchi\"?\nMentre Intel sosteneva che l\"'Extreme Edition\" era specificatamente indirizzato al gioco, alcuni lo videro appunto come un \"tappo\" all'impatto del lancio dell'Athlon 64, ribattezzandolo \"Emergency Edition\". Curiosamente, molti criticarono Intel per il \"cannibalismo\" verso la linea Xeon, ma nessuna critica fu fatta ad AMD, che fece lo stesso con il proprio Athlon 64 FX (che differiva dall'Opteron meno di quanto facesse l'Extreme Edition dallo Xeon MP).\nCaratteristiche principali delle varie evoluzioni del Pentium 4 Extreme Edition.\nGallatin.\nIl primo Pentium 4 Extreme Edition era basato sul core dello Xeon MP Gallatin. Era quindi un Pentium 4 Northwood con una cache L3 aggiuntiva di 2 MB. Nella sua ultima evoluzione anche il bus sub\u00ec un miglioramento passando da 800\u00a0MHz a 1066\u00a0MHz.\nPrescott.\nA fine 2004 Intel pass\u00f2 ad utilizzare il core Prescott nella versione utilizzata per i Pentium 4 6xx. In pratica era appunto un Pentium 4 6xx con un bus a 1066\u00a0MHz, una soluzione che dette risultati molto deludenti, a fronte di un costo di acquisto decisamente elevato.\nModelli arrivati sul mercato.\nLa tabella seguente mostra i modelli di Pentium 4 Extreme Edition arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina del Pentium 4 e comprende a sua volta estratti dalle pagine di Gallatin e Prescott.\"\nIl successore.\nAl momento non sono previste ulteriori versioni di Pentium 4 Extreme Edition, anche se non \u00e8 ancora sicuro se il successore del core Prescott per i Pentium 4, l'imminente Cedar Mill, \"generer\u00e0\" una nuova evoluzione Extreme Edition. Al momento il parente pi\u00f9 prossimo \u00e8 possibile individuarlo nel Pentium Extreme Edition, una versione Extreme Edition derivata non dal Pentium 4 ma dal processore dual core Pentium D. Attualmente \u00e8 basato sul core Smithfield e dal 2006 sul core Presler. Se i primi Pentium 4 Extreme Edition basati su core Gallatin differivano dai corrispondenti Pentium 4 \"lisci\" per l'aggiunta della cache L3, e i successivi basati su core Prescott, solo per la frequenza di BUS, il nuovo Pentium Extreme Edition differisce dai semplici Pentium D solo per l'implementazione della tecnologia Hyper-Threading che \u00e8 disabilitata nei Pentium D \"lisci\". Il sistema operativo \u00e8 in grado quindi di sfruttare ben 4 core, 2 logici e 2 fisici."}
{"id": "128968", "revid": "293377", "url": "https://it.wikipedia.org/wiki?curid=128968", "title": "Giacomo Losi", "text": "Militante nella Roma per quasi tutta la sua carriera professionistica (quindici stagioni), \u00e8 il giocatore con pi\u00f9 presenze nel club dopo Francesco Totti e Daniele De Rossi. Per la sua lunga militanza e la generosit\u00e0 in campo \u00e8 stato soprannominato \"Core de Roma\".\nBiografia.\nCresciuto in una famiglia di lavoratori anti-fascisti, da bambino assiste alla seconda guerra mondiale, e partecipa indirettamente alla resistenza portando le munizioni che i partigiani usavano contro i nazisti.\nCaratteristiche tecniche.\nDifensore destrorso, gioc\u00f2 come terzino, e sul finire di carriera come libero. Marcatore agile, abile nelle respinte e in acrobazia, si faceva valere anche nel gioco aereo nonostante la statura non elevata grazie al suo senso dell'anticipo.\nCarriera.\nGiocatore.\nClub.\nFormatosi come mezz'ala nella Soncinese (in cui esordisce quattordicenne), fu acquistato nel 1951 dalla per 500.000 lire, dopo aver effettuato un provino per l'Inter. A Cremona rimase due stagioni, nelle quali l'allenatore Ercole Bodini lo riconvert\u00ec al ruolo di terzino; dopo la promozione in Serie C nel 1954 fu ceduto alla per otto milioni di lire.\nHa esordito in Serie A a Roma contro l' il 20 marzo 1955, non essendo disponibile il titolare Alberto Eliani; la partita si concluse 3-0 per la Roma. A partire dalla stagione 1955-1956 divenne titolare della squadra e lo rest\u00f2 sino a fine carriera, tranne una parentesi nel 1957-1958 e nel 1958-1959 quando gli venne preferito Giulio Corsini come terzino sinistro. Rientrato in formazione titolare nella primavera 1959 con il ruolo di difensore centrale, si guadagn\u00f2 la fascia di capitano nella stagione 1960-1961. Gioc\u00f2 nella Roma fino al 1969, collezionando 386 presenze totali, di cui 299 da capitano, senza mai subire nessun provvedimento disciplinare (fu ammonito solamente nell'ultima partita disputata). Nella stagione 1968-1969, con l'arrivo di Helenio Herrera sulla panchina romanista, venne messo in disparte dopo le prime 8 giornate, e in seguito a dissidi con l'allenatore argentino lasci\u00f2 la Roma a fine stagione per disputare la sua ultima annata da calciatore nella Tevere Roma, formazione di Serie D.\nCon la Roma ha vinto due Coppe Italia, nel 1963-1964, e nel 1968-1969, e una Coppa delle Fiere nel 1960-1961; in campionato il miglior piazzamento \u00e8 stato il secondo posto nel 1954-1955). Ha segnato due reti in Serie A, entrambe decisive: la prima all'Olimpico, l'8 gennaio 1961 contro la , quando, per uno stiramento, fu costretto a giocare all'ala (3-2 il risultato finale); la seconda a Foggia, il 18 dicembre 1966, e sigl\u00f2 il risultato finale di 2-2. Il 20 settembre 2012 \u00e8 stato tra i primi 11 giocatori ad essere inserito nella \"hall of fame\" ufficiale romanista.\nNazionale.\nHa esordito nella Nazionale maggiore il 13 marzo del 1960 nell'amichevole persa 3-1 contro la a Barcellona. Fu quindi schierato in tutte le partite della squadra azzurra sino ai Mondiali del Cile del 1962, indossando anche la fascia di capitano allo Stadio Heysel di Bruxelles, nella partita Belgio-Italia del 13 maggio 1962, nella quale esord\u00ec il diciottenne Gianni Rivera (3-1 per l'Italia il risultato finale).\nHa partecipato alla spedizione italiana dei Mondiali cileni del 1962, disputando la prima partita contro la Occidentale (31 maggio 1962 a Santiago, 0-0) e la terza vittoriosa contro la (7 giugno 1962, 3-0). Non fu schierato nella partita con il (Battaglia di Santiago), per la quale gli fu preferito l'ex compagno di squadra Mario David. In seguito il nuovo Commissario Tecnico, Edmondo Fabbri, ritenne di non convocarlo pi\u00f9, chiudendo la carriera in Nazionale a ventisette anni.\nIl suo bilancio complessivo \u00e8 stato di 11 partite nella nazionale maggiore (7 vittorie, un pareggio e 3 sconfitte), 2 partite in nazionale giovanile e altrettante in nazionale B.\nAllenatore.\nNel campionato di Serie D 1970-1971 rimase alla Tevere Roma in qualit\u00e0 di allenatore, venendo per\u00f2 esonerato a novembre. Nella stagione 1971-1972 subentr\u00f2 all'esonerato Aroldo Collesi all'. Nella stagione 1972-1973 fu l'allenatore della e l'anno seguente approd\u00f2 al , con cui sfior\u00f2 la promozione in Serie B. Dopo una stagione sulla panchina della , subentrando a Ettore Recagni, nel 1975-1976 fu ingaggiato dall', venendo esonerato prima dell'inizio del campionato; pass\u00f2 poi al , con cui ottenne una promozione in Serie B nel 1976-1977, e al Banco di Roma. Nella stagione 1980-1981 fu allenatore del fino al termine del girone d'andata, quando venne sollevato dall'incarico; dopo un anno alla , allen\u00f2 la in parte del campionato 1982-1983. Allen\u00f2 la nella stagione 1985-1986, venendo sostituito a campionato in corso da Lido Vieri.\nA Roma si occupa di una Scuola Calcio affiliata alla , il NuovaValleAurelia. Ha allenato la ItalianAttori."}
{"id": "128969", "revid": "125618506", "url": "https://it.wikipedia.org/wiki?curid=128969", "title": "Francesco Rocca", "text": "Giocatore della Roma dal 1972 al 1981, in maglia giallorossa ha collezionato 141 presenze in campionato, 22 in Coppa Italia, con due reti all'attivo, 6 in Coppa UEFA, 1 in Coppa delle Coppe e 3 nella Coppa Anglo-Italiana. Con la Nazionale maggiore ha giocato per 18 volte, mettendo a segno una rete.\nCarriera.\nGiocatore.\nFiglio di un idraulico e di una casalinga, Rocca inizi\u00f2 la sua esperienza di calciatore nella parrocchia di Don Marcello Schiavella, parroco del suo paese, San Vito Romano. Pass\u00f2 poi all'Audace Genazzano e successivamente al Bettini Quadraro. Il ragazzo piacque subito alla Roma, che lo acquist\u00f2 anche per le pressioni dell'allenatore di allora, il \"Mago\" Helenio Herrera. Debutt\u00f2 con la Roma nel 1972, nel torneo Anglo-Italiano. Fu un terzino in grado di difendere ma anche di offendere, piacque subito anche al commissario tecnico della nazionale Fulvio Bernardini e successivamente a Enzo Bearzot. Famose erano le sue tipiche \"galoppate\" sulla fascia sinistra che gli valsero il soprannome di \"Kawasaki\".\nIl giocatore sub\u00ec molti infortuni nel corso della sua breve carriera. Il suo fu un vero e proprio calvario agonistico, che inizi\u00f2 con il cedimento dei legamenti del ginocchio nell'ottobre 1976. Sub\u00ec infatti un primo infortunio al ginocchio durante la partita interna di campionato contro il , ma non rinunci\u00f2 alla convocazione in Nazionale per un incontro di qualificazioni ai mondiali in casa del del 16 ottobre, che disput\u00f2 per intero peggiorando la situazione. Al primo allenamento dopo il rientro in Italia i legamenti del ginocchio cedettero.\nDopo l'infortunio torna in campo il 17 aprile 1977 contro il , ma i problemi non sono finiti: nuovamente operato a settembre 1977 salta l'intera annata 1977-1978. Rientrato nella stagione successiva, riusc\u00ec a scendere in campo con una certa continuit\u00e0 per due stagioni (17 presenze nel 1978-1979, 20 nel 1979-1980). Nella stagione 1980-81 i problemi fisici (una sciatalgia ricorrente, derivata dall'infortunio) lo costrinsero a sole 6 presenze in campionato e al ritiro a fine stagione. Aveva subito cinque interventi al ginocchio. Il suo addio al calcio, a soli 26 anni, avvenne in Roma-Internacional Porto Alegre, una amichevole in cui gioc\u00f2 19 minuti.\nIl 20 settembre 2012 \u00e8 stato tra i primi 11 giocatori a essere inserito nella \"hall of fame\" ufficiale della .\nAllenatore.\nRocca \u00e8 diventato un tecnico della Federazione, e dopo aver allenato diverse rappresentative, tra cui la Nazionale Olimpica, dal 2006 guida le nazionali Under-18 e Under-19, con la quale conquista una medaglia d'argento all'Europeo 2008.\nLa Nazionale Olimpica allenata da lui, durante le Olimpiadi di Seul del 1988, \u00e8 stata protagonista di una delle pi\u00f9 clamorose sconfitte nella storia del calcio azzurro, il 4-0 subito dalla rappresentativa dello Zambia.\nNel 2008 diventa il tecnico della Nazionale Under-20, l'anno successivo guida gli azzurrini al Mondiale Under-20. Il 25 luglio 2011 gli subentra Luigi Di Biagio; nella stessa data diventa osservatore della Nazionale A."}
{"id": "128970", "revid": "1872941", "url": "https://it.wikipedia.org/wiki?curid=128970", "title": "Autostrada A3 (Italia)", "text": "Lautostrada A3 collega Napoli a Salerno. \u00c8 parte della strada europea E45 e congiunge l'Autostrada del Sole, a nord, con l'Autostrada del Mediterraneo, a sud.\nDescrizione.\nFino al 2017 l'A3 era suddivisa in due tratte: la prima, da Napoli a Salerno, gestita da SAM SpA (concessionaria del Gruppo Autostrade per l'Italia), e la seconda, da Salerno a Reggio Calabria, gestita da ANAS, che il 13 giugno 2017 tramite decreto ministeriale ha cambiato denominazione in A2, Autostrada del Mediterraneo.\nLa tratta tra Napoli e Scafati, dal 2015, \u00e8 interamente a 3 corsie per carreggiata con corsia d'emergenza discontinua.\nLa tratta a pagamento \u00e8 quella compresa tra la barriera di Napoli sud e il termine dell'autostrada a Salerno. Il pedaggio \u00e8 fisso e viene pagato in entrata in tutti i caselli posti tra le barriere di Napoli sud e Nocera. Alla barriera di Napoli sud il pedaggio \u00e8 pagato da chi viaggia verso sud.\nPer chi proviene da Salerno, il pedaggio si paga o in uscita alla stazione di Cava de Tirreni o alla barriera di Nocera. Chi entra a Cava de Tirreni diretto verso Salerno paga in entrata, mentre in direzione nord si paga alla barriera di Nocera.\nStoria.\nIl primo tratto completato \u00e8 stato quello Napoli-Pompei, terminato il 22 giugno 1929. Il tratto Pompei-Salerno \u00e8 stato completato il 16 luglio 1961.\nNel 2004 \u00e8 stato finanziato l'ammodernamento dell'autostrada fino a Castellammare di Stabia, che \u00e8 stato terminato nel 2015 rendendo la tratta interamente a 3 corsie, con asfalto drenante e segnaletica definitiva.\nIl 29 dicembre 2020 viene aperto il nuovo casello autostradale di Angri denominato \"Diramazione SS268\" che completa il collegamento tra l'A3 e i paesi dell'entroterra vesuviano tramite la Strada statale 268 del Vesuvio. In contemporanea viene chiuso in entrata lo storico casello di Angri sito in via dei Goti.\nPercorso.\nL'A3 si estende per 52\u00a0km nel circondario di Napoli e nella provincia di Salerno. \u00c8 gestita dalla SAM (Societ\u00e0 Autostrade Meridionali).\nL'autostrada ha inizio nel centro di Napoli, con tre rami: uno da Via Reggia di Portici (il pi\u00f9 antico), uno che proviene direttamente dal Porto commerciale, uno di pi\u00f9 recente costruzione da Via Ferraris dove \u00e8 fissato il kilometro 0. I primi tre rami congiunti proseguono nei quartieri popolari di Barra e San Giovanni, fortemente industrializzati (svincolo di San Giovanni). Poco dopo riceve il traffico dell'autostrada A1 per poi confluire nella Barriera di Napoli sud (Barra) dove si paga un pedaggio fisso per qualsiasi destinazione.\nPi\u00f9 avanti si incontra lo svincolo di Ponticelli - San Giorgio a Cremano e San Giorgio a Cremano centro, per continuare verso sud toccando Portici, Ercolano, Torre del Greco e Torre Annunziata (con due svincoli, pi\u00f9 quello di Boscoreale). Arrivati a Pompei troviamo l'uscita di Pompei Ovest subito seguita da quella di Castellammare di Stabia di collegamento con la Strada statale 145 Sorrentina. L'Autostrada svolta poi verso est in direzione di Nocera Inferiore e Salerno. Arrivati a Pompei est - Scafati la carreggiata autostradale si restringe da 3 a 2 corsie, e poco dopo incontra il nuovo svincolo \"Diramazione SS268\" (aperto a fine 2020) di collegamento con la Strada statale 268 del Vesuvio seguito dai due svincoli di Angri (Angri Sud \u00e8 stato aperto nel 2014) e poi verso Nocera Inferiore dove \u00e8 presente un'altra barriera prima dello svincolo di Cava de' Tirreni. Dopo un tratto panoramico dove \u00e8 presente lo svincolo di Vietri sul Mare si entra in galleria, alla fine della quale ci si immette sulla diramazione Napoli dell'autostrada A2 in corrispondenza dell'uscita di Salerno.\nI viadotti.\nUna cospicua presenza di viadotti si localizza soprattutto tra Pompei e Salerno. Il primo per rilevanza \u00e8 il viadotto Castellammare, esso fu realizzato durante il primo tratto Napoli-Pompei. La struttura \u00e8 bassa e si sviluppa su circa 200 metri, attualmente \u00e8 affiancato da un nuovo viadotto sul quale \u00e8 stata realizzata la carreggiata verso Salerno e Reggio Calabria; il vecchio viadotto ad archi (a quattro corsie, ovvero due di marcia per carreggiata) \u00e8 stato utilizzato come carreggiata verso Napoli. Oltrepassata l'uscita di Cava de' Tirreni si arriva nel tratto montano della Campania: prima i Monti Lattari e poi l'Appennino campano. I viadotti sono costituiti da archi parabolici in calcestruzzo iperstatico tranne alcuni come il \"Viadotto Vietri\" costituito da una struttura sorretta da esili pilastri a distanza ravvicinata divisi in spezzoni."}
{"id": "128971", "revid": "72396", "url": "https://it.wikipedia.org/wiki?curid=128971", "title": "Caire di Lauzet", "text": "La famiglia Caire di Lauzet \u00e8 una famiglia nobile di origine francese.\nStoria.\nIl 29 giugno 1358 il principe Luigi di Taranto, della dinastia degli Angi\u00f2, nomin\u00f2 il figlio del nobile Jean Marie Caire, Francesco-Maria, \"Nobilissimus ac Excellentissimus Lauzeti Dominus\", ovvero Signore di Lauzet, localit\u00e0 tutt'oggi esistente a pochi chilometri a sud di Barcelonnette. La nomina era dovuta a meriti di guerra.Ad oggi, presso Le Lauzet, vi \u00e8 un museo della storia della valle, che conserva lo stemma, in pietra arenaria, dei Caire di Lauzet. Da quel momento, fino al 1602, la famiglia Caire di Lauzet ebbe il comando del forte di Lauzet, con il titolo di Signori di Lauzet. I vari comandanti venivano nominati, di padre in figlio, dai Savoia.\nNel 1602, Pietro e Giovanni Caire di Lauzet si divisero, in seguito alla distruzione del castello di Lauzet ad opera dei francesi. Pietro si trasfer\u00ec a Casale Monferrato, in Piemonte; Giovanni si trasfer\u00ec invece a Nizza, in Francia. La linea francese dei Caire di Lauzet si \u00e8 estinta intorno al 1980, quando mor\u00ec l'ultima Caire di Lauzet, nonna dell'attuale discendente, Pierre de Boissieau, diplomatico francese (suo nonno, per via materna, era Charles De Gaulle, essendo la madre di Pierre figlia di De Gaulle), che vive e lavora tra Bruxelles e Parigi.\nPietro consegn\u00f2 il proprio stemma a Torino nel 1613 con l'indicazione Cayre di Losetto (Nobili). Documento originale conservato all'archivio di Stato di Torino.\nI discendenti di Pietro sono tuttora viventi ed alle arti della guerra hanno sostituito, a partire dal 1677 con la prima laurea in legge di Giovanni Pietro all'universit\u00e0 di Mondov\u00ec, la professione forense/notarile.\nIn Casale Monferrato si trova oggi Palazzo Caire di Lauzet (visitabile su prenotazione insieme a Palazzo Sannazzaro Natta ), di propriet\u00e0 della famiglia."}
{"id": "128972", "revid": "124831130", "url": "https://it.wikipedia.org/wiki?curid=128972", "title": "Miami Marlins", "text": "I Miami Marlins sono una franchigia professionistica di baseball con sede nella citt\u00e0 di Miami (Florida), militante nella Major League Baseball dal 1993. Sono membri della East Division della National League e giocano le proprie partite casalinghe allo stadio Loan Depot Park, impianto da 36 742 posti.\nLa squadra, fondata nel 1991, inizi\u00f2 a giocare nella Major League Baseball a partire dalla stagione 1993 con il nome di Florida Marlins; tuttavia, grazie ad un accordo tra la citt\u00e0 di Miami e la Contea di Dade, nel 2011 cambi\u00f2 ufficialmente nome in Miami Marlins, adottando anche un nuovo logo e schema di colori. Fino al 2011 disput\u00f2 le proprie partite interne al Sun Life Stadium, che condivideva con i Miami Dolphins della National Football League. \nI Miami Marlins sono una delle due sole squadre della MLB, insieme ai Toronto Blue Jays, ad aver vinto le World Series in entrambe le occasioni in cui vi si sono qualificati (1997 e 2003), sempre tramite la \"wild-card\" della National League.\nStoria.\nIl 7 marzo 1990, Wayne Huizenga annunci\u00f2 di avere acquistato il 15% dei Miami Dolphins della National Football League e il 50% dello stadio della squadra. Mentre i Dolphins si trasferirono nel nuovo stadio a Miami, questi annunci\u00f2 l'interesse di portare una squadra di baseball in Florida, dove la lega aveva annunciato l'intenzione di volersi espandere. Huizenga per\u00f2 si trov\u00f2 a fronteggiare una concorrenza agguerrita: la citt\u00e0 di Orlando reclamava una squadra per via del proprio turismo mentre Tampa Bay aveva il vantaggio di possedere uno stadio a St. Petersburg (che successivamente avrebbe ottenuto i Tampa Bay Rays). Alla fine a spuntarla la citt\u00e0 di Miami che diede il nome di Florida Marlins alla squadra, ispirato dal pesce omonimo.\nLa spesa per l'ingresso della squadra ammont\u00f2 a 95 milioni di dollari. Per i loro primi 19 anni, i Marlins disputarono le partite casalinghe al Sun Life Stadium. Nel 2012 fu inaugurato il nuovo stadio situato nei pressi di Little Havana a Miami, il Marlins Park.\nNel 1997, gli sfavoriti Marlins stabilirono l'allora record raggiungendo le World Series al quinto anno di esistenza, coronando una stagione sorprendente in cui diventarono la prima wild card a conquistare il titolo. La decisiva gara 7 contro i Cleveland Indians si concluse agli extra inning con un singolo di \u00c9dgar Renter\u00eda.\nDopo il primo titolo, i Marlins non fecero pi\u00f9 ritorno ai playoff fino al 2003, quando vinsero il loro secondo campionato, nuovamente come wild card. Dopo avere iniziato la stagione con un record di 16\u201322, la squadra licenzi\u00f2 il manager Jeff Torborg e assunse Jack McKeon, in pensione da due anni, con cui ebbe un record parziale di 75\u201349. Nella finale contro i New York Yankees, il club ebbe la meglio per quattro gare a due. MVP della serie fu premiato il lanciatore Josh Beckett che ottenne due vittorie, di cui una gara completa senza subire punti nella decisiva gara 6. Al 2017, questa rimane l'ultima apparizione ai playoff della squadra.\nIl 28 settembre 2011, i Marlins presentarono il loro nuovo general manager, Ozzie Guill\u00e9n, in coincidenza della loro ultima partita al Sun Life Stadium. L'11 novembre dello stesso il club mut\u00f2 denominazione in Miami Marlins, annunciando un incremento del tetto salariale (da 60 a 105 milioni di dollari), un nuovo schema di colori e nuove uniformi. Grazie a tale incremento di denaro, la squadra nel mercato dei free agent si mostr\u00f2 molto attiva, tentando di firmare stelle come Albert Pujols, C.J. Wilson e Ryan Madson. Il primo acquisto di alto profilo della societ\u00e0 fu il closer Heath Bell, seguito da Jos\u00e9 Reyes dei New York Mets. Pujols opt\u00f2 invece per firmare con i Los Angeles Angels, cos\u00ec i Marlins virarono sul lanciatore dei Chicago White Sox Mark Buehrle.\nI Marlins peraltro viceversa offrirono la possibilit\u00e0 di emergere dall\u2019anonimato anche a giocatori \u201cminori\u201d che tuttavia vi raggiunsero notevoli risultati, come A.J. Ramos, che con la squadra milit\u00f2 tra il 2014 e il 2017, con prestazioni tali che gli valsero nel 2016 la selezione all\u2019All-Star Game. Lo stesso Ramos, tra il 2010 e il 2012 quando militava in Minor League, era stato inoltre inserito per tre volte consecutive nella lista dei migliori prospetti dei Marlins (MiLB.com Organization All-Star).\nNel 2017, i Marlins cambiarono propriet\u00e0, passando da Jeffrey Loria a Bruce Sherman per un valore di 1,2 miliardi di dollari. Tra i soci di minoranza della nuova propriet\u00e0 vi fu anche l'ex giocatore degli Yankees Derek Jeter, nominato presidente. In quella stagione, Giancarlo Stanton batt\u00e9 un record di franchigia di 59 fuoricampo, diventando il primo giocatore della storia del club ad essere premiato come MVP della National League.\nGiocatori importanti.\nMembri della Baseball Hall of Fame.\nCinque membri dei Miami Marlins sono stati introdotti nella National Baseball Hall of Fame."}
{"id": "128973", "revid": "842", "url": "https://it.wikipedia.org/wiki?curid=128973", "title": "XD bit", "text": ""}
{"id": "128974", "revid": "827882", "url": "https://it.wikipedia.org/wiki?curid=128974", "title": "Marylin Monroe", "text": ""}
{"id": "128976", "revid": "648716", "url": "https://it.wikipedia.org/wiki?curid=128976", "title": "Prodotto ionico", "text": "Si definisce prodotto ionico, il prodotto delle concentrazioni molari degli ioni ottenuti per autodissociazione di un composto chimico. Il pi\u00f9 importante, essenziale alla teoria delle reazioni tra acidi e basi, \u00e8 il prodotto ionico dell'acqua (\"Kw\"), dovuta alla sua autoionizzazione:\nAltri esempi di prodotti ionici in soluzione acquosa riguardano i sali:\nDa notare che nel primo caso la dissociazione del cloruro di sodio \u00e8 totale: significa che la molarit\u00e0 del reagente NaCl e dei corrispettivi prodotti Na+ e Cl- saranno uguali.\nNel secondo caso innanzitutto la reazione non va a completamento ma raggiunger\u00e0 un equilibrio (si veda anche prodotto di solubilit\u00e0); inoltre va notato che le molarit\u00e0 dei prodotti vanno ciascuna elevati al numero pari al relativo coefficiente stechiometrico.\nIl prodotto ionico ha importanti conseguenze nelle reazioni di precipitazione, se infatti questo risulta inferiore all'appropriata costante del prodotto di solubilit\u00e0 non si depositer\u00e0 alcun precipitato."}
{"id": "128977", "revid": "547992", "url": "https://it.wikipedia.org/wiki?curid=128977", "title": "Mila e Shiro - Due cuori nella pallavolo", "text": " \u00e8 un manga di genere \"spokon\" e \"sh\u014djo\" scritto e illustrato da Jun Makimura e Shizuo Koizumi e pubblicato in Giappone nel 1984. Da esso \u00e8 stata tratta una serie televisiva anime prodotta dalla Knack Productions e trasmessa su TV Tokyo dal 1984 al 1985. La serie \u00e8 arrivata in Italia nel 1986 ed \u00e8 stata trasmessa dal 25 febbraio su Italia 1 con il titolo di Mila e Shiro - Due cuori nella pallavolo. L'edizione italiana del manga risale invece al 2003, pubblicata della Star Comics con il titolo originale e il sottotitolo \"Mila &amp; Shiro\".\nLa serie narra le avventure di Mila Hazuki, una ragazza di campagna che si trasferisce in citt\u00e0 per frequentare le scuole medie. A scuola Mila viene a contatto con il gioco della pallavolo, diventando con il tempo una campionessa, fino a venire convocata in nazionale.\nLe due versioni della storia manga e anime differiscono molto fra di loro: in particolare la trama della versione animata \u00e8 pi\u00f9 complessa e sono presenti vari personaggi inediti sin dalla prima puntata.\nNel 2008, in occasione delle Olimpiadi di Pechino, \u00e8 stato realizzato un sequel della serie animata dal titolo \"Mila e Shiro - Il sogno continua\".\nTrama.\n\"Attacker You!\" \u00e8 la storia dell'ambiziosa ed energica Mila Hazuki (Yu Hazuki nella versione originale), una ragazza di campagna che, dopo avere vissuto l'infanzia a casa dei suoi nonni, si trasferisce a Tokyo per andare a vivere con il padre Toshiko, un fotografo recentemente tornato dal Per\u00f9, paese in cui era stato per molto tempo per lavoro, e per frequentare le scuole medie. La madre di Mila, che la protagonista crede morta, \u00e8 una ex campionessa di pallavolo, che aveva militato anche nella nazionale giapponese e che per continuare a giocare aveva abbandonato la sua famiglia quando Mila aveva pochi anni; il padre, per non fare soffrire la figlia, aveva deciso cos\u00ec di fare credere alla piccola che la madre fosse morta. Mila ha anche un fratellino minore adottivo, Sunny, molto legato a lei e che la segue ovunque vada.\nA scuola Mila entra in contatto con la pallavolo, diventando con il tempo una campionessa. Il suo sogno infatti si rivela presto essere quello di entrare a fare parte della nazionale giapponese femminile e di partecipare alle Olimpiadi di Seul 1988. Inizialmente la ragazza giocher\u00e0 nella squadra di pallavolo dell'Hikawa, la scuola che frequenta, entrando presto fra le titolari, sebbene l'allenatore, Daimon, sia manesco nei modi di fare e avverso alla ragazza, preferendole la capitana e ricevitrice Nami Hayase. Presto le due ragazze diventeranno comunque amiche, nonostante la loro rivalit\u00e0 sia nello sport che in amore: Mila si innamora infatti del capitano del club di pallavolo maschile, il suo \"senpai\" Shiro Tachiki (So Tachiki nell'originale), di cui anche Nami sembra essere invaghita.\nMila si riveler\u00e0 presto molto abile e potente nelle schiacciate, ma scarsa in ricezione, cosa a cui sopperir\u00e0 proprio la bravura della centrale e ricevitrice Nami Hayase. Nonostante i metodi rudi di Daimon (che per questo sar\u00e0 costretto a lasciare la squadra e sar\u00e0 sostituito dal preside della scuola, completamente ignorante in pallavolo), le ragazze arriveranno alla finale del campionato studentesco, dove per\u00f2 perderanno contro le \"Sunlight\", la formazione di Kaori Takigawa (Eri Takigawa nell'originale), pallavolista che gi\u00e0 a tredici anni era stata convocata nella nazionale olimpica, con cui Mila stringer\u00e0 una fortissima amicizia.\nPassato il periodo delle medie Mila entrer\u00e0 nella squadra professionistica delle \"Seven Fighters\", facendo amicizia tra le altre con una sua compagna piuttosto robusta, Yogina Yokono, e in seguito (dopo la vittoria del campionato) con una sua collega e concorrente per lo stesso ruolo in campo di schiacciatrice, Sori Shinoda. Con questo club Mila vincer\u00e0 sia il campionato che il torneo open, venendo convocata in nazionale. \u00c8 solo a questo punto che scoprir\u00e0 la verit\u00e0 sulla madre, Kyushi Tajima, dalle stesse parole della donna con il relativo racconto dell'abbandono per continuare a giocare a pallavolo. Il contraccolpo per Mila \u00e8 forte e la ragazza lascia gli allenamenti. Shiro, che ormai risulta quasi essere il suo fidanzato, la ritrover\u00e0 e convincer\u00e0 a tornare sui suoi passi. Mila ritorna cos\u00ec al ritiro della nazionale riallacciando anche i rapporti con la madre.\nLa nazionale olimpica, dopo l'amichevole vinta contro l'URSS, viene divisa in due squadre: la Nazionale A (composta da Kaori, Rayaka Omori, Clara Ohsugi, Asai Iromine e alcune giocatrici delle \"Sunlight\", Nabiki Yokono (la sorella di Yogina, detta \"Moby Dicki\") e la Nazionale B (composta da Mila, Tulia Kaido, Nami Hayase, Monia Takami, le alzatrici Vera Oriki e Oki Samoto nonch\u00e9 alcune componenti delle \"Seven Fighters\"). Quella che vincer\u00e0 le tre amichevoli tra di loro avr\u00e0 pi\u00f9 speranze di portare giocatrici alle Olimpiadi di Seul 1988. Mila all'interno della sua squadra trover\u00e0 una potente rivale nella ruvida ed energica Tulia Kaido, la quale imponendosi con la sua apparente prepotenza e rudezza roviner\u00e0 l'armonia della squadra. Mila avr\u00e0 comunque modo di dimostrare di essere la migliore in campo nel momento in cui Tulia effettuer\u00e0 lo scambio con Maomi Masuda, passando alla Nazionale A. Alla fine la squadra di Mila riuscir\u00e0 a vincere e poi si arriver\u00e0 alla formazione di una squadra per il Torneo delle quattro nazioni. Solo a questo punto Tulia ammetter\u00e0 i suoi errori e diventer\u00e0 amica di Mila.\nLa serie si chiude con Mila in battuta per la prima partita contro la Cecoslovacchia con una formazione che vede naturalmente in campo, tra le altre, le insostituibili compagne e amiche Nami e Kaori nei loro rispettivi ruoli di difensore centrale e alzatrice.\nManga.\nCreato da Makimura Jun e Koizumi Shizuo negli anni ottanta e pubblicato dalla casa editrice K\u014ddansha, il manga \u00e8 composto da tre \"tank\u014dbon\" ed \u00e8 stato pubblicato in Italia con il titolo originale dal 10 febbraio e il 10 aprile da Star Comics sul periodico \"Starlight\".\nIn precedenza era stato gi\u00e0 pubblicato parzialmente in Italia negli anni ottanta sul \"Corriere dei Piccoli\" (la serie fu sospesa alla fine del primo volume), con le tavole colorate, ribaltate e i nomi cambiati. Al termine del terzo volume si trova un capitolo autoconclusivo, ma indipendente dalla storia di Yu dal titolo \"Irina e i pirati del mar dei Caraibi\".\nAnime.\nAdattamento italiano.\nL'anime \u00e8 stato trasmesso per la prima volta dal 25 febbraio 1986 su Italia 1, venendo poi replicato anche su Rete 4, Canale 5, Boing, La5 e Italia 2.\nNonostante l'amore non sia un tema centrale della serie, il titolo italiano \u00e8 stato forzatamente spinto verso questo aspetto puntando sulla storia affettiva tra la protagonista e Shiro. Questi adattamenti saranno adottati anche nelle successive edizioni francese e spagnola: intitolate rispettivamente \"Jeanne et Serge\" e \"Juana y Sergio\" e trasmesse dalle TV sorelle La Cinq e Telecinco. Nell'adattamento italiano inoltre Mila viene fatta diventare, alterando un dialogo all'interno di un episodio, cugina di Mim\u00ec Ayuhara, protagonista di un altro anime sulla pallavolo \"Mim\u00ec e la nazionale di pallavolo\"; le due in realt\u00e0 non hanno alcun legame familiare. L'edizione Mediaset trasmessa in Italia, in Francia e in Spagna ha comportato alcune censure, principalmente riguardanti comportamenti violenti e scene (perlopi\u00f9 ironiche) con alcuni nudi o inquadrature di indumenti intimi femminili; tuttavia non ci sono stati cambiamenti alla trama.\nDoppiaggio.\nIl doppiaggio italiano \u00e8 stato effettuato presso gli studi MOPS FILM sotto la direzione di Willy Moser. I dialoghi italiani sono di Francesco Vivaldi.\nAlcuni doppiatori hanno prestato la voce a pi\u00f9 personaggi; tranne alcune eccezioni (tra cui la protagonista), generalmente a ciascun personaggio sono stati infatti associati pi\u00f9 doppiatori che si alternano tra le varie puntate o addirittura all'interno di un singolo episodio stesso, come nel caso di Kaori Takigawa, doppiata in una stessa puntata da Laura Boccanera, da Barbara Castracane e da Rita Baldini.\nHome video.\nNei primi anni 90 una selezione di episodi \u00e8 stata pubblicata in sei VHS sotto il marchio \"Bim Bum Bam Video\". Per l'occasione \u00e8 stato utilizzato un montaggio video della sigla diverso da quello trasmesso in TV, con i titoli di coda della sigla finale a scorrimento da destra a sinistra. \nNei primi anni 2000 l'intera serie \u00e8 riproposta in VHS per il circuito delle edicole da parte di Fabbri Editori.\nL'intera serie \u00e8 stata pubblicata in DVD nel 2007 da Dynit in un'edizione chiamata \"Mila &amp; Shiro - The Complete Series\". I 58 episodi sono suddivisi in due box contenente ognuno quattro dischi, il primo pubblicato il 20 marzo 2007, il secondo il 19 giugno 2007.\nDal 23 settembre 2014 \"La Gazzetta dello Sport\" e il \"Corriere della Sera\" hanno pubblicato in DVD sia questa serie che il suo sequel, in 23 uscite settimanali, con 4/5 episodi per ogni disco, fino al 24 febbraio 2015."}
{"id": "128979", "revid": "838137", "url": "https://it.wikipedia.org/wiki?curid=128979", "title": "Otto Scheff", "text": "Alle Olimpiadi estive del 1906 (non riconosciute dal CIO) Scheff vinse l'oro nei 400 metri stile libero, fermando il cronometro a 6'24\"0, e il bronzo nel 1 miglio stile libero, nuotando in 30'53\"4. partecip\u00f2 anche alla staffetta 4x250\u00a0m stile libero, con la squadra austriaca, arrivando ultimi.\nPartecip\u00f2 alle gare di nuoto della IV Olimpiade estiva di Londra del 1908, aggiudicandosi il bronzo nei 400 metri stile libero, nuotando in 5'46\"0. Prese parte anche alle gare dei 100 metri stile libero, classificandosi quarto in semifinale, e dei 1500 metri stile libero, arrivando in finale, senza per\u00f2 vincere alcuna medaglia.\nDal 1906 al 1908 stabil\u00ec quattro record del mondo, e il suo record sui 1000\u00a0m rest\u00f2 imbattuto per quattro anni, fino al 1912, quando fu battuto dal canadese George Hodgson. Nel 1912, rese parte anche al torneo di pallanuoto della V Olimpiade estiva di Stoccolma, senza vincere alcuna medaglia.\nLasciate le competizioni, Scheff lavor\u00f2 come avvocato e si diede poi alla carriera politica. Fu membro del parlamento austriaco dal 1945 al 1953. Fu anche vicepresidente del Comitato Olimpico austriaco.\nNel 1988 fu inserito nella International Swimming Hall of Fame, la \"Hall of Fame\" internazionale del nuoto."}
{"id": "128983", "revid": "767487", "url": "https://it.wikipedia.org/wiki?curid=128983", "title": "Lacus Clyne", "text": " \u00e8 un personaggio della linea temporale Cosmic Era della metaserie di anime \"Gundam\".\nBiografia.\nGundam SEED.\nLacus Clyne \u00e8 la figlia del Consigliere Supremo di PLANT Siegel Clyne. \u00c8 un Coordinatore, la cui carriera come cantante idol le ha procurato una popolarit\u00e0 enorme in PLANT. \u00c8 promessa in sposa a Athrun Zala principalmente come espediente politico, ma con il progredire della Guerra di Bloody Valentine Lacus incontra e viene lentamente attratta da Kira Yamato pilota del \"GAT-X105 Strike Gundam\" dell'Alleanza Terrestre.\nMentre viene inviata a partecipare ad una cerimonia commemorativa dell'anniversario della tragedia di \"Bloody Valentine\", Lacus fugge a bordo di una capsula di salvataggio quando la sua nave viene attaccata da forze dell'Alleanza Terrestre e pi\u00f9 tardi recuperata dalla nave \"Archangel\", anch'essa dell'Alleanza Terrestre. Lacus tratta amici e nemici con la stessa gentilezza e rispetto ed anche il suo fidanzato Athrun rimane alle volte perplesso per la sua apparente ingenuit\u00e0.\nSuccessivamente Kira, non ritenendo giusto utilizzare Lacus Clyne come ostaggio, la libera ed incontra Athrun Zala nello spazio, consegnandogliela.\nPi\u00f9 tardi durante la guerra ospita nascostamente Kira Yamato mentre guarisce dalle ferite subite in seguito all'abbattimento del suo \"Strike Gundam\" da parte di Athrun e lo aiuta a rubare il \"ZGMF-X10A Freedom Gundam\" per permettergli di contrastare le ambizioni di Patrick Zala. A causa di quest'azione viene dichiarata traditrice insieme a suo padre Siegel e quest'ultimo viene ucciso dai sicari di Patrick Zala. Verso la fine della guerra abbandona PLANT a bordo della nave supporto \"Eternal\" e si unisce alla corazzata corazzata classe Izumo Kusanagi dell'Unione di Orb ed alla \"Archangel\", defezionata dall'Alleanza Terrestre, per formare la Fazione Clyne, un gruppo dedicato a fermare la guerra. Quando il vascello supporto \"ReHOME\" della Junk Guild si unisce come nave supporto, Lacus incontra infine l'uomo che ha salvato la vita di Kira, il tecnico della Junk Guild Lowe Guele. Ammette infine il suo amore per Kira quando quest'ultimo le regala un anello prima della battaglia finale a Jachin Due e gli dice di ritornare da lei sano e salvo.\nGundam SEED Destiny.\nAll'inizio della serie Mobile Suit Gundam SEED Destiny, Lacus sta vivendo con Kira presso l'orfanotrofio del Reverendo Malchio sulle Isole marshall. Inoltre Gilbert Dullindall, il nuovo Consigliere SUpremo del Concilio di ZAFT, per impedire alla popolazione di farsi prendere dal panico e impedire un attacco a contro l'Alleanza Terrestre, fa impersonare la parte di Lacus Clyne alla cantante Meer Campbell mostrandola in pubblico ed utilizzandola per influenzare la popolazione. La reale Lacus subisce un attentato di un gruppo di Coordinatori non identificato (ma dotati di mobil suit e di addestramento militare), ma viene salvata da Kira che li combatte con il \"Freedom Gundam\". Insieme a Murrie Ramius, Kira, Andrew Waltfeld, Cagalli Yura Athha ed altri vecchi membri dell'equipaggio si reimbarcano con l\"Archangel\" per cercare di fermare la guerra.\nPer cercare di raccogliere informazioni su quanto avviene nello spazio ed approfittando di una visita di Meer Campbell (la finta Lacus) sulla terra, finge di essere s\u00e9 stessa ed ruba uno shuttle insieme a Andrew Waltfeld e si reca nello spazio, dove raggiunge l\"Eternal\".\nQuando l\"Eternal\" viene scoperta ed attaccata dalle forze di ZAFT, Kira si reca nello spazio a bordo dello \"Strike Rouge\" per difenderla. Dopo un breve ricongiungimento con Lacus gli consegna il nuovo \"ZGMF-X20A Strike Freedom Gundam\".\nNon \u00e8 confermato il possesso o meno da parte di Lacus della capacit\u00e0 di entrare in modalit\u00e0 SEED. Nell'episodio 49 di Gundam SEED, prima che faccia il discorso sulla guerra e la morte, le sue pupille si dilatano come quelle di altri personaggi che entrano in modalit\u00e0 SEED, ma non si vede l'effetto grafico dell'esplosione del seme."}
{"id": "128988", "revid": "1318658", "url": "https://it.wikipedia.org/wiki?curid=128988", "title": "Yggdrasill", "text": "Yggdrasill (: ), nella mitologia norrena, \u00e8 l'albero cosmico, l'albero del mondo.\nNatura, struttura, funzione.\nSecondo \"V\u01eblusp\u00e1\" \u00e8 un frassino (norreno \"askr\"); secondo Rodolfo di Fulda, monaco benedettino del IX secolo, che lo denomina come \"Irminsul\" \u00e8 invece un tasso o una quercia, (alberi comunque sacri presso i popoli del Nord Europa); il suo nome significa con ogni probabilit\u00e0 \"cavallo di Yggr\", dove \"cavallo\" \u00e8 metafora per \"forca\", \"patibolo\", mentre Yggr \u00e8 uno dei tanti nomi di \u00d3\u00f0inn. Il riferimento \u00e8 al mito secondo cui \u00d3\u00f0inn, alla ricerca della sapienza superiore, rimase appeso per nove giorni e nove notti all'albero cosmico, sacrificando cos\u00ec \"s\u00e9 stesso a s\u00e9 stesso\".\nIl frassino Yggdrasill sorregge con i suoi rami i nove mondi, nati dal sacrificio di Ymir.\nQuesti mondi sono: \u00c1saheimr, mondo degli Asi, \u00c1lfheimr, mondo degli elfi, Mi\u00f0gar\u00f0r, mondo degli uomini, J\u01ebtunheimr, mondo dei giganti (\"J\u01ebtunn\"), Vanaheimr, mondo dei Vani, Niflheimr, mondo del gelo (o della nebbia secondo altre versioni), M\u00faspellsheimr, mondo del fuoco, Svart\u00e1lfaheimr, mondo degli elfi oscuri e dei nani ed Helheimr, mondo dei morti.\nQuesti nove mondi costituiscono l'intero universo.\nImmenso, Yggdrasill sprofonda sin nel regno infero, mentre i suoi rami sostengono l'intera volta celeste.\nSecondo lo \"Gr\u00edmnism\u00e1l\" poggia su tre radici: una, secondo Snorri Sturluson, va verso il cielo degli D\u00e8i (\"\u00c6sir\") ovvero verso \"\u00c1saheimr\" dove, nei pressi della fonte detta di Ur\u00f0r si trovano le tre Norne; un'altra verso lo \"J\u00f6tunheimar\" dove vivono i giganti (\"J\u00f6tunn\"); la terza radice raggiunge il \"Niflheimr\" dove la vacca Au\u00f0humla nutre con il suo latte il gigante Ymir, l'Uomo Primordiale. Da quest'ultima radice nasce la fonte detta Hvergelmir (Pozzo risonante), da cui si dipartono tutti i fiumi del mondo.\nOltre a questa, alle radici di Yggdrasill vi sono altre due fonti: quella M\u00edmir (\"M\u00edmirbrunnr\", Fonte di M\u00edmir), situata nel mondo dei giganti, cela la sapienza e dove, per potervi bere, \u00d3\u00f0inn dovette cedere uno dei suoi occhi che da allora \u00e8 conservato nella fonte stessa; la seconda fonte \u00e8 quella di Ur\u00f0r (\"Ur\u00f0rbrunnr\", Fonte di Ur\u00f0r o Fonte del Destino), situata nel mondo degli Asi e da dove le tre Nornir, tessendo il destino (\"Ur\u00f0r\", germanico: \"Gaefa\") attingono argilla bianca e acqua fresca con cui cospargono il tronco di Yggdrasill, per impedire che si secchi e muoia.\nL'albero Yggdrasill \u00e8 il luogo dell'assemblea (\"Thing\") quotidiana degli D\u00e8i che vi giungono cavalcando il ponte di Bifr\u01ebst (l'Arcobaleno), vigilato dal dio Heimdallr.\nAltro nome dell'albero cosmico \u00e8 M\u00edmamei\u00f0r (\"albero di M\u00edmi\"). Inoltre con Yggdrasill \u00e8 forse da identificare L\u00e9ra\u00f0r, l'albero che sorge di fronte al Valhalla.\nAnimali di Yggdrasill.\nL'albero \u00e8 attorniato da diversi animali, che lo proteggono, che ne traggono vita, o che lo minacciano.\nPartendo dal basso, tra le radici sta il N\u00ed\u00f0h\u00f6ggr,il serpente del nero abisso, che morde e erode le radici dell'albero, facendo cos\u00ec avvicinare il Ragnar\u01ebk, la fine del mondo. Altri serpenti aiutano il N\u00ed\u00f0h\u00f6ggr, tra cui G\u00f6inn e M\u00f6inn, gli abitatori delle macchie, figli di Grafvitnir, il lupo delle caverne, poi Grabakr dal grigio dorso e Grafvollod, subdolo escavatore di buche, Ofnir dalle avvolgenti spire, Svafnir, dal morso letale. Per via di questi animali le radici dell'albero sono putrefatte e malate.\nPi\u00f9 in alto due importanti animali brucano dai rami dell'Yggdrasill, la capra Heidhrun e il cervo Eikthyrnir. Heidhrun \u00e8 conosciuta perch\u00e9 dalle sue mammelle scorre senza mai finire il Met, la bevanda sacra agli Dei. Dalle corna di Eikthyrnir, invece, stilla dell'acqua che alimenta la fonte Hvergelmir, da cui poi dipartono tutti i fiumi del mondo.\nAltri quattro cervi balzano poi tra i rami, mangiandone le foglie: \"D\u00e1inn, Dvalinn, Duneyrr, Dura\u00fer\u00f3r\". \nSulla sommit\u00e0 delle fronde, infine, sta un'aquila, e posato tra i suoi occhi, un falco di nome Ve\u00f0rf\u00f6lnir. Poco lontano c'\u00e8 V\u00ed\u00f0\u00f3pnir, gallo dorato il cui canto annuncer\u00e0 il Ragnar\u01ebk, la fine del mondo.\nTra la grande aquila della cima e il N\u00ed\u00f0h\u00f6ggr c'\u00e8 un continuo scambio di male parole, fomentato dal velocissimo scoiattolo di nome Ratatoskr, che fa da loro messaggero, correndo su e gi\u00f9 per il tronco dell'albero e riferendo ora a uno ora all'altro le rispettive offese.\nInterpretazioni della simbologia.\nR\u00e9gis Boyer individua tre ambiti simbolici dell'albero Yggdrasill:"}
{"id": "128993", "revid": "125853864", "url": "https://it.wikipedia.org/wiki?curid=128993", "title": "Ilary Blasi", "text": "Biografia.\nNasce a Roma nel 1981, seconda di tre sorelle, figlia di Roberto e Daniela, originari entrambi di Frontone (in provincia di Pesaro e Urbino). Il nome viene scelto dal pap\u00e0 che, appassionato di film western, decide di chiamarla con il nome della co-protagonista della serie televisiva Alla conquista del West , per l'appunto Ilary.\nI primi passi.\nL'ingresso di Ilary nello show-business avviene nel 1984, quando a soli 3 anni con la sua famiglia appare nello spot dell'Olio Cuore, accanto alla nota attrice Mariangela Melato. Successivamente un'amica di famiglia, proprietaria di un'agenzia pubblicitaria, informa la madre di Ilary che stavano cercando una bambina bionda con gli occhi azzurri per uno spot di una nota marca di panettoni. Il provino and\u00f2 bene e Ilary venne cos\u00ec scritturata per il lavoro. Negli anni successivi ripete l'esperienza prendendo parte a numerose campagne pubblicitarie, tra cui, Cicciobello, Rock (giocattoli), Renault, FIAT, Barilla, Galbusera, Findus, Balocco, Sanson e Interflora.\nA cinque anni debutta sul grande schermo con una piccola parte nel film \"Da grande\" di Franco Amurri, nei cui titoli di coda appare con il nome anglicizzato di \"Hilary Blasi\". Seguono a stretto giro i film tv \"David e David\" di Giorgio Capitani, \"Il vizio di vivere\" di Dino Risi e \"La dolce casa degli orrori\" (1989) di Lucio Fulci. Recita anche nel film \"Fiori di zucca\" (1988), di Stefano Pomilia.\nIn cerca del successo.\nAlla fine degli anni novanta, ormai ragazza, si riaffaccia al mondo dello spettacolo lavorando per i fotoromanzi della casa editrice Lancio, posando completamente nuda per Marco Zamboni, partecipando alla commedia di Roberto Di Sante \"Tassinar in Love\" al Teatro Testaccio di Roma, e concorrendo a 17 anni a Miss Italia 1998, indossando la fascia di Miss Cinema Lazio. Nel 1999 ottiene il suo primo ruolo in TV, anche se poco influente sul prosieguo della sua carriera, nel cast dell'edizione 1999 di \"Scherzi a parte\". Decisa a continuare a lavorare in TV, dopo due anni passati partecipando a numerosi casting, tutti con esito negativo, decide di fare l'ultimo prima di abbandonare il suo progetto. Si iscrive al casting per il quiz preserale di Canale 5 \"Passaparola\" di Gerry Scotti, dove viene scritturata per l'edizione 2001-2002.\nLa notoriet\u00e0.\nIl 10 settembre 2001 debutta a \"Passaparola\" in qualit\u00e0 di valletta (con l'appellativo di \"Letterina\"), insieme a Daniela Bello, Silvia Toffanin, Alessia Fabiani, Alessia Ventura e Ludmilla Radchenko. Ruolo che ricopre anche l'anno successivo nell'edizione 2002-2003 insieme ad Alessia Ventura, Federica Villani, Cosmanna Ardillo, Francesca Lodo e Morena Salvino.\nTerminata l'esperienza da \"Letterina\" nel giugno 2003, Ilary passa a Rai 2 per condurre l'edizione estiva del programma musicale \"Top of the Pops\" con Alvin, in tour tra Diamante, Cagliari e Tempio Pausania con una programmazione di due puntate a settimana (sabato alle 14:00 e gioved\u00ec alle 22:40). Dal settembre del 2003 affianca invece Fabio Fazio nel suo nuovo programma \"Che tempo che fa\", trasmesso su Rai 3 fino a maggio 2004. Il programma, in onda dal venerd\u00ec alla domenica, vede Ilary impegnata a lanciare i collegamenti con i numerosi inviati della trasmissione, a presentare gli ospiti in studio e a leggere le previsioni a fine puntata. Da gennaio 2004, per celebrare i 50 anni di trasmissioni della Rai, Ilary sfila ogni settimana con un abito indossato in passato in programmi che hanno segnato la storia della TV pubblica.\nL'8 marzo 2004, nell'occasione della festa della donna conduce una puntata speciale de \"Le Iene show\" dove, oltre ai conduttori fissi Luca Bizzarri e Paolo Kessisoglu, \u00e8 affiancata da Elisabetta Canalis e Kasia Smutniak.\nDal 18 settembre 2004 presenta la trasmissione di Rai 2 \"CD: Live\" sempre insieme ad Alvin. In contemporanea a \"CD: Live\" affianca ancora su Rai 3 Fabio Fazio nel suo \"Che tempo che fa\" fino al 9 aprile 2005, giorno in cui, intervistata come ospite in diretta dichiara pubblicamente di essere incinta. Al terzo mese di gravidanza Ilary fa sapere al pubblico di aspettare un figlio per la fine di ottobre e la voce viene confermata dal futuro pap\u00e0, che interviene via telefono alla trasmissione; a prendere il suo posto \u00e8 la svedese Filippa Lagerb\u00e4ck. Il 4 giugno 2005 viene invece trasmessa la sua ultima puntata di \"CD: Live\", in cui mostra forme pi\u00f9 rotonde e presenta la sua erede alla conduzione del programma: la ex velina Giorgia Palmas.\nIl matrimonio.\nDal 19 giugno 2005 \u00e8 sposata con il calciatore Francesco Totti, con il quale ha tre figli: Cristian, nato il 6 novembre 2005, Chanel, nata il 13 maggio 2007 e Isabel, nata il 10 marzo 2016. Il matrimonio con Totti fu trasmesso in diretta da Sky e tutti i proventi per i diritti televisivi vennero devoluti in beneficenza. Ha affermato di non seguire il calcio e di aver ereditato la fede calcistica dalla famiglia, tradizionalmente biancoceleste.\nAltre conduzioni.\nNel febbraio 2006 affianca Giorgio Panariello nella conduzione del Festival di Sanremo insieme a Victoria Cabello. Sempre nel 2006, in estate presenta con il Mago Forest e Cristina Chiabotto il Festivalbar. Nello stesso anno inoltre, doppia in coppia col marito una puntata dello speciale di Natale de \"I Simpson\" nel 2006.\nDal 15 gennaio 2007 presenta su Italia 1 \"Le Iene\" con Luca e Paolo. Nel settembre 2007 conduce, insieme al Mago Forest, \"Mai dire Candid\", un programma ideato dalla Gialappa's Band in onda sempre in prima serata su Italia 1. Il programma va in onda prima de \"Le Iene\", trasmesso in seconda serata e condotto sempre da Ilary con Luca e Paolo. Nell'autunno 2008 Ilary viene affiancata a \"Le Iene\" da Fabio De Luigi, che sostituisce Luca e Paolo per l'edizione autunnale. Nel 2009 il duo comico torna alle Iene con Ilary restandovi fino alla primavera del 2011.\nDopo l'estate 2011 Ilary \u00e8 ancora alla conduzione de \"Le Iene\" insieme all'attore Luca Argentero e al comico Enrico Brignano fino a novembre. L'edizione 2012 de \"Le Iene\" vede invece Ilary condurre con l'attore Alessandro Gassmann e ancora con Enrico Brignano; in seguito all'abbandono di Gassman, Ilary ed Enrico Brignano vengono affiancati da Pippo Baudo (nella puntata in onda l'8 marzo 2012) ed in seguito da Claudio Amendola. L'edizione 2013, con partenza il 13 gennaio, vede Ilary Blasi affiancata da Teo Mammucari e la Gialappa's Band. Cast riconfermato anche nelle edizioni del 2013, 2014, e nella prima parte del 2015.\nDal 27 settembre 2015, conduce la nuova stagione de \"Le Iene\", affiancando Teo Mammucari e il Trio Medusa. Il 6 dicembre 2015 lascia la conduzione del programma in vista della futura maternit\u00e0. Dal 19 settembre 2016 conduce la prima edizione del \"Grande Fratello VIP\" con concorrenti famosi, in onda su Canale 5. Sempre dall'autunno 2016 torna a condurre una delle due puntate settimanali de \"Le Iene\" al fianco di Teo Mammucari. Nella stagione 2017/2018 viene riconfermata alla guida della seconda e terza edizione del \"Grande Fratello VIP\" oltre alla conduzione della nuova stagione de \"Le Iene\".\nIn estate con Nicola Savino e Bel\u00e9n Rodr\u00edguez conduce \"Balalaika - Dalla Russia col pallone\" in occasione dei Mondiali 2018 ed anche l'edizione 2018 del Summer Festival. Da settembre 2019 conduce con Alvin il nuovo show di Canale 5 \"Eurogames\", reboot di \"Giochi senza frontiere\". Dal 15 marzo 2021 \u00e8 la nuova conduttrice de \"L'isola dei famosi,\" prendendo il posto di Alessia Marcuzzi, mentre il 16 settembre dello stesso anno, conduce \"Star in the Star\". \nTestimonial pubblicitaria da adulta.\nNella tarda primavera del 2002 promuove la linea di prodotti da sole della Bilboa (abbronzante). Lo spot riscuote un gran successo e il pubblico pu\u00f2 ammirare Ilary passeggiare in topless sulle spiagge dell'isola di La Digue, alle Seychelles. Ad ottobre 2002 la griffe d'abbigliamento BonBon ingaggia Ilary come fotomodella per la collezione autunno-inverno in attesa di fare il bis con la successiva primavera-estate 2003. A marzo 2003 lavora come stilista per la casa di moda inglese Miss Criminal (sottomarca della pi\u00f9 nota Criminal) per la quale disegna la sua collezione che sar\u00e0 poi presentata a Ravenna il 23 aprile dello stesso anno e pi\u00f9 avanti anche a Milano, Torino e Palermo.\nA fine marzo 2004 la casa di \"lingerie\" Emmec\u00ec la ingaggia come testimonial per la collezione \u201cMalandrina\u201d per il cui catalogo posa in tanga, mutande e balconcini. Dal 1\u00ba gennaio 2005 l'azienda vicentina Comete la ingaggia come testimonial per la propria collezione di gioielli, affiancandola nella campagna pubblicitaria al marito Francesco Totti, gi\u00e0 uomo-immagine dell'azienda.\nDurante il 2007 si presta a testimonial per la marca di occhiali Vogue posando per la campagna pubblicitaria per la carta stampata e il web. Prima del lancio della collezione autunno/inverno 2007-08 Ilary diventa testimonial anche per la marca di abbigliamento sportivo e per il fitness Eke.\nDa ottobre 2007 \u00e8 la testimonial in una serie di spot pubblicitari della compagnia telefonica Vodafone, girati insieme al marito Francesco Totti e al calciatore milanista Rino Gattuso, ai quali in seguito parteciperanno anche i conduttori Flavio Insinna e Francesco Facchinetti, il cantante Cesare Cremonini e da giugno 2010 anche il duo de \"Le Iene\" formato da Luca Bizzarri e Paolo Kessisoglu. Dal 2010 Ilary \u00e8 la testimonial delle gioiellerie Stroili; ha inaugurato i due negozi di punta a Roma e Milano promuovendo il lancio dei tatuaggi in oro e argento della compagnia, che ha chiamato come il suo gatto: Casper.\nCovergirl e servizi fotografici.\nSin dai suoi primi giorni a \"Passaparola\", Ilary attira l'attenzione di vari rotocalchi di gossip e riviste di costume. Gi\u00e0 nel dicembre 2001 compare una sua foto in topless con il seno coperto dai suoi capelli mentre il primo servizio fotografico di rilievo risale al giugno 2002 e glielo dedica la rivista \"Capital\", facendola immortalare integralmente nuda dal fotografo Dario Plozzer. Quasi in contemporanea la rivista \"Eva tremila\" pubblica un altro servizio di Ilary seminuda, ma si tratta di foto scattate prima della notoriet\u00e0.\nNel dicembre 2003 si conquista la cover su \"GQ\" indossando capi di intimo trasparente, fotografata da Andreas H. Bitesnich e intervistata da Fabio Fazio. Nello stesso periodo appare all'interno della rivista \"Max\" coprendosi il seno con le mani.\nNel dicembre 2005 \u00e8 ancora su \"Max\", questa volta come protagonista della copertina e del servizio fotografico a cura di Gian Paolo Tomasi, in cui Ilary interpreta quadri di importanti artisti del passato. Poco prima dei mondiali di calcio del 2006 \u00e8 sulla copertina di \"SportWeek\", rivista abbinata all'edizione del sabato de \"La Gazzetta dello Sport\". Ad ottobre 2008 \u00e8 sulla prima pagina di \"Vanity Fair\", indossando solo un paio di jeans mentre a maggio 2009 posa per la coverstory della rivista A.\nTorna di nuovo sulla copertina di \"GQ\" del maggio 2010, immortalata da Guy Aroch e lo stesso servizio viene pubblicato anche sull'edizione russa del mensile.\nGiugno 2010 \u00e8 il mese in cui torna sulla cover di \"Vanity Fair\" posando in bikini e scarpe rosse con in mano un mega lecca-lecca, fotografata da Giovanni Gastel.\nNella primavera 2011 torna sulla copertina di \"A\", mentre pochi mesi dopo, a luglio, viene intervista da Vanity Fair, che le dedica un'altra copertina, firmata da Signe Vilstrup. Nel corso degli anni Ilary \u00e8 stata sulle copertine di varie riviste di gossip: \"Diva e Donna\", \"Eva tremila\", \"Novella 2000\", \"Oggi\", \"Gente\", \"Gioia\", \"Ok\", \"Star\", \"Top\", \"Stop\", \"Donna Moderna\", \"Intimit\u00e0\", \"VIP\", \"S\u00ec\", \"Vero\", \"Cos\u00ec\", \"TV Sorrisi e Canzoni\", \"Chi\" e molte altre."}
{"id": "128994", "revid": "121401467", "url": "https://it.wikipedia.org/wiki?curid=128994", "title": "Coniina", "text": "La coniina (C8H17N) \u00e8 un alcaloide velenoso presente nella cicuta in una proporzione del 2% nei frutti e dello 0,5% nelle foglie.\nFarmacologia.\nLa coniina \u00e8 una neurotossina che agisce a livello della placca neuromuscolare, determinando la paralisi muscolare, in particolare dell'apparato respiratorio.\nIl blocco neuromuscolare della coniina \u00e8 di tipo non depolarizzante, quindi analogo a quello dei curari, farmaci impiegati in ambito anestesiologico per indurre miorisoluzione.\nLa coniina \u00e8 un antagonista competitivo del recettore nicotinico, cio\u00e8 si lega a tale recettore senza attivarlo al posto del suo ligando endogeno. (Acetilcolina)\nCi\u00f2 che ne risulta \u00e8 che il segnale nervoso non pu\u00f2 essere trasmesso ai muscoli, che quindi non possono contrarsi.\nLa morte sopraggiunge per asfissia. \nLa sua tossicit\u00e0 \u00e8 piuttosto elevata per un composto vegetale: LD50= 1 mg/kg (orale, nel topo)\nViene solitamente assorbita per via orale, ma anche - con grande facilit\u00e0 - attraverso la pelle.\nSintomi di avvelenamento.\nPoco tempo dopo l'assunzione di cicuta, dove la coniina \u00e8 rintracciabile, si manifestano arsura in bocca, difficolt\u00e0 a inghiottire, nausea, dilatazione delle pupille e debolezza alle gambe. Se la dose \u00e8 massiccia, interviene la paralisi muscolare e quindi la morte per arresto respiratorio e asfissia.\nLa procedura di intervento in caso di avvelenamento consiste nel provocare il vomito al fine di ridurre la quantit\u00e0 assimilata e, se possibile, effettuare una lavanda gastrica cui affiancare la somministrazione di un purgante e carbone attivo.\nStoria.\nLe propriet\u00e0 tossiche della coniina erano note fin dall'antichit\u00e0 e venne usata gi\u00e0 al tempo dei greci come veleno da somministrare ai condannati a morte. Lo stesso Socrate fu condannato a bere una bevanda di cicuta.\nNell'antichit\u00e0 era anche usata, con dosi inferiori, come narcotica, antispasmodica, e pi\u00f9 recentemente come analgesico e antidolorifico.\nLa coniina fu il primo alcaloide a essere sintetizzato da Albert Ladenburg nel 1886."}
{"id": "128995", "revid": "287204", "url": "https://it.wikipedia.org/wiki?curid=128995", "title": "Cascina Malpensa", "text": "La Cascina Malpensa \u00e8 una corte lombarda destinata a cascina risalente al XVIII secolo che \u00e8 situata tra il territorio dei comuni di Somma Lombardo, Casorate Sempione, Lonate Pozzolo e Gallarate e che \u00e8 posta nella brughiera della Gradenasca. \nNelle vicinanze della Cascina Malpensa, il 27 maggio 1910, Federico e Gianni Caproni fecero debuttare in volo il primo aeroplano da loro progettato e costruito, il Caproni Ca.1. Contestualmente, nei pressi di Cascina Malpensa, costruirono la loro prima aviorimessa. \nDa l\u00ec a pochi anni nacque, ancora quindi in tempi pionieristici, per volere di una cordata di imprenditori di Busto Arsizio, l\"Aeroporto di Citt\u00e0 di Somma Lombardo\" che divent\u00f2 poco tempo dopo l\"Aeroporto Citt\u00e0 di Busto Arsizio\". Quest'ultimo, in seguito, verr\u00e0 denominato Aeroporto di Milano-Malpensa.\nL'edificio.\nLa Cascina Malpensa sorse alla fine del XVIII secolo, nell'ambito della \"bonifica Tosi\", realizzata dall'omonima famiglia di industriali di Busto Arsizio, nella brughiera detta \"Gradenasca\", che \u00e8 conosciuta anche come \"brughiera a gradinate\" per via di un vasto avvallamento che la caratterizza e che si trova nel territorio del comune di Somma Lombardo.\nNella zona il Catasto Teresiano (risalente all'editto imperiale di Carlo VI d'Asburgo del 1718 ma entrato in vigore nel 1760) citava gi\u00e0 una \"Cassina Case Nuove\". \nQuest'ultima era una colonia agricola che all'epoca contava quattro famiglie di fittavoli per un totale di ventisei persone: il particolare, questi coloni, che realizzarono in seguito Cascina Malpensa, arrivarono in zona nel 1590 su volere dei Visconti, che erano signori anche di Somma Lombardo.\nNel tempo la Cascina Malpensa sub\u00ec modifiche e ampliamenti. Stando alla descrizione contenuta nel \"Cessato Catasto\", la Cascina Malpensa era ubicata al centro del podere e si presentava come un grande fabbricato a forma rettangolare (116 x 90\u00a0m), chiuso su tutti gli angoli, con un grande cortile interno. Il fabbricato era costruito da una costruzione a due piani e contava di circa 90 locali, tra abitazioni, stalle, fienili e portici. \nOspitava 24 famiglie di coloni (quindi circa centocinquanta persone) ed era dotato di un pozzo profondo 70 metri. Dal cortile interno, passando sotto un ingresso ad arco, si diramavano due strade poderali, che attraversavano i campi e collegavano la cascina agli abitati limitrofi e alle strade vicinali e provinciali. L'intera propriet\u00e0 era chiusa tutt'intorno da una fascia di bosco di castagni da taglio, che ne delimitava il confine. Il terreno era interamente aratorio, suddiviso da filari di gelsi, di viti e di piante da frutta.\nAttualmente lo stabile della cascina, convertito nel XX secolo in appartamenti per le famiglie dei militari di stanza a Malpensa, si posiziona 700\u00a0m a ovest dell'Aeroporto di Milano-Malpensa, per la precisione tra l'attuale \"Terminal 2\" e la frazione Case Nuove di Somma Lombardo).\nSul muro interno del cortile \u00e8 ancora presente la targa commemorativa del capitano Luigi Bailo, pluridecorato pioniere dell'aviazione italiana caduto il 18 febbraio 1916 in un combattimento aereo a Lubiana, a cui, dal 1925, \u00e8 dedicata la parte militare dell'aeroporto.\nStoria.\nLa Cascina Malpensa risale al 1789, quando la famiglia di industriali manifatturieri Tosi di Busto Arsizio diede inizio alla bonifica dei terreni appena acquistati in brughiera grazie all'Editto dell'imperatrice Maria Teresa d'Austria del 6 settembre 1779. \nL'Editto, ordinando la vendita di tutte le brughiere e i terreni incolti di propriet\u00e0 dei comuni a compratori che si fossero impegnati a rendere gli stessi fertili, favor\u00ec il frazionamento dei latifondi e la nascita di iniziative private volte alla bonifica della brughiera, nel tentativo di ricavare da quelle terre acide e aride coltivi e boschi.\nScopo era consentire la coltivazione della terra strappata alla brughiera e bonificata (il terreno era acido) con calcitazione (nel XX secolo il Caproni, dopo il dissodamento, avrebbe usato fin 60 quintali di calce per ettaro, impiegando 15\u00a0000 quintali di calce nelle terre da lui acquistate tra Malpensa e Vizzola Ticino).\nAlla morte di Gian Battista Tosi ne divennero proprietari i figli, Carlo e Luigi. Quest'ultimo, canonico di Sant'Ambrogio Maggiore a Milano, nel 1822 compr\u00f2 dal fratello Carlo la sua met\u00e0 della propriet\u00e0 per poi rivendere l'intero podere a Luigi Galbiati nel 1829. Si susseguirono poi pi\u00f9 passaggi di propriet\u00e0 finch\u00e9 non si giunse all'ultimo proprietario privato, l'avvocato Casanova.\nLo stesso Alessandro Manzoni - tra il 1814 e il 1849 - \"tenne il diretto dominio di vasta porzione del podere di Malpensa\", come scrive il gallaratese Stefano Carcaterra.\nA partire dal 1832 i terreni della Gradenasca vennero espropriati dal Governo Austriaco e destinati a campi per le esercitazioni militari. All'epoca della battaglia di Novara, il 23 marzo del 1849, la Cascina Malpensa ospit\u00f2 anche il quartier generale del maresciallo Josef Radetzky.\nIn seguito il terreno circostante si mantenne luogo di manovre militari dell'esercito austriaco (l'edificio della Dogana Austriaca, che segnava il confine tra l'Impero Asburgico ed il Regno di Sardegna, si trovava a Tornavento, a pochi chilometri di distanza), fungendo da deterrente ai patrioti lombardi che si erano rifugiati nel Regno di Sardegna, il cui confine era segnato dal fiume Ticino. Dal 1861, con l'unit\u00e0 d'Italia, cessando di essere linea di confine, la cascina divenne caserma del Reggimento Savoia Cavalleria.\nNel 1886 il podere ed i fabbricati furono espropriati dal Ministero della guerra del Regno d'Italia, diventando di propriet\u00e0 del Demanio. La cascina fu destinata dal Governo del Regno a caserma di Cavalleria, adatta alle esercitazioni militari delle truppe a cavallo (si vedono ancora oggi le torrette di osservazione destinate a dirigere le manovre. All'interno del podere, l'operazione di bonifica venne sospesa. Si assistette a un impoverimento del fondo e le famiglie che abitavano nella Cascina Malpensa furono trasferite a Bellaria(600\u00a0m pi\u00f9 a sud) e a Cassina Case Nuove (800\u00a0m pi\u00f9 a sud), entrambe frazioni di Somma Lombardo, mentre altre a Somma Lombardo stessa.\nLa svolta arriv\u00f2 ai primi del Novecento, con il sorgere nelle vicinanze, nel 1910, del primo hangar dell'Industria Costruzioni Aeroplani impiantata dai fratelli Caproni (trentini iniziatori dell'industria aeronautica italiana) che avevano ottenuto dal comune di Somma Lombardo la relativa autorizzazione. La Cascina Malpensa venne cos\u00ec assegnata al Corpo Aeronautico del Regio Esercito per il battaglione Squadriglie Aviatori (ora \u00e8 sottoposta al 2\u00b0 Deposito Centrale A.M. di Gallarate), venendo convertita nel corso del Novecento ad abitazioni per le famiglie dei militari di stanza a Malpensa. Nel 1917 vi operava la locale Sezione Difesa dotata di Savoia-Pomilio SP.2 e dall'aprile 1918 di Savoia-Pomilio SP.3.\nL'ambiente naturale residuo nell'area di Malpensa.\nLa brughiera che si trova nella porzione sud-orientale di Malpensa, esterna all'attuale sedime aeroportuale, costituisce l'esempio pi\u00f9 esteso della Pianura Padana di terreno con ancora presente naturalmente, senza quindi interventi da parte dell'uomo, il brugo (\"Calluna vulgaris\"). Il biotopo della brughiera di Malpensa rappresenta uno degli ecosistemi pi\u00f9 settentrionali per quanto riguarda le brughiere mediterranee. Costituisce anche il biotopo formato da bassi cespugli pi\u00f9 esteso della Pianura Padana centrale e occidentale. \nIn quanto tale, ospita popolazioni di specie animali autoctone che qui raggiungono una popolazione particolarmente consistente come, ad esempio, la lucertola campestre (\"Podarcis siculus campestris\"). Diverse fra queste specie sono tutelate anche dalla legge, cos\u00ec come indicato dalle direttive europee che definiscono la rete Natura 2000. \nIn particolare, le popolazioni locali di Succiacapre (\"Caprimulgus europaeus\") e Averla piccola (\"Lanius collurio\") sono entrambi incluse nell'allegato I della \"direttiva uccelli\", che \u00e8 entrata in vigore nel 1979. Sono inoltre presenti popolazioni di tre specie di farfalle diurne la cui conservazione \u00e8 considerata prioritaria nell'Allegato 2 della Direttiva Habitat del 1992, ovvero la falena dell'edera (\"Euplagia quadripunctaria\"), la licena delle paludi (\"lycaena dispar\") e la ninfa delle torbiere (\"Coenonympha oedippus\"). Quest'ultima \u00e8 la farfalla europea sulla quale pesa la maggiore minaccia di estinzione."}
{"id": "128998", "revid": "287204", "url": "https://it.wikipedia.org/wiki?curid=128998", "title": "Am486", "text": "LAm486 \u00e8 un microprocessore x86 prodotto da AMD negli anni novanta, basato sul design dell'Intel 80486, introdotto sul mercato quasi quattro anni prima.\nStoria e caratteristiche.\nInizialmente AMD mise in commercio una versione a 40\u00a0MHz allo stesso prezzo di quella a 33\u00a0MHz della Intel. I primi Am486 erano dei semplici derivati degli Intel, ma in seguito funzionavano a 3,3 V, contro i 5 V standard, rendendo impossibile l\"upgrade\" immediato fino all'arrivo di adattatori prodotti da terze parti.\nMentre gli altri concorrenti x86, come Cyrix, avevano prestazioni inferiori rispetto ai processori Intel, gli AMD erano equivalenti a parit\u00e0 di clock.\nMentre il suo predecessore Am386 era stato usato da piccole compagnie, l'Am486DX, DX2m DX4 e SX2 furono usati da colossi come Acer e Compaq.\nGli esemplari pi\u00f9 veloci di questi processori (DX4-120) erano superiori anche ai primi Pentium a 60 e 66\u00a0MHz. Mentre gli equivalenti Intel 80486DX4 erano costosi e richiedevano una modifica del socket, gli AMD erano economici. I 486DX4 di Intel avevano 16KiB di cache rispetto agli 8KiB di un Am486, e ci\u00f2 garantiva loro prestazioni con picchi superiori a quelle degli AMD, ma gli Am486DX4-100 costavano meno di un Intel DX2-66. Differentemente da quanto supponibile, il moltiplicatore del FSB per i DX4 era 3; ad esempio il DX4-100 corrispondeva ad un FSB di 33\u00a0MHz moltiplicato 3 (100 era un arrotondamento).\nLe versioni \"Enhanced\" erano dotate di cache \"Write-Back\", pi\u00f9 performante della precedente versione \"Write-Trough\". Le ultime versioni Enhanced Am486 DX2-66, DX4-100 e DX4-120 disponevano di 16KiB di cache e garantivano prestazione allineate o superiori alle rispettive versioni Intel. In particolare, la versione a 120\u00a0MHz sfruttava il bus a 40\u00a0MHz. La maggior parte delle schede madri per non mandare in overclock il bus PCI (33\u00a0MHz) dividevano per due il bus del processore, quindi il bus PCI funzionava a soli 20\u00a0MHz limitando le prestazioni globali e della schede video. Altre schede madri invece non adottavano questa strategia e quindi il bus PCI funzionava a 40\u00a0MHz. Se la scheda video era di buona qualit\u00e0 funzionava senza problemi a questa velocit\u00e0 offrendo prestazioni superiori. Gli Enhanced Am486 DX4-120 montati su schede madri con CPU bus a 40\u00a0MHz e PCI bus a 40\u00a0MHz erano in grado di competere con i Pentium 75 costando una frazione rispetto a questi ultimi.\nL'Am5x86 era invece un Am486 migliorato che arriv\u00f2 fino ad una frequenza di 133\u00a0MHz, ottenuta quadruplicando il bus esterno di 33\u00a0MHz.\nLe sue prestazioni sono simili ad un Pentium a 75\u00a0MHz nel calcolo sugli interi. In overclock questa CPU poteva spesso raggiungere i 160\u00a0MHz (40MHzx4) oppure 150\u00a0MHz (50MHzx3)."}
{"id": "128999", "revid": "1543377", "url": "https://it.wikipedia.org/wiki?curid=128999", "title": "Buyeo", "text": "Buyeo () fu un antico stato coreano, esistito in Manciuria settentrionale ed in parte nella Corea del Nord settentrionale tra il II secolo a.C. e il 494, anno in cui i suoi resti vennero assorbiti dal vicino Goguryeo. Sia Goguryeo che Baekje, due dei Tre regni di Corea, si considerarono suoi successori.\nSebbene le cronache siano sparse e contraddittorie, si suppone che, nell'86 a.C., Dongbuyeo (Buyeo orientale) si stacc\u00f2 dal Buyeo originale, chiamato Bukbuyeo (Buyeo settentrionale). Jolbon Buyeo era, invece, un piccolo stato tribale situato nel nord della penisola coreana e in Manciuria, dal quale ebbe forse origine Goguryeo.\nStoria.\nBukbuyeo.\nL'origine di Buyeo \u00e8 sconosciuta ma sembra fosse gi\u00e0 noto ai cinesi durante l'epoca dei Regni Combattenti. Il fondatore fu probabilmente Dongmyeong (diverso da Dongmyeong di Goguryeo, o Jumong). Dopo la fondazione, Hae Mo-su (\u89e3\u6155\u6f31, il figlio del cielo) port\u00f2 la corte reale nel suo nuovo palazzo, e fu proclamato re. Hae Mo-su chiam\u00f2 il suo nuovo regno \"Buyeo\", in seguito conosciuto come \"Bukbuyeo\" (Buyeo settentrionale).\nBuyeo inizi\u00f2 ad intrattenere frequenti contatti con la Cina attraverso il comando militare di Xuantu durante la dinastia Han Orientale. Sebbene Buyeo avesse attaccato i confini cinesi nel 111, inizi\u00f2 a pagare tributi agli Han a partire dal 120. L'anno seguente Buyeo invi\u00f2 il principe Weichoutai (\u5c09\u4ec7\u53f0) al comando militare cinese di Xuantu per difenderlo da un attacco del regno di Goguryeo. Alla fine della dinastia Han orientale Gongsun Du, un generale cinese di Liaodong, venne in aiuto di Buyeo per contrastare le invasioni Xianbei da nord e di Goguryeo da est. In seguito il regno di Wei, dopo aver decimato la famiglia Gongsun, invi\u00f2 Guanqiu Jian all'attacco di Goguryeo. La terza spedizione guidata dal governatore del comando di Xuantu fu accolta con favore da Buyeo e permise di raccogliere nuove notizie su Buyeo.\nDa quest'epoca Buyeo dovette subire diversi attacchi da stati pi\u00f9 potenti fino al suo definitivo tramonto. Nel 285 la famiglia Xianbei dei Murong, guidata da Murong Hui, invase Buyeo spingendo re Uiryeo (\u4f9d\u616e) al suicidio e la ricollocazione della corte a Okjeo. Visti i buoni rapporti con la dinastia J\u00ecn (265-420), l'imperatore Wu restaur\u00f2 il potere centrale installando un nuovo re, Uira (\u4f9d\u7f85). Un nuovo attacco di Goguryeo poco prima del 347 caus\u00f2 l'ulteriore declino del regno, che perse i suoi domini presso Harbin e dovette spostarsi verso Nong'an. Nel 347, Murong Huang della dinastia Yan Anteriore conquist\u00f2 Buyeo catturando re Hyeon (\u7384) e tutto il suo seguito.\nGi\u00e0 con la prima caduta del 285 molti abitanti di Buyeo fuggirono ad est verso la terra di Woju (\u6c83\u6cae) nella zona di Yanbian. Sembra che il regno di Goguryeo chiamasse questa stirpe i Buyeo orientali, in un'area che venne invasa prima dal re Gwanggaeto il Grande e poi conquistata da re Jangsu. Altri abitanti di Buyeo rimasero nella zona di Harbin sotto l'influenza di Goguryeo ed in effetti sembra che Buyeo pagasse tributi ai Wei Settentrionali ancora nel 457. Quest'area fu conquistata dai Malgal nel 494 e la famiglia reale fugg\u00ec definitivamente nel regno di Goguryeo.\nSecondo il Samguk Sagi, nel 504, l'emissario tributario Yesilbu menzion\u00f2 che l'oro di Buyeo non poteva pi\u00f9 essere ottenuto come tributo poich\u00e9 Buyeo era stato schiacciato dai Malgal e dai Somna e assorbito da Baekje. Nel 538, molto dopo la caduta di Buyeo, Baekje cambi\u00f2 nome in Nambuyeo (Buyeo meridionale).\nDongbuyeo.\nSecondo il Samguk Sagi e altri libri, il regno di Dongbuyeo (86 a.C.\u201322 d.C.) ebbe origine dalla terra degli Okjeo nel Bukbuyeo orientale. Il re di Bukbuyeo era morto, e suo fratello Hae Buru sal\u00ec al trono al suo posto. Hae Buru trov\u00f2 un bambino d'oro di aspetto simile ad una rana sotto una grossa roccia: lo chiam\u00f2 Geumwa, che significa appunto \"rana dorata\", e in seguito lo nomin\u00f2 principe ereditario. Divenuto re, Geumwa incontr\u00f2 Yuhwa, figlia del dio dei fiumi Habaek, e la port\u00f2 a palazzo. Ingravidata dalla luce del sole, ella depose un uovo dorato, che Geumwa cerc\u00f2 di distruggere ma, fallendo, le restitu\u00ec. Dall'uovo nacque il futuro fondatore di Goguryeo, Jumong, che fugg\u00ec a Jolbon Buyeo dopo i numerosi tentativi di assassinio da parte dei sette figli di re Geumwa.\nIl figlio maggiore di Geumwa, Daeso, divenne re dopo suo padre e attacc\u00f2 Goguryeo durante il regno di re Yuri. Daeso fu poi ucciso dal successore di Yuri, re Daemusin. Dopo un conflitto interno, Dongbuyeo cadde e fu assorbito da Goguryeo.\nLa stele di Gwanggaeto identifica Dongbuyeo come stato-vassallo di Goguryeo, molto tempo dopo la sua caduta. Vista l'incongruenza della cronologia con il Samguk Sagi, il Dongbuyeo menzionato sulla stele \u00e8 largamente considerato dagli storici come un possibile movimento di restaurazione del regno scomparso, nato intorno al 285.\nCultura.\nI costumi e la cultura di Buyeo sono descritti principalmente nell'opera cinese \"Sanguo Zhi\" (\"Cronaca dei Tre Regni\"). Il popolo di Buyeo praticava l'agricoltura e all'epoca delle cronache possedeva gi\u00e0 una complessa struttura sociale, presumibilmente ispirata al modello cinese. Sembra che i titoli ufficiali fossero ispirati a nomi di animali. La capitale di Buyeo \u00e8 stata in passato identificata con Nong'an nella provincia cinese di Jilin ma secondo altre fonti sarebbe da collocare nei pressi di Harbin.\nLascito.\nLe dinastie di Goguryeo e Baekje sostenevano di discendere da Buyeo. Secondo la leggenda re Dongmyeong, il fondatore di Goguryeo, era un principe di Buyeo. I libri coreani di storia medievale descrivono Goguryeo come originariamente composta da pi\u00f9 regioni, tra le quali Jolbon Buyeo (\uc878\ubcf8\ubd80\uc5ec, \u5352\u672c\u6276\u9918), governata da re Dongmyeong. In seguito anche Baekje cambi\u00f2 ufficialmente il suo nome in Nambuyeo (\ub0a8\ubd80\uc5ec, \u5357\u592b\u9918 \"Buyeo Meridionale\") nel 538. \u00c8 noto infatti che secondo il Samguk Sagi il fondatore del regno di Baekje, re Onjo, sarebbe stato un figlio di re Dongmyeong. Questi titoli suggeriscono che Goguryeo e Baekje si consideravano successori dell'antico regno di Buyeo. Per questo stesso motivo gli storici coreani considerano il regno di Buyeo come uno dei principali antenati della Corea moderna."}
{"id": "129004", "revid": "6923", "url": "https://it.wikipedia.org/wiki?curid=129004", "title": "Clock doubling", "text": "Il clock doubling, \"raddoppiamento del clock\", \u00e8 una tecnica usata per incrementare le prestazioni di un computer, raddoppiando il clock della CPU rispetto al bus. Quindi se, per esempio, il clock principale di un computer \u00e8 100 MHz, la CPU funziona a 200 MHz. Questo \u00e8 un metodo per rendere pi\u00f9 veloce il processore senza dover migliorare tutte le altre componenti di pari passo.\nIn teoria, questa tecnologia potrebbe rendere possibile un miglioramento delle prestazioni in processi di calcolo intensivo pari al 100%, ma questa condizione si verifica molto difficilmente, e il bus va a costituire un collo di bottiglia per il processore.\nAl giorno d'oggi quasi tutte le CPU viaggiano a velocit\u00e0 superiori al resto del computer, ma il termine non viene pi\u00f9 usato."}
{"id": "129026", "revid": "125225720", "url": "https://it.wikipedia.org/wiki?curid=129026", "title": "Asociaci\u00f3n Atl\u00e9tica Argentinos Juniors", "text": "L'Asociaci\u00f3n Atl\u00e9tica Argentinos Juniors, per brevit\u00e0 Argentinos Juniors, \u00e8 un club polisportivo argentino di Buenos Aires, fondato nel 1904, noto soprattutto per la sua sezione calcistica, la quale attualmente milita nella Primera Divisi\u00f3n argentina.\nIl club fu originariamente chiamato \"I Martiri di Chicago\", in omaggio agli otto anarchici imprigionati o impiccati in seguito alla Rivolta di Haymarket a Chicago.\nGli Argentinos Juniors, detti \"Bichos Colorados\" (insetti rossi), sono anche conosciuti in patria come \"El Semillero\" (Il Semenzaio), per il fatto di essere uno dei principali trampolini di lancio per calciatori di fama mondiale, tra cui Fernando Redondo, Juan Rom\u00e1n Riquelme, e soprattutto Diego Armando Maradona.\nStoria.\nLa fondazione e i primi anni.\nIl club fu fondato nella Villa Crespo nei pressi di Buenos Aires il 14 agosto 1904. In origine chiamato i \"Martiri di Chicago\", in omaggio agli otto anarchici imprigionati o giustiziati nel 1886 a Chicago, la squadra si iscrisse al campionato di \"F\u00fatbol de competencia\" disputando la sua prima partita contro il Club La Prensa, persa con il catastrofico punteggio di 12\u20131. Dopo aver cambiato pi\u00f9 volte sede nei primi anni, il club si stabil\u00ec a Villa Urquiza.\nNel 1909 gli Argentinos si affiliarono alla AFA, la federcalcio argentina, ma nel 1912 vennero coinvolti nel primo scisma del calcio argentino, affiliandosi alla scismatica \"Federaci\u00f3n de F\u00fatbol\". Nel 1920 disputarono uno spareggio promozione contro il El Porvenir perdendo 3\u20132 (somma dei risultati). Nel 1921 ottennero la promozione in Primera, debuttando in massima serie nella stagione 1922, chiusa al sesto posto.\nDopo la stagione del 1925, gli Argentinos sfiorarono il titolo nel 1926 chiudendo secondi dietro solo ai campioni del Boca Juniors.\nNel 1927 le due federazioni ricomposero lo scisma riunificandosi e l'Argentinos milit\u00f2 in un elefantiaco campionato a 34 squadre, poi ulteriormente allargato a 36; l'Argentinos riusc\u00ec cos\u00ec a mantenere il proprio posto in massima serie fino al 1930.\n1931-1966.\nNel 1931 l'Argentinos si un\u00ec a 17 altre squadre separandosi dalla federcalcio argentina (all'epoca dilettantistica) e formando un campionato professionistico argentino, atto che segn\u00f2 la nascita del calcio professionistico argentino. Nel 1934 il campionato di massima serie riservato ai dilettanti fu soppresso e l'Argentina ebbe di nuovo un campionato di massima serie unificato e professionistico. L'Argentinos Juniors, che nel frattempo si era fuso con il Club Atl\u00e9tico Atlanta, cominci\u00f2 male la stagione, e dopo 25 giornate la fusione fu sciolta per irregolarit\u00e0 finanziarie dell'Atlanta. L'Argentinos Juniors continu\u00f2 a disputare il campionato ma concluse la stagione all'ultimo posto della classifica, con sole 2 vittorie in 39 giornate.\nAll'Argentinos fu permesso di mantenere il proprio posto nella Primera, ma non riusc\u00ec a salvarsi dalla retrocessione nel 1937 dopo aver chiuso il campionato in penultima posizione.\nNel 1940 l'Argentinos, che nel frattempo aveva inaugurato il suo nuovo stadio, riusc\u00ec nell'impresa di vincere il campionato di Seconda divisione, ma al club fu negata la promozione perch\u00e9 il loro campo non soddisfaceva i requisiti per militare in Primera Divisi\u00f3n, e l'AFA decise di non fare un'eccezione permettendo all'Argentinos di giocare in un altro campo, anche se l'avevano gi\u00e0 fatto in precedenza per club promossi in stagioni precedenti.\nNel 1943 Hector Ingunza debutt\u00f2 nel club: sarebbe diventato il giocatore ad aver segnato pi\u00f9 reti con la maglia dell'Argentinos in assoluto, con 143 gol in partite ufficiali tra il 1943 e il 1946.\nNel 1948 l'Argentinos fu penalizzata ancora una volta da una decisione controversa dell'AFA. Il club si era qualificata ai playoff per la promozione in Primera ed erano in testa alla classifica alla settima giornata delle 11 da disputare quando uno sciopero dei calciatori interruppe la competizione. L'AFA alla fine annull\u00f2 i playoff e concesse la promozione automatica alle squadre retrocesse dalla massima serie nel 1946 e nel 1947.\nNel 1954 l'Argentinos termin\u00f2 il campionato cadetto al secondo posto, segnando in totale ben 88 gol, ancora un record. Nel 1955 la squadra finalmente riusc\u00ec a conquistare la promozione in Primera dopo 18 lunghi anni. Nella sua prima stagione dopo tanto tempo in massima serie l'Argentinos sfior\u00f2 la retrocessione, ma negli anni successivi la squadra conquist\u00f2 delle salvezze.\nNel 1960 addirittura l'Argentinos si trov\u00f2 a lottare per il titolo nazionale, mancandolo soltanto all'ultima giornata: l'Argentinos chiuse al terzo posto, staccata di soli 2 punti dai campioni dell'Independiente. Negli anni successivi la squadra non riusc\u00ec pi\u00f9 a lottare per il titolo, finendo raramente nella met\u00e0 superiore della classifica.\n1967-1984.\nNel 1967 fu introdotto il sistema del campionato Metropolitano e di quello Nacional, e l'Argentinos sfior\u00f2 la retrocessione nella stagione inaugurale del Metropolitano. Nelle stagioni successive l'Argentinos raggiunse la salvezza nel Metropolitano solo a stento, non riuscendo mai a qualificarsi al Campionato Nacional.\nDopo il 1971 l'Argentinos riusc\u00ec a conquistare delle salvezze, riuscendo anche a qualificarsi nell'allargato Campionato Nacional, non riuscendo per\u00f2 mai a raggiungere la fase finale del torneo. Anzi, nel 1975 l'Argentinos Juniors chiuse il campionato al 19\u00ba posto su 20 squadre partecipanti, ma, per sua fortuna, non vi erano retrocessioni in quell'anno. Gioved\u00ec 20 ottobre 1976, nell'incontro contro il Talleres avvenne il debutto pi\u00f9 importante dei Bichos: mentre l'Argentinos stava perdendo 1\u20130 il suo allenatore, Juan Carlos Montes, fece scendere in campo l'allora quindicenne Diego Armando Maradona, che divenne cos\u00ec il giocatore pi\u00f9 giovane a esordire nel campionato argentino, un record battuto da Sergio Ag\u00fcero solo nel 2003. L'Argentinos perse l'incontro, ma Diego divenne poi uno dei giocatori pi\u00f9 importanti del club e della nazionale argentina. Nel Metropolitano 1979 Diego divenne il pi\u00f9 giovane capocannoniere nella storia del calcio argentino con 14 gol, e vinse per quattro anni di seguito la classifica marcatori della Primera Divisi\u00f3n, eguagliando il record di Jos\u00e9 Sanfilippo. Nel 1980 l'Argentinos sfior\u00f2 la vittoria del Metropolitano con il 2\u00ba posto, il risultato migliore del club a partire dall'inizio dell'et\u00e0 professionistica nel 1931, e raggiunse i quarti di finale del Nacional.\nNel 1981, tuttavia, Maradona fu venduto al Boca Juniors per \u00a31 milione. L'enorme ricavato della cessione permise all'Argentinos di rinforzare notevolmente la rosa a lungo termine, anche se a breve termine la sua cessione indebol\u00ec il club al punto che nella stagione successiva solo una vittoria all'ultima giornata contro il San Lorenzo permise al club di evitare la retrocessione a spese del San Lorenzo.\nDopo una stagione 1982 terminata a met\u00e0 classifica, nel l'Argentinos si rinforz\u00f2 notevolmente sotto la conduzione dell'allenatore \u00c1ngel Labruna, che compr\u00f2 nuovi giocatori, introdusse un nuovo sistema di gioco e trasfer\u00ec la squadra nello Estadio Ricardo Etcheverry di Ferro Carril Oeste per dare alla squadra uno stadio migliore. La squadra, rinforzata, raggiunse le semifinali del Nacional ed erano a met\u00e0 classifica del Metropolitano quando Labruna per\u00ec improvvisamente il 20 settembre 1983, venendo sostituito dal nuovo allenatore Roberto Saporiti che condusse la squadra a un piazzamento a met\u00e0 classifica. La squadra raggiunse inoltre i quarti di finale del Nacional 1984.\n1984-1985: i primi titoli e la Coppa Libertadores.\nCondotto dall'allenatore Saporiti, nel 1984 l'Argentinos riusc\u00ec a vincere il suo primo campionato, chiudendo in testa con un solo punto di vantaggio sul Ferro Carril Oeste. Questo fu il primo titolo importante per il club e permise all'Argentinos di qualificarsi direttamente in Coppa Libertadores in 1985.\nSaporiti fu sostituito come allenatore da Jos\u00e9 Yudica che in precedenza aveva condotto il Quilmes Atl\u00e9tico Club alla vittoria del Metropolitano nel 1978. Il campionato nazionale del 1985 fu l'ultimo, e la sua formula era molto complicata: una volta che si entrava nella fase ad eliminazione diretta, le squadre eliminate avevano la possibilit\u00e0 di tornare in gioco tramite i ripescaggi. L'Argentinos vinse il gruppo dei vincitori battendo per 4\u20132 ai tiri di rigore il V\u00e9lez S\u00e1rsfield dopo un pareggio totale di 2\u20132, ma il Velez ottenne la possibilit\u00e0 di tornare in corsa per il titolo battendo nella finale dei ripescaggi il River Plate. L'Argentinos e il Velez si contesero in finale il titolo e, dopo un pareggio per 1\u20131, il Velez ebbe la meglio ai rigori, ma poich\u00e9 provenivano dal gruppo delle perdenti fu necessaria una nuova partita, che l'Argentinos vinse 2\u20131.\nNel primo turno della Coppa Libertadores 1985 l'Argentinos fu inserito nello stesso gruppo di un'altra argentina, il Ferro, e con i brasiliani del Fluminense e del Vasco da Gama. Il gruppo fu dominato dalle argentine che chiusero entrambe in testa alla classifica, rendendo necessario uno spareggio per l'accesso in semifinale, che l'Argentinos vinse 3\u20131.\nIn semifinale l'Argentinos si trov\u00f2 in un gruppo a tre con Independiente e i boliviani del Blooming. L'Argentinos si qualific\u00f2 in finale espugnando 2\u20131 il campo dell'Independiente nell'ultima giornata del gruppo.\nLa finale fu disputata contro l'Am\u00e9rica de Cali della Colombia: dopo che le partite di andata e ritorno si erano concluse con una vittoria casalinga 1\u20130 a testa, nella \"bella\" di Asunci\u00f3n, Paraguay, l'Argentinos ebbe la meglio 5-4 ai rigori dopo che i tempi supplementari si erano chiusi sull'1\u20131.\nLa formazione tipo era: Enrique Vidall\u00e9, Carmelo Villalba, Jos\u00e9 Luis Pavoni, Jorge Olgu\u00edn, Adri\u00e1n Domenech, Emilio Commisso, Sergio Batista, Mario Videla, \"Pepe\" Castro, Claudio Borghi, Carlos Ereros. L'allenatore era Jos\u00e9 Yudica.\nDeclino.\nNel 1985 l'Argentinos Juniors rappresent\u00f2 il Sud America nella Coppa Intercontinentale 1985 contro gli italiani della : la partita fin\u00ec 2\u20132, ma l'Argentinos perse la finale ai rigori. Nel 1986, nel frattempo l'Argentinos vinse 1\u20130 la finale della Copa Interamericana contro il Defence Force di Trinidad e Tobago.\nL'Argentinos si qualific\u00f2 alla Coppa Libertadores 1986, accedendo direttamente al secondo turno essendo i detentori del trofeo, ma nel girone a tre fu eliminata dal River Plate che avrebbe poi vinto il torneo.\nLa stagione 1985\u20131986 segn\u00f2 l'inizio delle stagioni in stile europeo. Per il resto degli anni ottanta, l'Argentinos si mantenne tra le squadre pi\u00f9 forti dell'Argentina, ma, seppur salvandosi sempre agevolmente, non giunse mai a lottare veramente di nuovo per il titolo. Nel 1988 la squadra era gi\u00e0 molto diversa rispetto a quella che aveva vinto la Coppa Libertadores.\nIl 20 novembre 1988 il club batt\u00e9 un record mondiale: quello dei tiri di rigore pi\u00f9 lunghi della storia, grazie alla vittoria in campionato contro il Racing Club per 20-19 ai tiri di rigore (ben 44 rigori vennero tirati). Le regole del campionato all'epoca garantivano un punto extra a chi vinceva la partita ai rigori dopo un pareggio.\nNel 1990 fu introdotto il sistema dell'Apertura e Clausura nel calcio argentino, e nel 1992 l'Argentinos sfior\u00f2 la retrocessione, chiudendo il campionato di Apertura 1992 al 19\u00ba posto, ma venendo salvato dalla retrocessione dal sistema della media punti.\nRetrocessione e ritorno in Primera.\nL'Argentinos chiuse 20\u00ba e ultimo in classifica nella Clausura 1995 venendo di nuovo salvato dal sistema della media punti, ma anche l'anno successivo il club termin\u00f2 all'ultimo posto la Clausura, venendo retrocessi soli undici anni dopo la vittoria della Coppa Libertadores.\nNella stagione 1996\u20131997, la squadra, guidata dall'allenatore Osvaldo Sosa, riusc\u00ec a vincere il campionato cadetto al primo tentativo ritornando immediatamente in Primera. La squadra retrocesse di nuovo nel 2001 e ritorn\u00f2 in Primera Division solo nel 2004, dopo due stagioni in cadetteria.\nLe prime due stagioni in massima serie furono assai difficili per l'Argentinos, che evit\u00f2 la retrocessione solo vincendo i playout contro squadre cadette per due anni di fila. Nella stagione 2006\u20132007 per la prima volta il club riusc\u00ec a salvarsi agevolmente, e nel 2008 l'Argentinos riusc\u00ec persino a qualificarsi a una competizione continentale (la Copa Sudamericana 2008) dopo 12 anni di assenza. In Copa Sudamericana la squadra raggiunse le semifinali, dove fu eliminata dal Estudiantes de La Plata.\nNel giugno 2009, l'ex giocatore del club Claudio Borghi fu ingaggiato come allenatore in seguito a un disastroso torneo di Clausura 2009, concluso al 20\u00ba e ultimo posto in classifica con sole 2 vittorie in 19 giornate. All'inizio del Campionato di Clausura 2010, l'Argentinos si fiss\u00f2 l'obbiettivo di eguagliare o migliorare i 61 punti ottenuti nella stagione 2007\u201308 in modo da evitare di perdere ulteriori posizioni nella classifica retrocessione. A parte una vittoria impressionante per 6\u20133 contro il Lan\u00fas nella seconda giornata, la squadra part\u00ec male con una sola vittoria, due pareggi e due sconfitte nelle prime 5 giornate. La vittoria alla sesta giornata contro l'Estudiantes de La Plata costitu\u00ec l'inizio di una serie di 14 partite senza subire sconfitte che permise all'Argentinos di chiudere il campionato in testa alla classifica con un solo punto di vantaggio sull'Estudiantes. Decisiva per il titolo fu la partita alla penultima giornata contro l'Independiente, in cui l'Argentinos era sotto 1\u20133 ma riusc\u00ec a rimontare fino a vincere 4\u20133, con due gol giunti solo nei minuti finali dell'incontro, permettendogli di rimanere in testa alla classifica a una giornata dal termine. L'Argentinos vinse poi il suo terzo titolo nazionale in assoluto, e il primo dopo 25 anni, battendo 1\u20132 in trasferta l'Hurac\u00e1n nello Estadio Tom\u00e1s Adolfo Duc\u00f3.\nColori e simbolo.\nAnche se il rosso \u00e8 il colore storico dell'Argentinos Juniors, la prima maglia era verde con strisce verticali bianche. Secondo alcune fonti, il verde/bianco fu utilizzato nei primi anni della squadra perch\u00e9 la federcalcio argentina non permetteva all'Argentinos di impiegare il rosso, perch\u00e9 in precedenza tale colore era gi\u00e0 stato scelto dall'Independiente.\nLa maglia attuale della squadra \u00e8 rossa con una fascia diagonale bianca che va dalla spalla destra al fianco sinistro. Il club ha utilizzato pantaloncini e calzini sia rossi che bianchi nel corso degli anni. L'Argentinos ha utilizzato diversi colori nei suoi primi anni, prima di adottare il rosso nel 1917, a causa delle sue origini socialiste.\nDi seguito l'evoluzione delle maglie:"}
{"id": "129027", "revid": "123198247", "url": "https://it.wikipedia.org/wiki?curid=129027", "title": "Chinolina", "text": "La chinolina \u00e8 un composto chimico eterociclico aromatico. Come l'isochinolina, \u00e8 una molecola isoelettronica del naftalene. \u00c8 nota anche con i nomi di 1-benzazene, benzo[b]piridina, oppure 1-azanaftalene.\nA temperatura ambiente si presenta come un liquido altobollente di colore giallo pallido.\nTrova uso come solvente nelle reazioni di decarbossilazione di composti organici."}
{"id": "129029", "revid": "919135", "url": "https://it.wikipedia.org/wiki?curid=129029", "title": "Campo vettoriale conservativo", "text": "Nel calcolo vettoriale, un campo vettoriale conservativo \u00e8 un campo vettoriale caratterizzato dall'essere il gradiente di una funzione, che prende il nome di potenziale scalare. Un campo conservativo \u00e8 un campo irrotazionale definito in un insieme semplicemente connesso, come stabilisce il lemma di Poincar\u00e9. Un campo irrotazionale \u00e8 un campo che ha rotore nullo. Un campo conservativo \u00e8 sempre irrotazionale, mentre non \u00e8 sempre vero il viceversa.\nDefinizione.\nUn campo vettoriale formula_1 si dice conservativo se esiste un campo scalare formula_2 tale che:\ndove formula_4 \u00e8 l'operatore nabla. Se formula_2 esiste, \u00e8 detto potenziale scalare per il campo formula_1. Il teorema di scomposizione di Helmholtz afferma che ogni campo vettoriale pu\u00f2 essere espresso come la somma di un campo vettoriale conservativo e un campo vettoriale solenoidale.\nNel caso di un sistema di riferimento cartesiano formula_7, formula_8 e la scrittura per esteso del campo \u00e8:\ndove formula_2 viene detto potenziale scalare di formula_11. Tale potenziale \u00e8 determinato a meno di una costante additiva: se ad formula_2 si aggiunge una costante le sue derivate parziali non cambiano, quindi queste uguaglianze rimangono soddisfatte.\nIn generale, un campo vettoriale non ammette sempre un potenziale scalare. Condizione necessaria perch\u00e9 un campo sia conservativo \u00e8 che siano soddisfatte le uguaglianze:\nche, introducendo l'operatore rotore, si possono scrivere in forma compatta come:\nInfatti, se esiste un potenziale formula_2, le derivate parziali di formula_11 coincidono con le derivate parziali seconde di formula_2:\ne le derivate parziali seconde non dipendono dall'ordine di derivazione se vale il teorema di Schwarz.\nIn generale, un campo vettoriale conservativo \u00e8 una 1-forma esatta, ovvero \u00e8 uguale alla derivata esterna di una qualche 0-forma (un campo scalare) formula_19. Un campo vettoriale irrotazionale \u00e8 una 1-forma chiusa. Dal fatto che ogni forma esatta \u00e8 anche chiusa, in quanto formula_20, segue che un campo vettoriale conservativo \u00e8 necessariamente irrotazionale, cio\u00e8 ha la propriet\u00e0 di compiere un lavoro indipendente dal cammino (ma non \u00e8 valido il viceversa, poich\u00e9 un campo non \u00e8 necessariamente conservativo se il suo rotore \u00e8 nullo). Inoltre, il dominio \u00e8 semplicemente connesso se e solo se il suo primo gruppo di omologia ed il primo gruppo di coomologia di De Rham formula_21 \u00e8 0 se e solo se tutte le 1-forme chiuse sono esatte.\nForma integrale.\nLe condizioni per la conservativit\u00e0 di un campo vettoriale date in precedenza possono essere scritte in forma integrale. Condizione necessaria e sufficiente perch\u00e9 un campo vettoriale formula_22 sia conservativo \u00e8 che l'integrale curvilineo lungo qualsiasi linea chiusa formula_23 sia nullo:\nil che equivale a dire che l'integrale curvilineo non dipende dal cammino di integrazione, ma solo dai punti di partenza e di arrivo. Questa formulazione consente di calcolare esplicitamente la differenza del valore del potenziale del campo in due punti \"A\" e \"B\":\nConoscendo quindi un punto dello spazio il cui potenziale \u00e8 noto (ad esempio, \u00e8 nullo), questa formula consente di valutare il potenziale di un campo conservativo in qualsiasi altra posizione.\nForza conservativa.\nSi consideri il moto di un oggetto soggetto ad una forza, che pu\u00f2 essere rappresentata nello spazio con un campo vettoriale. Il lavoro compiuto dalla forza sull'oggetto \u00e8 definito come l'integrale curvilineo (rispetto alla posizione) della forza (cio\u00e8 del campo vettoriale) lungo il percorso compiuto nello spazio. Condizione necessaria e sufficiente affinch\u00e9 la forza sia conservativa \u00e8 che il lavoro compiuto durante un certo tragitto non dipenda dal particolare cammino percorso, ma solo dalla posizione dei punti di partenza e di arrivo. In tal caso, il potenziale della forza in un punto \u00e8 proporzionale all'energia potenziale posseduta dall'oggetto in quel punto a causa della presenza della forza. Una forza conservativa \u00e8 quindi una funzione che dipende soltanto dalla posizione, ed un modo equivalente per stabilirne la conservativit\u00e0 \u00e8 osservare che il lavoro compiuto da essa lungo una qualsiasi traiettoria chiusa \u00e8 nullo.\nEsempi.\nCampo costante.\nUn campo costante ha l'espressione:\ndove formula_27 \u00e8 un versore, ossia un vettore di norma unitaria. Per semplicit\u00e0 si assume che formula_27 sia diretto lungo l'asse \"z\" (il che si pu\u00f2 sempre ottenere con un'opportuna rotazione di coordinate).\nUn tale campo \u00e8 sempre conservativo, in quanto ammette un potenziale della forma:\nCampo centrale.\nUn campo centrale radiale ha l'espressione:\ndove formula_31 \u00e8 il versore nella direzione di formula_32.\nSe formula_33 \u00e8 ben definita, e non ha patologie che ne precludono l'integrabilit\u00e0, allora il campo \u00e8 conservativo in quanto ammette un potenziale della forma:\nIn fisica, ad esempio in elettrostatica, si introduce spesso il concetto di potenziale definendolo come il lavoro speso per portare un corpo immerso in un campo di forze conservative da un punto molto lontano (infinito) a un punto formula_32 dello spazio:\nLa comodit\u00e0 di questa definizione \u00e8 che automaticamente il potenziale si annulla all'infinito.\nIl campo gravitazionale di una massa puntiforme e il campo elettrostatico di una carica puntiforme sono due esempi di campi centrali, e quindi sono sempre conservativi."}
{"id": "129030", "revid": "124340760", "url": "https://it.wikipedia.org/wiki?curid=129030", "title": "Sava", "text": ""}
{"id": "129034", "revid": "1610933", "url": "https://it.wikipedia.org/wiki?curid=129034", "title": "Alpaca", "text": ""}
{"id": "129035", "revid": "6923", "url": "https://it.wikipedia.org/wiki?curid=129035", "title": "Laguna Seca", "text": ""}
{"id": "129042", "revid": "21371", "url": "https://it.wikipedia.org/wiki?curid=129042", "title": "Edipo a Colono (Bartholdy)", "text": ""}
{"id": "129045", "revid": "16066", "url": "https://it.wikipedia.org/wiki?curid=129045", "title": "Cruciatus", "text": ""}
{"id": "129047", "revid": "224230", "url": "https://it.wikipedia.org/wiki?curid=129047", "title": "Ab aestu et tempestate", "text": "Ab aestu et tempestate \u00e8 un motto in latino che significa \"[ripara] dal gran caldo e dalla tempesta\".\nDivisa.\nIl motto accompagna l'arma dei Cappellini di Mondov\u00ec, conti di Montelupo, e si riferisce al cappello in quella figurato, il quale, per essere provvisto di tesa assai larga, ripara tanto dalla canicola, quanto dalla tempesta. In senso figurato: i Cappellini nulla hanno da temere nell'avvicendarsi delle fortune, finch\u00e9 resteranno fedeli alle virt\u00f9 avite. \nIl motto trova riscontro in un proverbio di origine spagnola (poich\u00e9 in Spagna appunto si usava portare la cappa tanto in estate quanto in inverno): \"quel che ripara lo freddo, ripara lo caldo\"."}
{"id": "129054", "revid": "1652635", "url": "https://it.wikipedia.org/wiki?curid=129054", "title": "Logo", "text": "Un logo (abbreviazione di logotipo; plurale \"loghi\", dal greco \u03bb\u03cc\u03b3\u03bf\u03c2 \u2013 \"logos\" che significa \"parola\" e \u03c4\u03cd\u03c0\u03bf\u03c2 \u2013 \"typos\" che invece significa \"lettera\") \u00e8 la figura, che solitamente rappresenta un prodotto, un servizio, un'azienda, un'organizzazione, un gruppo musicale o altro ancora; tipicamente \u00e8 costituito da un simbolo o da un marchio o da una versione o rappresentazione grafica di un nome o di un acronimo che prevede l'uso di un \"lettering\" ben preciso.\nStoria.\nTra il 70.000 a.C. e il 7000 a.C., popoli primitivi di tutto il mondo hanno posto le basi delle arti grafiche dipingendo animali nelle grotte. Intorno all'8000 a.C., le persone in Assiria, Egitto, Cartagine, Persia, Media e Mesopotamia crearono ceramiche che comunicavano informazioni estetiche, etiche, culturali, socio-politiche e religiose. Anche in questi tratti lontani e primitivi della storia, popoli e culture rappresentavano se stessi e le loro idee con simboli e illustrazioni.\nTra il 2125 e il 1991 a.C., le griglie di progettazione apparvero nei disegni egiziani. Questo sviluppo \u00e8 essenziale per il design del logo, perch\u00e9 assicura che i progettisti mantengano in modo efficace proporzioni e rapporti e garantisce una riproduzione uniforme dello stesso design.\nNell'Europa medievale appaiono due distinti linguaggi visivi: stemmi araldici e segnaletica simbolica.\nL'araldica \u00e8 un sistema di assegnazione di significato e status sociale agli elementi di design. Un certo insieme di colori e forme rappresenta una certa famiglia nobile.\nIn Alto Medioevo (900 - 1300 d.C.), la popolazione ha iniziato a crescere, portando sempre pi\u00f9 persone a trasferirsi in citt\u00e0. La societ\u00e0 si \u00e8 spostata da stili di vita agrari autosufficienti a un commercio pi\u00f9 specializzato e diversificato. Ci\u00f2 significava pi\u00f9 mercificazione poich\u00e9 le persone non potevano produrre tutto ci\u00f2 di cui avevano bisogno come in campagna. I negozi hanno iniziato ad appendere cartelli per identificare quali beni o servizi fornivano: si pensi ai pali a strisce dei negozi di barbiere e alle croci che rappresentano le farmacie.\nNel 1389, il re Riccardo II d'Inghilterra approv\u00f2 una legge che imponeva agli stabilimenti che producevano birra di appendere un cartello che indicasse ci\u00f2 che facevano. Questo ha portato le aziende a differenziarsi aggiungendo immagini araldiche ai loro segni. Un pub sarebbe diventato \"The Green Dragon\", un altro \"Two Cocks\". Tali immagini si sono trasformate in nomi, consentendo ai clienti di sviluppare un senso di fedelt\u00e0 al marchio nei confronti del loro birraio preferito.\nNel 105 d.C. in Cina era iniziata l'industria della carta. Si estese in Giappone intorno al 610 d.C. Al contrario, fu solo intorno al 1276 d.C. che la carta fu prodotta per la prima volta in Italia dopo essere stata importata dai commercianti arabi in Europa.\nJohannes Gutenberg ha inventato la macchina da stampa nel 1440, che ha reso la produzione di materiali stampati molto pi\u00f9 comune, ponendo le basi per il design moderno del logo mentre gli autori e gli stampatori di materiali cercavano di rivendicare la propriet\u00e0 del loro lavoro. Alla fine del XV secolo, vari stampatori utilizzavano i loghi per identificare le loro opere.\nDurante il 1800, la produzione in serie di materiali stampati fu resa possibile dai cambiamenti nella struttura della macchina da stampa e dal suo nuovo design a vapore. La cromolitografia, che ha permesso la stampa a colori in massa per la prima volta in assoluto, \u00e8 arrivata negli Stati Uniti nel 1840 e le etichette stampate colorate, le pubblicit\u00e0 e i poster sono diventati comuni.\nAnche con la rivoluzione industriale \u00e8 arrivata la classe media. Per la prima volta le persone che non erano nelle alte sfere della societ\u00e0 avevano un reddito disponibile. Ci\u00f2 ha portato ad un aumento dei centri commerciali e urbani. Quando le aziende si sono affermate e sono cresciute, il marchio si \u00e8 evoluto.\nFrank Mason Robinson progett\u00f2 il logo della Coca-Cola nel 1885, dando inizio all'era moderna del design del logo.\nTra il 1910 e il 1913, i loghi commerciali divennero molto comuni negli Stati Uniti e in Europa. Nel 1914 i loghi si estesero oltre il mercato commerciale quando Pierre de Coubertin progett\u00f2 la bandiera olimpica.\nNel 1956, Paul Rand progett\u00f2 l'iconico logo IBM pittografico con un occhio umano e un'ape. La maggior parte degli storici del logo vede questo come un punto di svolta nella storia del design del logo.\nTra il 1962 e il 1964, Charles Csuri e A. Michael Noll hanno creato alcune delle prime computer art, segnando i successivi cambiamenti nel design del logo.\nNegli anni '70 sono state sviluppate le tecnologie di immagini generate al computer (CGI) e di disegno al computer (CAD).\nNegli anni '90 ci fu la divulgazione del personal computer.\nNei primi anni 2000 Adobe ha portato alle masse sofisticati strumenti di progettazione grafica digitale con le quali costruire i loghi. Successivamente nacquero alternative free software e open source.\nNormalmente si utilizza la grafica vettoriale per progettare i loghi poich\u00e9 in questo modo possono essere stampati a qualsiasi grandezza e zoomati molto senza perdere qualit\u00e0.\nCon la nascita di internet sono nate delle piattaforme che consentono di creare loghi con modelli predefiniti (\"template\") gratis o a pagamento. Una conseguenza di questo metodo \u00e8 che pi\u00f9 aziende, prodotti e servizi avranno lo stesso logo, o comunque molto simile alla concorrenza. Lo stesso rischio si ha se si utilizzano immagini gratis o a pagamento trovate online come pittogrammi, ideogrammi o monogrammi del proprio logo, oppure font fantasia molto comuni.\nDescrizione.\nTipologie.\nUn logo professionale permette di riconoscere l'azienda a cui si riferisce con effetto quasi immediato. Compito del logo \u00e8 quello di ispirare fiducia e superiorit\u00e0 rispetto a un altro logo. Si tende inoltre ad accompagnare il logo con uno slogan, chiamato \"payoff\", che aiuta a rafforzare l'identit\u00e0 del marchio (ad esempio: Nike \u2013 \"Just Do It\").\nEsistono diverse tipologie di logo che possono anche essere usate contemporaneamente nell'ambito del marchio:\nConcetti collegati.\nAnche se nel linguaggio comune qualche volta sono utilizzati come sinonimi, i seguenti termini hanno ciascuno un proprio diverso significato:\nColore del logo.\nIl colore \u00e8 un elemento chiave nel design del logo e svolge un ruolo importante nella differenziazione del marchio. I colori possono avere conseguenze immense sui nostri stati d'animo. Sono notevolmente dominanti al punto da poter manipolare prospettive, emozioni e reazioni.\nLa scelta del colore del logo di un'organizzazione \u00e8 una decisione importante a causa delle sue implicazioni a lungo termine e del suo ruolo nel creare differenziazione tra i loghi dei concorrenti. Una metodologia per identificare i potenziali colori del logo all'interno di un settore industriale \u00e8 la mappatura dei colori, in base alla quale i colori del logo esistenti vengono identificati, mappati e valutati sistematicamente.\nProcesso di progettazione del logo.\nLa progettazione di un logo spesso richiede il coinvolgimento di un team di marketing che collabora con lo studio di progettazione grafica. Prima di progettare un logo, deve esserci una chiara definizione del concetto e dei valori del marchio, nonch\u00e9 la comprensione del consumatore o del gruppo target. Ampi passaggi nel processo di progettazione del logo includono ricerca, concettualizzazione, indagine sulla concorrenza, perfezionamento del design scelto, test tra diverse opzioni e infine adozione e produzione del marchio scelto. Il processo di restyling di un logo, ossia il mantenimento del design base ma modernizzato e ristrutturato rispetto alle versioni passate \u00e8 detto \"rebranding\". Tuttavia \u00e8 capitato nella storia che pi\u00f9 aziende avessero loghi molto simili.\nApplicazione della psicologia della Gestalt.\nI seguenti esempi mostrano come le regole della Gestalt possono essere usate nella costruzione di un logo:\nUtilizzo della sezione aurea.\nLa sezione aurea o rapporto aureo o numero aureo o costante di Fidia o proporzione divina, nell'ambito delle arti figurative e della matematica.\nUso della regola dei terzi.\nLa regola dei terzi \u00e8 un accorgimento che \u00e8 stato utilizzato per secoli dai pittori ed \u00e8 tuttora molto diffuso nella composizione di una fotografia e nel graphic design. \nUso del flat design.\nIl Flat Design (in italiano \"Design Piatto\") \u00e8 un genere di design dell'interfaccia utente minimalista (UI) o linguaggio di progettazione, comunemente utilizzato nelle interfacce utente grafiche (come applicazioni Web e app mobili), specialmente in materiali grafici come poster, arti, documenti guida, prodotti editoriali.\nLoghi dinamici.\nNel 1898 il produttore di pneumatici francese Michelin introdusse l'omino Michelin, un personaggio dei cartoni animati presentato in molti contesti diversi, come mangiare, bere e fare sport. All'inizio del 21\u00ba secolo, grandi aziende come MTV, Nickelodeon, Google, Morton Salt e Saks Fifth Avenue avevano adottato \"loghi dinamici\" che cambiavano nel tempo.\nLoghi compatibili con Internet.\nUn'azienda che utilizza logotipi potrebbe desiderare un logo che corrisponda all'indirizzo Internet dell'azienda. Per logotipi brevi composti da due o tre caratteri, pi\u00f9 aziende utilizzano le stesse lettere. Un logo \"CA\", ad esempio, viene utilizzato dalla banca francese Credit Agricole, dal rivenditore di abbigliamento olandese C&amp;A e dalla societ\u00e0 di software statunitense CA Technologies, ma solo uno pu\u00f2 avere il nome di dominio Internet CA.com.\nFin dall'invenzione degli smartphone, un logo viene progettato sia per grandi monitor sia per piccoli dispositivi palmari. Con il costante cambio di dimensione, i designer di loghi si stanno spostando verso un approccio pi\u00f9 audace e semplice, con linee e forme pesanti e colori a tinta unita. Ci\u00f2 riduce la confusione quando viene mescolato con altri loghi in spazi ristretti e quando viene ridimensionato tra i media. I social network come Twitter, Facebook e LinkedIn ne sono un esempio.\nAll'arrivo di Adobe Flash (obsoleto dal 31 dicembre 2020) e del formato immagine GIF, iniziarono a diffondersi le animazioni, e quindi i loghi animati, successivamente creati con HTML5 e CSS3.\nProtezione del design.\nI loghi e il loro design possono essere protetti dal diritto d'autore, tramite varie organizzazioni di propriet\u00e0 intellettuale in tutto il mondo che mettono a disposizione procedure di domanda per registrare un logo per dargli protezione legale. Ad esempio, nel Regno Unito, l'Ufficio per la propriet\u00e0 intellettuale disciplina i disegni, i brevetti e i marchi registrati. Normalmente, la registrazione del marchio non \"reclamer\u00e0\" i colori utilizzati, il che significa che \u00e8 il design visivo che sar\u00e0 protetto, anche se \u00e8 riprodotto in una variet\u00e0 di altri colori o sfondi.\nIn alcuni paesi, in particolare i paesi di diritto civile, la soglia di originalit\u00e0 richiesta per la protezione del copyright pu\u00f2 essere piuttosto elevata, quindi un logo che contiene semplici forme geometriche o testi potrebbe non essere idoneo per la protezione del copyright sebbene possa essere protetto come marchio.\nClich\u00e9s nei loghi: galleria.\nDi seguito alcuni esempi di clich\u00e9s nei loghi:"}
{"id": "129055", "revid": "12109", "url": "https://it.wikipedia.org/wiki?curid=129055", "title": "Baldacchino di San Pietro", "text": "Il Baldacchino di San Pietro \u00e8 una delle opere pi\u00f9 famose di Bernini che lo vede collaborare con il collega e rivale Francesco Borromini. \nLa struttura \u00e8 un monumentale ciborio barocco all'interno della basilica di San Pietro in Vaticano, ideato nel XVII secolo per segnare il luogo del sepolcro del santo, inserendosi sullo spazio semicircolare della confessione. \nIl Baldacchino del Bernini \u00e8 di dimensioni considerevoli (28,5 m di altezza), nonostante le quali, risulta in perfetta armonia e proporzione con l\u2019architettura circostante; esso \u00e8 situato sopra la cripta della Basilica, luogo che ora prende il nome di \u201cGrotte Vaticane\u201d, all\u2019interno delle quali sono custodite le spoglie dei Papi che si sono succeduti nella storia del Vaticano (fatta eccezione per alcuni casi). \nIl Baldacchino \u00e8 un arredo liturgico impiegato nella tradizione cristiana cattolica per catturare l\u2019attenzione dei fedeli verso il punto cruciale della chiesa, fulcro della celebrazione religiosa: l\u2019altare maggiore (dove, infatti, quest\u2019ultimo \u00e8 collocato), il quale sottolinea l\u2019importanza del Papa come intermediario tra Dio e gli uomini e come erede di San Pietro.\nStoria.\nFu realizzato da Gian Lorenzo Bernini tra il luglio 1624 e il 1633. L'incarico di realizzarlo fu la prima grande commissione pubblica che l'artista ottenne in seguito all'elezione di papa Urbano VIII nel 1623; l'opera venne inaugurata il 28 giugno 1633 dallo stesso papa.\nQuella del Baldacchino \u00e8 la prima opera di Bernini in cui si fondono scultura e architettura a tal punto da creare una allegorica immagine di un oggetto, un catafalco processionale di grandezza monumentale, molto pi\u00f9 grande del solito, e che sostituisse il consueto ciborio inserendosi nello spazio in maniera innovativa e scenografica, aprendo nuove prospettive all'architettura barocca.\nQuest'impresa \u00e8 il risultato di un lavoro di cantiere collettivo che vide coinvolti Francesco Borromini, suo assistente per la parte architettonica, il quale partecip\u00f2 alla progettazione, e altri artisti celebri come gli scultori Stefano Maderno, Fran\u00e7ois Duquesnoy, Andrea Bolgi, Giuliano Finelli, Luigi Bernini (fratello di Gian Lorenzo) e una schiera di fonditori e scalpellini.\nPer molto tempo fu diffusa la credenza che per realizzare l'opera fossero stati asportati e fusi gli antichi bronzi del Pantheon, consistenti nelle massicce travature del pronao. La scellerata decisione ispir\u00f2 la celebre pasquinata \"Quod non fecerunt barbari, fecerunt Barberini\" (\"ci\u00f2 che non fecero i barbari, fecero i Barberini\") con la quale si voleva sottolineare la smisurata ambizione della famiglia del pontefice che, pur di autocelebrarsi con monumenti spettacolari, spendeva cifre enormi e neppure si fermava di fronte al danneggiamento di uno dei monumenti pi\u00f9 importanti dell'antica Roma. L'autore della celebre \"pasquinata\" \u00e8 stato identificato dal critico d'arte de L'Osservatore Romano, Sandro Barbagallo, in monsignor Carlo Castelli, ambasciatore del Duca di Mantova. A certificarne l'identificazione \u00e8 il diario dello stesso Urbano VIII, conservato nella Biblioteca Apostolica Vaticana con il nome di Codice Urbinate 1647. A pagina 576v \u00e8 cos\u00ec scritto: \"Dalle lingue malediche e detrattori di fama contaminata fu decantato lo spoglio d'un ornamento antico, bench\u00e9 ci\u00f2 sia stato vero di haver levato quel Metallo, ma estimato ancor bene e posto, per essere stata ornata la Chiesa de' SS. Apostoli, e si \u00e8 visto a tempi nostri sopra di questi Critici la maledizione di Dio, perch\u00e9 l'Agente del Duca di Mantova che fu Detrattore di aver affissi i Cartelli di quell'infame Pasquinata da famiglia Barbera ad Barberina, egli morse d'infermit\u00e0 e nel letto chiese perdono a Papa Urbano Ottavo\".\nIn realt\u00e0, il bronzo del Pantheon serv\u00ec per la realizzazione di 80 cannoni di Castel Sant'Angelo. Secondo la storica americana dell'arte Louise Rice, docente alla New York University e specialista del Seicento italiano, la versione dei fatti \u00abfu appositamente confezionata dalla propaganda papale. Si tratt\u00f2, insomma, di una falsa notizia costruita ad arte.\u00bb\nDescrizione.\nLe caratteristiche colonne tortili, alte 11 metri, sono composte di tre rocchi ciascuna, a cui si aggiungono i capitelli compositi e gli alti basamenti in pietra, su cui sono raffigurate le fasi di un parto tramite le espressioni di un volto femminile, all'interno dello stemma papale di Papa Urbano VIII Barberini. Le colonne sono congiunte alla trabeazione attraverso quattro dadi di matrice brunelleschiana, che conferiscono al monumentale baldacchino un aspetto pi\u00f9 slanciato, ispirando un senso di grande leggerezza. Sono inoltre tortili, ad imitazione e richiamo della pergula della vecchia basilica di San Pietro, a loro volta ispirate al Tempio di Salomone. Sono attraversate da elementi naturalistici bronzei come tralci di lauro (che alludono alla passione di papa Urbano VIII per la poesia), lucertole (simbolo di rinascita e di ricerca di Dio) ed api, che fanno parte dello stemma della famiglia papale (quella dei Barberini) e che si trovano anche nei basamenti marmorei.\nQuesti quattro pilastri sono collegati da una trabeazione concava tipica del Barocco. L'elica scultorea formata dalle colonne tortili suggerisce un movimento ascendente che va dal basso verso l'alto in direzione della cupola di Michelangelo. \nPer la parte superiore fu adottata la struttura a dorso di delfino, al fine di alleggerirne l'aspetto, e si aggiunsero statue (disegnate da Francesco Borromini) di angeli e putti che reggono festoni, mentre i drappi sotto la trabeazione sono in movimento come mossi dal vento. A sottolineare la commissione di un papa afferente alla famiglia Barberini, il Bernini pose su uno dei lati del baldacchino un putto che alza al cielo un enorme corpo d'ape rovesciato; in cima fu collocato il globo con la croce; le statue sono animate in senso barocco e sono impreziosite cromaticamente, come il resto dell'opera, dall'uso della doratura.\nAll'interno di questa struttura architettonica, Bernini unisce, grazie alla grande maestria che lo contraddistingue, due elementi liturgici:\nL'unione di questi due elementi si evince dal fatto che l\u2019artista riesce a conferire all'opera la monumentalit\u00e0 di una struttura architettonica e la leggerezza di un baldacchino processionale, grazie all'utilizzo di materiali specifici e virtuosismi tecnici portati alla loro massima espressione formale.\n\u00c8 possibile inoltre ammirare delle copie del Baldacchino (simili, ma di dimensioni minori) presso la Cattedrale di San Feliciano di Foligno, la Cattedrale di San Vigilio di Trento, la chiesa di Santa Reparata di Atri e la Cattedrale di Maria Regina del Mondo a Montreal"}
{"id": "129057", "revid": "1573940", "url": "https://it.wikipedia.org/wiki?curid=129057", "title": "Urotriorchis macrourus", "text": "L'astore codalunga (Urotriorchis macrourus ()) \u00e8 un uccello rapace della famiglia degli Accipitridi che vive nelle foreste pluviali dell'Africa occidentale e centrale. \u00c8 l'unica specie nota del genere Urotriorchis.\nDescrizione.\nPu\u00f2 raggiungere la lunghezza complessiva di 60\u00a0cm, compresi i 30\u00a0cm della coda, e un'apertura alare di 90\u00a0cm.\nBiologia.\nL'astore codalunga \u00e8 solito cacciare spezzando con i suoi artigli il collo delle sue prede, fra le quali figurano scoiattoli, piccoli uccelli e anche i pulcini di cui talvolta fa razzia nei villaggi vicini alla foresta.\nLa stagione dell'accoppiamento cade fra luglio e agosto, quando la coppia costruisce un nido di rami su alberi molto elevati. Si conosce ancora poco della nidificazione e dell'allevamento dei piccoli di questa specie."}
{"id": "129058", "revid": "118200367", "url": "https://it.wikipedia.org/wiki?curid=129058", "title": "Chiara Giallonardo", "text": "Biografia.\nDebutta a Miss Italia nel 1996 in cui si classifica tra le finaliste e viene notata da Dino Risi che la vuole nel cast del film tv \"Le ragazze di Miss Italia\" trasmesso da Rai 1 nel 2002.\nNella stagione 2003/2004 conduce \"La Domenica sportiva\" con Massimo Caputi..Nel 2003 e nel 2004 affianca S. Bizzotto nella conduzione de \"La domenica sportiva estate\". Nel 2004 per Raisat conduce \"Rai Azzurri\" e a seguire \"Rai Olimpia\" dedicato ai Giochi Olimpici di Atene. Nel 2005 conduce la rubrica \"Al Bar dello Sport\" all'interno di \"Mattina in famiglia\" su Raidue. Dal 30 maggio 2005 al 31 dicembre 2006 \u00e8 una delle conduttrici di Rai Futura. Nel 2006 torna a \"Mattina in famiglia\" dove conduce la rubrica \"Gransport\".\nDurante la maratona televisiva \"Telethon\" del 2006 \u00e8 inviata per i collegamenti del Giro d'Italia. Dal 2007 al 2009 \u00e8 inviata di \"Mezzogiorno in famiglia\", programma del week end di Raidue. Nel 2009 conduce \"Grazie dei fiori\", programma di floricoltura della mattinata di Raidue. \nA settembre prende parte nel docu-reality \"Single nel mondo\", ambientato in Argentina.\nA marzo 2010 debutta in teatro alla Sala Umberto a Roma nella commedia \"Nel cognome del padre\" di Mario Scaletta per la regia di Giovanni De Feudis mentre conduce la seconda edizione di \"Grazie dei Fiori\" sempre su Raidue.\nNello stesso anno conduce su Radio2 \"Effetto Notte\", programma dedicato al cinema. Da gennaio 2011 su Radio2 conduce \"Radio2days\" con Michele Cucuzza.\nIl 4 ottobre 2014 conduce \"Believe to be alive\" l'incontro del Papa con gli atleti paralimpici nella giornata di San Francesco in Vaticano. il 25 luglio 2015 ha condotto il \"National day of Sultanate of Oman\" in Expo.\nNel 2011 arriva a Rai 1 dove le viene affidata la conduzione di \"Linea Verde orizzonti\" del quale \u00e8 rimasta alla guida per cinque stagioni finch\u00e9 nel 2016 \u00e8 stata promossa alla conduzione della nuova \"Linea Verde\" del sabato con Marcello Masi. Da settembre 2018 conduce sempre in coppia con Masi la nuova Linea Verde Life su Rai1.\nIl 4 febbraio 2020 ha condotto \u201cOpening SanRemo 2020\u201d dal Teatro del Casino\u2019 di SanRemo.\n\u00c8 impegnata nella difesa dell\u2019ambiente e la promozione del Made in Italy."}
{"id": "129061", "revid": "30857", "url": "https://it.wikipedia.org/wiki?curid=129061", "title": "Hamiltoniana", "text": ""}
{"id": "129065", "revid": "1924342", "url": "https://it.wikipedia.org/wiki?curid=129065", "title": "Greatest Hits (Guns N' Roses)", "text": "Greatest Hits \u00e8 una raccolta del gruppo musicale statunitense Guns N' Roses, pubblicata il 23 marzo 2004 dalla Geffen Records.\nDescrizione.\n\u00c8 la prima e unica raccolta con i singoli pi\u00f9 di successo del gruppo di Los Angeles, usciti all'inizio della loro carriera. L'album realizz\u00f2 un buon successo di vendite, tuttavia vi furono molte critiche da parte dei fan, riguardo alle tracce scelte per questa raccolta. In particolare \u00e8 stato fatto notare il preponderante numero di cover (5 su 14 tracce) a discapito di esclusioni eccellenti come \"Nightrain\", \"Estranged\" e \"It's So Easy\".\nLo stesso Axl Rose, ancora impegnato nella lavorazione del nuovo album \"Chinese Democracy\", promosse una battaglia legale per evitare la pubblicazione di questa raccolta, convinto che avrebbe distolto l'attenzione dal materiale inedito. Il cantante fu appoggiato dagli ex membri della band, Slash e Duff McKagan, sebbene ai tempi non si parlassero pi\u00f9 di persona. La Geffen Records rispose che Axl Rose aveva avuto tutto il tempo che gli serviva per rispettare gli impegni contrattuali con la pubblicazione di un nuovo album, ma che questo non era avvenuto. Di conseguenza la casa discografica realizz\u00f2 questa raccolta per colmare questa lacuna.\nPer la prima volta appare in un disco dei Guns N' Roses la cover dei Rolling Stones di \"Sympathy for the Devil\", gi\u00e0 presente nella colonna sonora del film \"Intervista col Vampiro\" del 1994.\nAccoglienza.\nA dispetto dell'assenza di alcuna forma di promozione e singoli inediti di lancio, la raccolta raggiunse la vetta delle classifiche britanniche, mentre in quelle statunitensi si posizion\u00f2 al terzo posto. In generale, raggiunse le prime posizioni nelle principali classifiche mondiali. La raccolta ha mantenuto vendite costanti per molti anni, diventando uno dei dischi pi\u00f9 duraturi di sempre nella Billboard 200, dove ha registrato il traguardo delle 400 settimane di permanenza in classifica, nel giugno 2017."}
{"id": "129068", "revid": "640469", "url": "https://it.wikipedia.org/wiki?curid=129068", "title": "Giovanni Adamo II del Liechtenstein", "text": "Egli porta inoltre i titoli di \"Duca di Troppau e J\u00e4gerndorf\", e \"Conte di Rietberg\".\nBiografia.\nInfanzia.\nIl principe Giovanni Adamo II \u00e8 nato il 14 febbraio 1945 a Zurigo, in Svizzera, figlio primogenito del principe Francesco Giuseppe II (1906-1989) e della principessa Giorgina (1921-1989). I suoi fratelli minori sono Filippo Erasmo\u00a0(1946), Nikolaus (1947), Norberta (1950) e Francesco Giuseppe Venceslao (1962-1991). \nI nonni paterni del principe Giovanni Adamo furono il principe Luigi del Liechtenstein (1869-1955) e l'arciduchessa Elisabetta Amalia d'Asburgo-Lorena (1878-1960), quelli materni furono la contessa Norbertina Kinsky (1888-1923) e il conte Ferdinand von Wilczek (1893-1977).\nEducazione.\nIl principe Giovanni Adamo II frequent\u00f2 il ginnasio allo Schottengymnasium di Vienna, dal 1956, istituto frequentato anche suo padre. \nNel 1960 inizi\u00f2 gli studi liceali al liceo classico di Zuoz, che concluse nel 1965 conseguendo una maturit\u00e0 svizzera e un'altra tedesca. Per quanto riguarda gli studi universitari, il principe ha studiato economia aziendale all'Universit\u00e0 di San Gallo e, terminati gli studi, lavor\u00f2 come tirocinante presso una banca di Londra.\nMatrimonio.\nIl 30 luglio 1967 nella chiesa di San Florino (in seguito cattedrale) di Vaduz ha sposato la cugina Maria Egle, contessa Kinsky von Wchinitz und Tettau (1940-2021).\nDalla reggenza al trono.\nGiovanni Adamo II divenne reggente del Principato del Liechtenstein nel 1984 quando suo padre, Francesco Giuseppe II, pur continuando ad essere il principe sovrano, decise di cedere gran parte dei propri poteri al figlio per iniziare ad introdurlo agli affari di governo in quanto futuro principe regnante.\nIl 13 novembre 1989 Giovanni Adamo II eredit\u00f2 il trono, in seguito alla morte del padre, avvenuta ventisei giorni dopo quella della moglie.\nIl 15 agosto 2004, Giovanni Adamo II ha ceduto il potere ordinario di governo al figlio Luigi, pur rimanendo formalmente in possesso del titolo di capo di Stato.\nIl Principe, gi\u00e0 presidente del gruppo bancario LGT Bank, pu\u00f2 contare su un patrimonio personale di pi\u00f9 di 3 miliardi di euro. Possiede anche una grande collezione d'arte, parzialmente esposta in alcuni musei di Vaduz e Vienna. Parla fluentemente, oltre al tedesco nativo, anche l'inglese e il francese.\nDiscendenza.\nIl principe Francesco Giuseppe II e Maria Egle, contessa Kinsky von Wchinitz und Tettau hanno avuto:\n\"Lo Stato nel terzo millennio\".\nNel 2009 ha pubblicato un libro intitolato \"Der Staat im dritten Jahrtausend\" in cui ha riassunto le sue riflessioni di sovrano e imprenditore in merito all'ordine politico del futuro. Una parte rilevante del saggio \u00e8 dedicata alla stessa riforma costituzionale del piccolo principato e, in particolare, alla necessit\u00e0 di ridurre l'ambito d'intervento dello Stato nella vita sociale ed economica. Oltre a ci\u00f2, il principe Giovanni Adamo II in questo scritto sottolinea l'importanza di tre forme di referendum introdotte dalla nuova costituzione: la possibilit\u00e0 con un referendum di deporre il principe regnante; la possibilit\u00e0 con un referendum di trasformare la monarchia in repubblica; la possibilit\u00e0 riconosciuta ad ognuno degli undici comuni che compongono il principato, con referendum, di secedere dal principato.\nNel 2011 il volume \u00e8 stato tradotto in lingua italiana, con il titolo \"Lo Stato nel terzo millennio\", ed \u00e8 stato pubblicato dalle edizioni IBL Libri."}
{"id": "129070", "revid": "1893", "url": "https://it.wikipedia.org/wiki?curid=129070", "title": "Equazione cubica", "text": ""}
{"id": "129071", "revid": "1893", "url": "https://it.wikipedia.org/wiki?curid=129071", "title": "Equazione quartica", "text": ""}
{"id": "129074", "revid": "1226", "url": "https://it.wikipedia.org/wiki?curid=129074", "title": "Realt\u00e0 virtuale immersiva", "text": ""}
{"id": "129076", "revid": "1305772", "url": "https://it.wikipedia.org/wiki?curid=129076", "title": "Luccio (disambigua)", "text": ""}
{"id": "129079", "revid": "92920", "url": "https://it.wikipedia.org/wiki?curid=129079", "title": "Corrado Augias", "text": "Biografia.\n\u00c8 nato e cresciuto a Roma in una famiglia di origine francese (nella fattispecie di Tolone, nella Provenza), e pi\u00f9 ancestralmente sarda, per parte di padre, un ufficiale dell\u2019Aeronautica, ed ebraica per quella di madre. \u00c8 sposato con Daniela Pasti, figlia del generale Nino Pasti, dalla quale ha avuto una figlia, la giornalista Rai Natalia Augias, e si dichiara ateo.\nGiornalista.\nEntr\u00f2 in Rai nel 1960 come funzionario di fascia C. Iscritto all'Ordine dei giornalisti dal 1\u00ba aprile 1969 come giornalista professionista, ha curato le corrispondenze da New York per la RAI dal 1966 al 1968 e in seguito da Parigi per i settimanali \"l'Espresso\" e \"Panorama\". \nCollaboratore storico del quotidiano romano, si \u00e8 occupato per vent'anni - dal 2001 al primo marzo 2021 - della rubrica delle lettere inviate dai lettori al giornale, rispondendo a quasi seimila lettere. Una selezione di queste lettere-risposte \u00e8 stata raccolta in un libro, uscito in edicola nel 2021. Tra le tematiche pi\u00f9 ricorrenti delle lettere si ritrovano il pluralismo, la laicit\u00e0, le questioni etiche, la democrazia, i diritti umani.. Dal 2021 conduce, assieme a Giorgio Zanchini, il programma TV \"Rebus\", in onda tutte le domeniche su Rai 3.\nScrittore.\nScrittore giallista, \u00e8 autore di una trilogia (\"Quel treno da Vienna\", \"Il fazzoletto azzurro\", \"L'ultima primavera\", da cui fu tratta la miniserie \"Guerra di spie\") ambientata nei primi decenni del Novecento e avente come protagonista Giovanni Sperelli, fratellastro del dannunziano Andrea, nonch\u00e9 dei romanzi \"Sette delitti quasi perfetti\", \"Una ragazza per la notte\", \"Quella mattina di luglio\" e \" Tre colonne in cronaca\", scritto insieme alla moglie Daniela Pasti. Ha inoltre scritto il libro \"Giornali e spie\" nel quale ricostruisce una vicenda di spionaggio realmente avvenuta nel 1917.\n\u00c8 stato autore teatrale appartenente all'avanguardia teatrale romana del Teatro del 101. Ha realizzato \"Direzione Memorie\", \"Riflessi di conoscenza\" e \"L'onesto Jago\". \nHa scritto una fortunata serie di saggi incentrati su varie citt\u00e0: \"I segreti di Parigi\" (1996), \"I segreti di New York\" (2000), \"I segreti di Londra\" (2003), \"I segreti di Roma\" (2005) e \"I segreti di Istanbul\" (2016). In questi libri affronta temi storici, culturali e artistici, approfondendo cronache famose o dimenticate, il costume e il fascino immortale di queste metropoli.\n\u00c8 autore di un saggio-racconto intitolato\" Il viaggiatore alato\" incentrato sulla vita del pittore livornese Amedeo Modigliani. \nNel 2006, in collaborazione con il docente bolognese Mauro Pesce, ha pubblicato il libro \"Inchiesta su Ges\u00f9\" nel quale affronta i molti aspetti pi\u00f9 o meno noti della persona e del personaggio Ges\u00f9 sotto forma di un dialogo fra i due autori. Il libro ha venduto molte copie e alimentato molte polemiche tra cattolici (che hanno accusato Augias e Pesce di \u00abattaccare frontalmente la fede\u00bb) ed evangelici.\nNel 2007, per Arnoldo Mondadori Editore, ha pubblicato \"Leggere. Perch\u00e9 i libri ci rendono migliori, pi\u00f9 allegri e pi\u00f9 liberi\", un'appassionata e argomentata difesa della lettura. Nel 2008 ha pubblicato il libro \"Inchiesta sul Cristianesimo. Come si costruisce una religione\", nel quale dialoga sullo sviluppo del Cristianesimo nella storia con il docente di Letteratura cristiana antica e Storia del cristianesimo antico all'Universit\u00e0 di Milano Remo Cacitti.\nNel 2009 \u00e8 coautore insieme a Vito Mancuso di \"Disputa su Dio e dintorni\", edito da Arnoldo Mondadori Editore, in cui Corrado Augias ribadisce di essere ateo. Il libro \u00e8 stato al centro di numerose polemiche, anche con lo stesso co-autore, per le accuse di plagio nella parte che ospita le conclusioni, quasi identiche ad un passo de 'La creazione' (edito in Italia da Adelphi, 2008) del noto biologo di Harvard Edward Osborne Wilson.\nNel 2010 pubblica \"I segreti del Vaticano\", nel quale si occupa delle tematiche di potere che coinvolgono lo stato Vaticano e sottolinea il bisogno di laicit\u00e0 nella cosa pubblica.\nNel 2012 pubblica per Rizzoli \"Il disagio della libert\u00e0\" e \"I segreti d'Italia\" (rispettivamente a febbraio e in settembre).\nHa in preparazione un saggio sul passaggio dal paganesimo al cristianesimo dell'Impero Romano.\nAutore e conduttore televisivo.\nAugias ha inoltre ideato e condotto programmi di grande successo e rilievo culturale tra i quali dal 1987 \"Telefono giallo\", dal quale ha tratto un'omonima raccolta dei casi trattati in trasmissione, e il programma culturale \"Babele\", dedicato interamente ai libri. \u00c8 rimasta nella memoria una puntata di \"Telefono giallo\" dedicata alla strage di Ustica, durante la quale telefon\u00f2 un ufficiale in servizio la sera della tragedia che comunic\u00f2 dei particolari cos\u00ec rilevanti da spingere l'allora Pubblico ministero Paolo Borsellino a riaprire l'inchiesta.\nLa trasmissione fu bruscamente interrotta nel 1992 in seguito a varie polemiche anche di tipo giudiziario.\nLasciata la Rai per Telemontecarlo, nel 1994 ha ideato e condotto \"Domino\". Augias ha condotto con Luciano Rispoli, Sandro Curzi e Federico Fazzuoli una serie di trasmissioni a cui hanno partecipato i maggiori leader politici, durante una campagna elettorale.\nDopo la parentesi parlamentare (1994-1999), nel 2003 torna su Rai 3. Ha condotto fino a maggio 2013 la striscia \"Le storie - Diario italiano\", un approfondimento culturale quotidiano della durata di circa 30 minuti sugli argomenti pi\u00f9 disparati, dalla musica, alla letteratura, dalla storia recente, alle arti figurative.\nDal 2005 conduce periodicamente, sullo stesso canale televisivo, la trasmissione \"Enigma\", dedicata a fatti e personaggi del passato. Sempre su Rai 3 ha condotto la rubrica mattutina \"Le storie\" in \"Cominciamo bene\", poi divenuta un programma autonomo intitolato \"Le storie - Diario italiano\". \u00c8 inoltre autore della raccolta di DVD \"I segreti della musica\" in uscita settimanale con \"L'Espresso\" o \"La Repubblica\", accompagnato dal Maestro Giuseppe Modugno. Questa raccolta ripercorre vita e opere dei pi\u00f9 grandi geni della musica occidentale moderna rivisti in chiave contemporanea.\nIl 7 aprile 2014 va in onda la prima puntata di \"Visionari\", un programma trasmesso da Rai 3 in seconda serata, con cui Augias torna alla conduzione dopo quasi un anno dal ritiro da \"Le storie - Diario italiano\". \"Visionari\" \u00e8 un programma di approfondimento culturale in cui il giornalista \"intervista\" in maniera sceneggiata uomini e donne che hanno cambiato il volto del mondo grazie alle loro innovazioni. La puntata inaugurale di \"Visionari\", dedicata a Charles Darwin, raccoglie 1.146.000 telespettatori e il 6.69% di share ed \u00e8 il programma pi\u00f9 visto in termini di ascolti in seconda serata dopo \"Porta a Porta\". Anche se i dati di ascolto delle puntate successive oscillano tra il 5 e il 3% il programma viene riproposto anche nella stagione successiva.\nDal 2016 al 2019 ha scritto e condotto \"Quante storie\", trasmissione di Rai 3 che ha raccolto l'eredit\u00e0 di \"Le storie - Diario italiano\". Il programma, in onda alle 12:45 dal luned\u00ec al venerd\u00ec, pone la sua attenzione sui temi dell'attualit\u00e0 e sulle ultime novit\u00e0 editoriali, discusse e commentate in studio con autori e spettatori.\nDal 2018 su Rai 3 conduce \"Citt\u00e0 segrete\", programma documentaristico che racconta in ogni puntata una diversa citt\u00e0, anche attraverso le biografie di personaggi celebri legati ad ognuna di esse.\nParlamentare europeo.\nAlle elezioni europee del 1994 viene eletto deputato come indipendente nelle liste del Partito Democratico della Sinistra dell'Italia meridionale con 168.735 preferenze.\nAugias ha dichiarato che la decisione della candidatura, gi\u00e0 maturata in precedenza, fu compiuta dopo uno scontro televisivo con il leader del partito Forza Italia Silvio Berlusconi, avvenuto il 19 marzo 1994 durante la trasmissione \"Domino\" dove Silvio Berlusconi aveva parlato di 'provocazione' e di 'solito sistema che la sinistra ha imparato alla scuola del KGB', in risposta ad una domanda di Augias sulla propria iscrizione alla loggia massonica P2.\nRicandidatosi nel 1999 coi Democratici di Sinistra, raccolse 48.529 preferenze e non fu rieletto.\nSono state indagate sue presunte complicit\u00e0, della fine degli anni '60, con i servizi segreti cecoslovacchi usando il nome di battaglia \"Donat\".\nAttivismo e associazionismo.\n\u00c8 socio onorario dell'associazione \"Libera Uscita\" per la legalizzazione dell'eutanasia. Riguardo a questo tema, dal 2006 scrive su \"la Repubblica\" in favore del diritto all'eutanasia. \u00c8 sostenitore della campagna \"Eutanasia Legale\" promossa dall'associazione Luca Coscioni e dai Radicali Italiani, per la quale ha partecipato a due video-appelli.\nAugias si \u00e8 numerose volte espresso su tematiche legate alla laicit\u00e0 e ad altre tematiche etiche, partecipando come firmatario a raccolte firme, o come ospite a confronti e dibattiti anche televisivi."}
{"id": "129080", "revid": "9733", "url": "https://it.wikipedia.org/wiki?curid=129080", "title": "Pesce persico", "text": ""}
{"id": "129081", "revid": "466539", "url": "https://it.wikipedia.org/wiki?curid=129081", "title": "Macei\u00f3", "text": " \nMacei\u00f3 \u00e8 una citt\u00e0 del Brasile, capitale dello Stato dell'Alagoas, parte della mesoregione di Leste Alagoano e della microregione di Macei\u00f3.\nGeografia.\n\u00c8 localizzata nella parte nord-est del paese a circa a sud di Recife e si affaccia sull'Oceano Atlantico. Grazie al suo clima tropicale con una temperatura media annua che supera i e alla presenza di lunghe spiagge \u00e8 una rinomata localit\u00e0 turistica sia per i brasiliani sia per il turismo estero. \u00c8 sede di un importante porto nel quale ogni anno attraccano numerose navi da crociera.\nStoria.\nLa sua fondazione ufficiale \u00e8 datata 5 dicembre 1815 con la divisione dal comune dell'Alagoas mentre l'atto che la rese ufficialmente capitale dello Stato porta la data del 9 dicembre 1839.\nEconomia.\nLa citt\u00e0 e il suo circondario sono ricchi di salgemma che fornisce la materia prima alle industrie chimiche della zona; altrettanto importante \u00e8 l'industria dell'alcool, del cemento e degli alimentari. Nelle vicinanze hanno importanza anche l'industria estrattiva del petrolio e del gas naturale. Fiorenti sono l'agricoltura e l'artigianato locale, in continua espansione grazie al turismo. "}
{"id": "129082", "revid": "228587", "url": "https://it.wikipedia.org/wiki?curid=129082", "title": "Persico", "text": "Il nome persico pu\u00f2 essere riferito a diversi ambiti:"}
{"id": "129083", "revid": "9733", "url": "https://it.wikipedia.org/wiki?curid=129083", "title": "Persico reale", "text": ""}
{"id": "129085", "revid": "9733", "url": "https://it.wikipedia.org/wiki?curid=129085", "title": "Persico trota", "text": ""}
{"id": "129088", "revid": "174925", "url": "https://it.wikipedia.org/wiki?curid=129088", "title": "Doge della Repubblica di Venezia", "text": "Il Doge (in veneto \"doze\" o \"doxe\", pron. ), nel governo della Repubblica di Venezia, era il capo di Stato della Repubblica. Secondo la tradizione la carica fu istituita nel 697 e dur\u00f2 fino alla caduta della Repubblica, avvenuta il 15 maggio 1797.\nAl doge ci si rivolgeva anche con i titoli di \"Monsignor el Doxe\", \"Serenissimo Principe\" o \"Vostra\" \"Serenit\u00e0\" o con l'originale latino \"Dux\", cio\u00e8 duca (\"comandante\" o \"generale\").\nStoria.\nDipanatasi su un periodo storico di mille e cento anni e per un numero di centoventi successori (escludendo le sovrapposizioni di coreggenza nelle epoche pi\u00f9 antiche), l'istituto ducale veneziano sub\u00ec una profonda evoluzione che, dall'accezione militare primitiva, evolvesse prima rapidamente in forma monarchica e poi, solo in epoca successiva, in magistratura repubblicana.\nL'istituzione ducale, a Venezia, ha origini bizantine risalenti alla nomina del primo \"dux\" Paolo Lucio Anafesto, nel 697, quale governatore militare della Venezia bizantina per conto dell'Esarca di Ravenna.\nContesa nel periodo 726-737 tra Veneziani e Bizantini e brevemente interrotta a seguito del trasferimento del potere ai \"Magistri Militum\", l'elettivit\u00e0 ducale fu, a partire dal 742, definitivamente sottratta al controllo imperiale, sancendo cos\u00ec l'inizio della monarchia ducale, che dur\u00f2, con alterne vicende, sino all'XI secolo. \nNei primi tre secoli di Venezia vi furono ventotto dogi, di cui quattordici deposti, con accecamento, taglio della barba e dei capelli per sfregio o per forzata tonsura (al modo bizantino), oppure uccisi in rivolte; quattro preferirono abdicare, uno cadde in battaglia e solo nove morirono di morte naturale.\nSe la prima stabile forma di coinvolgimento del patriziato nella gestione del potere si era avuta gi\u00e0 sin dai primi secoli in ambito giudiziario attraverso l'istituzione della \"Curia ducis\", a partire dalla prima legge costituzionale della Repubblica del 1032, si avvi\u00f2 un inarrestabile processo di limitazione e sottrazione di potere ducale da parte della nascente aristocrazia mercantile, durato sin quasi alla fine della Repubblica nel XVIII secolo, ma che gi\u00e0 nel secolo XIII aveva reso il Doge un sovrano formale.\nEcco che naturalmente, soprattutto nei secoli IX-XII, alcuni dogi cercarono di trasformare il potere dogale in ereditario o di fare del doge un principe \"sopra\" gli altri nobili, ma ogni tentativo fu rinculcato dall'aristocrazia che rese da ultimo il doge supremo magistrato e \"primo servitore della Repubblica\":\nAnche la titolatura ducale vari\u00f2 nel tempo: dall'originale \"humilis Dux provinci\u00e6 Veneciarum divina gratia Veneti\u00e6 Dux\" (umile duca della provincia di Venezia per grazia divina Duca di Venezia), l'espansione dei domini adriatici port\u00f2 gli imperatori bizantini a riconoscere prima, nel 1004, il titolo di \"Dux Veneti\u00e6 et Dalmati\u00e6, Dux Veneticorum et Dalmatianorum\" (Duca di Venezia e Dalmazia, Duca dei Veneti e dei Dalmati) e quindi, nel 1085, quello di \"Dux Veneti\u00e6, Dalmati\u00e6, Chroati\u00e6\" (Duca di Venezia, Dalmazia, Croazia). Nel 1148 il Papa riconosceva il doge \"Dominator Marchiae\" (Signore delle Marche) e questi a partire dal 1150 si proclamava anche \"Totius Istri\u00e6 dominator\" (Signore di tutta l'Istria).\nDalla corte di Bisanzio i primi dogi ebbero i titoli onorifici di: \"Imperialis ipathus\", \"Dux ac spatarius Veneticorum\", \"Imperialis patricius archispatus imperialis protosevastos\" o \"protosebaste\". Del titolo di \"spatario\" rimase il ricordo nello spadone, che veniva portato da un patrizio nel corteo del doge.\nTra il 1204 e il 1356 i dogi veneziani si fregiarono anche del titolo aggiuntivo di \"Dominus quartae partis et dimidiae totius Imperii Romaniae\" (Signore di un quarto e mezzo dell'Impero di Rom\u00e0nia). La pace con gli ungheresi del 1358 port\u00f2 ad eliminare i riferimenti a Dalmazia e Croazia con un pi\u00f9 sobrio \"Dux Veneticorum et coetera\" (Duca dei Veneti ed altri), che persistette sino alla fine della Repubblica.\nAl termine dell'evoluzione dell'istituzione ducale, cos\u00ec descrivevano i Veneziani il loro doge: \"In Senatu senator, in foro civis, in habitu princeps\" (in Senato \u00e8 senatore, nel foro \u00e8 cittadino, nell'abito \u00e8 principe) o, pi\u00f9 volgarmente, \"il segno di Taverna del Veneto Stato\", cio\u00e8 null'altro che una bella insegna.\nLa leggenda del primo doge.\nPrincipalmente per legittimare la subordinazione del doge alla nobilt\u00e0 nel tempo si svilupp\u00f2 una leggenda relativa all'elezione del primo doge (Paoluccio Anafesto), che lo voleva eletto dalle 12 antiche casate veneziane, cio\u00e8 dai \"liberi\" secondo l'eredit\u00e0 lasciata dalla defunta Repubblica Romana, e dal clero. Egli non era dunque un principe, ma un \"primus inter pares\". L'evento si voleva svoltosi nell'antica Capitale di Eraclea sotto gli auspici di una conferenza voluta dal Patriarca di Grado. Nella cattedrale si conserva uno splendido mosaico a memoria del luogo in cui si celebr\u00f2 la nascita di questa figura.\nDescrizione.\nElezione.\nIl metodo di elezione del doge era studiato per corporativismi. Si facevano diverse estrazioni multiple di palline (chiamate \"balote\") da un'urna. Le palline, metalliche e indistinguibili al tatto, venivano contate con manine di legno e contenevano il nome del votato. Da queste \"balote\" deriva la moderna parola \"ballottaggio\". Si facevano inoltre molte estrazioni a cascata, in modo che fosse impossibile (o almeno che occorresse molta fortuna) per tentare giochi di potere per determinare l'eletto. Con un primo ballottaggio veniva sorteggiata una commissione di pochi membri, i quali con un secondo ballottaggio ne eleggevano un'altra pi\u00f9 ampia, e poi una pi\u00f9 ridotta, e infine una molto pi\u00f9 ampia.\nLa procedura prevedeva che dopo aver sepolto il defunto doge si riunisse il Maggior Consiglio e che il consigliere ducale pi\u00f9 giovane si recasse fuori dal Palazzo e scegliesse un fanciullo del popolo tra gli 8 e i 10 anni. Questi doveva trarre a sorte da un'urna i nomi di 30 consiglieri, col limite che non appartenessero alla stessa famiglia e non avessero alcun legame di sangue, dai quali si sarebbero tratti a sorte 9, col compito di nominare 40, ridotti a 12 per ballottaggio. Questi dovevano eleggere 25 membri, da cui estrarre 9 che eleggessero 45 consiglieri, da cui estrarne 11 che nominassero infine i 41 cui sarebbe spettata l'elezione del nuovo doge. Era il fanciullo scelto che distribuiva le \"ballotte\" e che le contava dopo la votazione. In seguito rimaneva al servizio del doge (era chiamato \"ballottino\"). Le \"ballotte\" di stoffa venivano estratte dall'urna e contate con l'aiuto di manine di stoffa o di legno. Le prime modalit\u00e0 di elezione davano luogo a pratiche fraudolente: prima delle votazioni i membri del Maggior Consiglio si ritrovavano davanti al palazzo nel \"brolo\", dove i pi\u00f9 potenti cercavano di comprare i voti dei nobili squattrinati, i \"barnabotti\". Questa pratica fin\u00ec con l'assumere il termine di \"broglio\", termine usato ancora oggi. Per evitare possibilit\u00e0 di interferenza nel processo decisionale, la procedura di voto sub\u00ec numerosi raffinamenti tra il 1172 ed il 1268, quando fu adottata la versione definitiva che metteva al riparo dai brogli. Si trattava di una procedura estremamente complessa che in quell'epoca, in cui non esistevano computer, poteva durare anche settimane, ma rendeva praticamente impossibile manipolarne l'esito.\nIn nome dell'antica eguaglianza, l'elezione del doge dovette sempre sottostare alla \"collaudatio\" popolare, che divenuta nel tempo una cerimonia formale senza pi\u00f9 alcun significato politico, prevedeva che il doge si mostrasse al popolo radunato dentro la chiesa di San Marco dove il pi\u00f9 anziano d'et\u00e0 del Quarantuno proclamava \"Questo xe el vostro Doxe, se ve piaxe\" (\"Questo \u00e8 il vostro Doge, se vi piace\"), seguiva poi la messa in San Marco, il giro in piazza con il pozzetto e infine l'incoronazione sulla Scala dei Giganti del Palazzo Ducale, dove egli giurava sulla \"promissione ducale\" e quindi riceveva il \"camauro\" (cuffietta bianca) dal Consigliere pi\u00f9 giovane in et\u00e0 e la \"Zogia\" (pubblica corona) dal pi\u00f9 anziano, con la formula \"Accetta la corona del Ducato veneziano\".\nFunzioni.\nLa carica di doge era ambita per il valore simbolico che donava alle famiglie aristocratiche; lo sfarzo e la pompa che circondavano le cerimonie dogali rendevano la funzione ambita da tutti coloro che aspiravano ad essere qualcosa di pi\u00f9 che dei semplici nobili, ma i dogi stessi dovevano contribuire pesantemente al loro mantenimento, ed era quindi una carica molto costosa e di fatto appannaggio della aristocrazia ricca (vi erano infatti anche una aristocrazia povera e una poverissima).\nA seconda dei tempi e delle situazioni il doge agiva da condottiero o da \"supremo notaio\". Per cui, tralasciando la grande variet\u00e0 di situazioni, si pu\u00f2 solo dire che sempre all'interno dell'ordinamento politico vi erano una serie di disposizioni che limitavano pesantemente le prerogative del doge e perfino la sua stessa vita quotidiana: la funzione del doge era principalmente quella di rappresentante ufficiale di Venezia nelle cerimonie pubbliche e nelle relazioni diplomatiche con gli altri stati e di mostrarne la regalit\u00e0 pur senza regnare. L'unico potere effettivo che non fu mai sottratto al doge fu quello di poter comandare la flotta e guidare l'armata in tempo di guerra. Per il resto egli si limitava a sedere a capo della Serenissima Signoria e presiedere con essa a tutti i consigli della Repubblica, nei quali per\u00f2 il suo voto non aveva pi\u00f9 valore di quello di qualunque altro membro.\nIl Doge era costantemente controllato e sorvegliato nel suo operato dai Consiglieri ducali e dalle altre magistrature all'uopo incaricate (Avogadori de Comun e Capi del Consiglio dei Dieci). Egli non poteva mescolarsi alla popolazione, non aveva guardie del corpo; non poteva porre la sua residenza fuori da Palazzo Ducale, dove anche non poteva esibire la propria Arma, ad esclusione di uno scudo nella sala omonima che formava il pi\u00f9 vasto appartamento ducale. Gli eventuali doni che riceveva da parte dei dignitari in visita andavano al Tesoro di San Marco o all'erario pubblico. Non poteva concedere udienza n\u00e9 aprire la corrispondenza se non alla presenza dei Consiglieri ducali.\nGran parte delle spese per sostenere la carica spettavano a lui personalmente, gravando quindi sul suo patrimonio, cosicch\u00e9 l'elezione spesso metteva le famiglie di provenienza in gravi difficolt\u00e0 economiche.\nI funerali del doge potevano essere tenuti nella forma solenne oppure nella forma privata. Tutta la nobilt\u00e0 veneziana vestiva a lutto per la morte del doge, tranne venti patrizi che indossavano per tutto il periodo dell'interregno la veste scarlatta, scelti dalla Signoria fra i pi\u00f9 eminenti per rappresentarla durante i tre giorni di esequie e nella processione solenne. Era questo infatti il segnale che si voleva dare al mondo che \"Se l'\u00e8 mort el Doxe, no l'\u00e8 morta la Signoria\" (\"se \u00e8 morto il Doge, non \u00e8 morta la Signoria\") e che dunque nonostante il Vacante Ducatu, i Consiglieri ducali e i Capi della Quarantia al Criminal presidiavano la Repubblica e il governo dello Stato. \nNella Basilica di San Marco il doge neoeletto era presentato al popolo acclamante (\"questo xe missier lo doxe se ve piase\"), e dopo morto veniva portato davanti all'entrata principale della chiesa e per nove volte gli arsenalotti in gramaglie alzavano la bara e l'abbassavano fino a farle toccare la terra, intendendo cos\u00ec far idealmente inchinare colui che in vita era stato il Signore della chiesa e entro le cui mura era stato presentato al popolo (\"el salto del morto, scherzava la gente\").\nFunzione religiosa.\nSullo stampo del cesaropapismo dell'impero orientale il doge aveva acquisito sin dalle origini connotazioni religiose. Con l'arrivo a Venezia nell'828 delle spoglie dell'evangelista Marco e l'edificazione per opera del doge del tempo, Giustiniano Participazio, della basilica di San Marco, cappella palatina e chiesa di Stato, il doge divenne a tutti gli effetti il \"Capo della Chiesa di San Marco\", e retta a suo nome da un Primicerio. Lo stesso Clemente V riconosceva al doge prerogative tra le quali vi erano quelle che limitavano il potere pontificio nella nomina dei vescovi, riducendo la sua scelta a una terna o a una quaterna di nomi indicati dal doge.\nLa questione della duplice natura del potere ducale fu discussa anche durante il Concilio di Trento del 1545-1563, nel quale, riconoscendo che il Doge rappresentava la Chiesa, ma non era n\u00e9 un vero e proprio vescovo, n\u00e9 solamente un principe, si dovettero modificare le formule conclusive per comprendere accanto ai vescovi e ai principi, il Doge di Venezia.\nProprio per queste caratteristiche e questa indipendenza dal potere spirituale, continue furono le tensioni con il vescovo di Roma, compresi interdetti papali a tutta Venezia. E continua fu la tensione fra doge e patriarca di Venezia, il quale rispondeva al Papa, bench\u00e9 dovesse essere originario dei territori veneti.\nMa fu questa stessa indipendenza religiosa di Venezia e della Repubblica che permise ai perseguitati per le loro idee eterodosse di trovare riparo presso di essa, come o come Galileo Galilei. Alcuni dogi delle origini divennero anche santi. Tale indipendenza religiosa venne distrutta dalla conquista napoleonica e dalla decisione di sopprimere l'antica autonomia della Cappella Ducale.\nSimboli.\nNelle principali cerimonie pubbliche e in special modo nelle grandi processioni ducali i simboli della dignit\u00e0 ducale erano rappresentanti dalla \"Zogia\" ossia la pubblica corona, il \"corno ducale\", posto al disopra del \"camauro\", una cuffietta di lino bianca, l'ampio manto in porpora, poi divenuto di broccato d'oro, indossati dal principe, e da tutti i simboli che lo accompagnavano: la spada, il faldistorio (seggio ducale), il grande ombrello, gli otto gonfaloni recanti il leone marciano e le otto trombe d'argento, il cero bianco, tutti concessi per privilegio pontificio e per questo ricalcanti in parte lo schema delle cerimonie papali. Aveva a disposizione una ricca nave per le funzioni di Stato, il Bucintoro e con essa partecipava alla pi\u00f9 importante cerimonia veneziana lo \"Sposalizio del Mare\", nel quale con una vera gettata nelle acque del mare la citt\u00e0 rivendicava il suo indissolubile dominio sull'Adriatico.\nDogi della Repubblica di Venezia.\nNei mille e cento anni di esistenza dell'istituzione ducale a Venezia si succedette una teoria di 120 dogi, con un'enorme variet\u00e0 di personalit\u00e0 e caratteri, molti si limitarono a servire rigorosamente e fedelmente la Repubblica, altri tentarono di sovvertirla, altri ancora la resero via via grande o la accompagnarono nel lento declino. Tra queste centoventi figure alcune spiccano per\u00f2 su tutte le altre per le loro gesta o per i momenti vissuti dal dogado durante il loro regno, tra questi:\nDogaresse e \"Co-Duces\".\nDue particolari figure legate alla persona del doge furono i \"co-Duces\" e le \"Dogaresse\".\nMentre i primi erano delle figure tipiche nella storia del Ducato di Venezia tra l'VIII e il X secolo, quando i Dogi, come veri e propri monarchi tentavano di trasmettere il proprio potere al casato di appartenenza, associando al trono dei Dogi-colleghi destinati alla successione, le seconde erano, pi\u00f9 semplicemente, le consorti dei Dogi.\nLe figure dei \"co-Duces\", dopo essere state al centro delle vicende politiche di scontro tra il potere monarchico del Doge e il potere democratico dell'assemblea popolare, scomparvero definitivamente dopo il 1035, quando con la prima legge costituzionale della Repubblica il potere ducale cominci\u00f2 a lasciare il passo alle istituzioni comunali. Le dogaresse continuarono invece, sino alla caduta della Repubblica, a rivestire un ruolo di primo piano nell'apparato scenografico che circondava la figura del Doge, compartecipandone ai fasti del potere e alla pompa delle cerimonie. Sino al 1643, in particolare, fu in vigore l'uso della cerimonia di incoronazione per le Dogaresse."}
{"id": "129094", "revid": "547034", "url": "https://it.wikipedia.org/wiki?curid=129094", "title": "Chacabuco", "text": "Chacabuco \u00e8 una citt\u00e0 argentina del nord-ovest della provincia di Buenos Aires, capoluogo del partido omonimo.\nSebbene la sua economia trovi la pi\u00f9 importante attivit\u00e0 nell'agricoltura ha diverse industrie, chimiche, tessili, metallurgiche, fabbriche di alimentari, fonderie di metalli, industrie casearie, ecc.\nGeografia.\nChacabuco sorge nella regione della Pampa umida, a 210 km ad ovest di Buenos Aires. La citt\u00e0 occupa un'area di 2.278 km\u00b2, la sua popolazione secondo il censimento del 1991 \u00e8 di 43.079 abitanti con una densit\u00e0 di 18,9 ab/km\u00b2.\nEtimologia.\nSecondo lo storico Oscar Ricardo Melli la parola Chacabuco deriva da due voci araucane, \"Chacay\" un albero spinoso (Colletia domiana) e \"buvo\", pendio. Secondo Melli Chacabuco significa \"pendio dei Chacay\".\nIl nome della citt\u00e0 trae origine dalla battaglia che Jos\u00e9 de San Mart\u00edn aveva vinto durante guerra d'indipendenza cilena il 12 febbraio 1817.\nStoria.\nChacabuco fu fondata con Legge Provinciale il 5 agosto 1865, con il nome di \"Guardia Nacional\" per volont\u00e0 del governatore Mariano Saavedra al fine di ricompensare i reduci distintisi durante la guerra del Paraguay. In quel tempo la famiglia Lynch don\u00f2 150\u00a0km\u00b2 della sua propriet\u00e0 per costruire il nuovo centro urbano. Nel gennaio dell'anno seguente cominciarono i lavori di divisione delle terre e in poco tempo l'area venne conosciuta con il nome \"Las Estacas\". Gi\u00e0 a partire dal 1870 la localit\u00e0 inizi\u00f2 ad essere chiamata con il suo nome attuale. Nel novembre 1884 la cittadina fu raggiunta dalla ferrovia proveniente da Buenos Aires e lentamente l'area inizi\u00f2 ad essere popolata da coloni d'origine italiana, spagnola, francese, irlandese e svizzera.\nIl 18 giugno 1918 Chacabuco fu elevata allo \"status\" di citt\u00e0.\nSociet\u00e0.\nPopolazione.\nGli abitanti di Chacabuco di discendenza italiana sono originari della Basilicata (da cittadine come Lagonegro, Moliterno, Francavilla sul Sinni, Senise) e, in misura minore, da altre regioni.\nInfrastrutture e trasporti.\nChacabuco sorge lungo l'importante strada nazionale 7, che unisce Buenos Aires a Mendoza e al Cile."}
{"id": "129095", "revid": "416175", "url": "https://it.wikipedia.org/wiki?curid=129095", "title": "Volo a vela", "text": "Volo a vela (in inglese \"gliding\" o \"soaring\") indica il volo senza motore effettuato con un aliante, cio\u00e8 con una macchina pi\u00f9 pesante dell'aria (differente quindi dall'aerostato, che per alzarsi in volo sfrutta il principio di Archimede) sfruttando l'energia presente nell'atmosfera grazie all'abilit\u00e0 del pilota e alle caratteristiche della macchina. Questo sport nel 1936 fece parte dei giochi olimpici.\nDescrizione.\nPoich\u00e9 un mezzo privo di motore e pi\u00f9 pesante dell'aria non pu\u00f2, per sua stessa natura, generare una spinta che permetta il volo, tutto il volo a vela sfrutta il moto dell'aria circostante. Un mezzo da volo a vela, e pi\u00f9 in generale un mezzo da volo libero, \u00e8 in costante caduta rispetto all'aria e pu\u00f2 quindi guadagnare quota solo volando all'interno di una corrente ascensionale di forza adeguata. In pratica l'aliante sale se l'aria in cui vola sta salendo pi\u00f9 veloce di quanto esso scende.\nOgni aeromobile, in particolare, ha una sua \"efficienza\", che dipende dal suo tasso di caduta rispetto all'aria. L'efficienza di un aeromobile \u00e8 un numero adimensionale e indica la distanza orizzontale (in metri) che il mezzo \u00e8 in grado di percorrere perdendo un metro di quota in aria ferma (come si vede le due unit\u00e0 di misura si semplificano, quindi l'efficienza non ha unit\u00e0 di misura). \nUn aliante ha in media un'efficienza tra 30 e 50, un deltaplano tra i 10 e i 30 e un parapendio sotto i 10.\nUn'altra caratteristica importante di un aliante \u00e8 la minima discesa, che varia da 1\u00a0m/s a 0.3\u00a0m/s, e determina la velocit\u00e0 minima delle termiche di cui ha bisogno per salire.\nNel volo a vela tutte le prestazioni sono relative all'aria circostante, quindi \u00e8 interessante notare che, mentre il velivolo continua a scendere all'interno della massa d'aria entro cui vola, se questa sale l'aliante sale con essa. \nPiccolo esempio pratico: se una data massa d'aria sale rispetto al suolo a 3 metri al secondo e se l'aliante che vi vola all'interno ha una velocit\u00e0 costante di discesa di 1 metro al secondo rispetto all'aria, allora questo salir\u00e0 a 2 metri al secondo rispetto al suolo. \nIn particolare, a seconda del tipo di vento che si sfrutta per guadagnare quota o mantenersi in volo, si parla di volo termico, di pendio o d'onda.\nGrazie a un intelligente sfruttamento delle masse d'aria, il pilota pu\u00f2 condurre l'aliante a percorrere distanze molto lunghe (anche 3000\u00a0km), guadagnare quota fino ai limiti della troposfera (10-15.000 metri) e percorrere grandi distanze a velocit\u00e0 superiori ai 200\u00a0km/h.\nIl volo a vela \u00e8 particolarmente diffuso in Germania dove ebbe grande sviluppo tra le due guerre mondiali.\nLa FAI.\nLa FAI (\"F\u00e9d\u00e9ration A\u00e9ronautique Internationale\") ha definito una serie di prove per qualificare l'esperienza e il brevetto dei piloti di Volo a Vela. Tali prove si possono cos\u00ec riassumere:\nle insegne sono denominate C perch\u00e9 in passato il brevetto di volo a vela era denominato \"brevetto C\"\nLa licenza di pilota di aliante.\nLa licenza di pilota di aliante (\"SFCL\" secondo la nuova normativa EASA) si pu\u00f2 conseguire dai 16 anni di et\u00e0. Il corso prevede una parte pratica e una parte teorica, che possono essere svolte contemporaneamente (il corso pratico pu\u00f2 iniziare prima di aver finito quello teorico). Il corso pratico comprende l'effettuazione di almeno 15 ore di volo distribuite in almeno 45 decolli. Di queste 15 ore, almeno 10 devono essere eseguite con l'istruttore competente, almeno 2 come pilota solista (cio\u00e8 senza l'istruttore sul seggiolino posteriore dell'aliante scuola). Non ci sono particolari limitazioni per le ulteriori 3 ore di volo mancanti. \u00c8 inoltre obbligatorio un volo da pilota solista della durata di almeno un'ora o un volo cross-country di 100km con istruttore. \nDopo aver effettuato il corso teorico, il neo pilota deve superare un esame di teoria a risposta multipla sui fondamenti della meccanica del volo, sulla sicurezza del volo, sulla navigazione aerea, sulle regolamentazioni aeronautiche, sulla medicina, sugli aeromobili e i loro componenti e sulla meteorologia. Successivamente alle prove teoriche, una volta maturata l'attivit\u00e0 di volo minima si deve superare la prova pratica di volo con un ispettore esaminatore seduto sul seggiolino posteriore dell'aliante biposto, che pu\u00f2 anche fare domande di tipo teorico.\nUna volta conseguito il brevetto, esso non ha una scadenza (contrariamente di quanto fosse indicato con la vecchia normativa). Se entro 24 mesi il pilota non ha conseguito almeno: 15 decolli (di cui 2 con istruttore) e 5 ore di volo, dovr\u00e0 essere sottoposto ad un profincency check a discrezione dell'istruttore competente.\nPer poter trasportare anche i passeggeri (non a pagamento per\u00f2), \u00e8 necessario aver maturato un minimo di 10 ore di volo o 30 decolli dopo aver conseguito la licenza di volo e aver effettuato un volo di verifica a carico dell'istruttore. Questa abilitazione segue la durata della licenza. \nPer poter trasportare passeggeri e avere diritto di essere enumerati, bisogna aver totalizzato almeno 75 ore di volo, 200 decolli e essere maggiori di anni 18.\nUna volta conseguita la licenza di volo a vela, con brevi corsi pratici si possono conseguire abilitazioni per alianti monoposto, motoalianti, lancio con il verricello, utilizzo di aviosuperfici e gli ultraleggeri."}
{"id": "129097", "revid": "869733", "url": "https://it.wikipedia.org/wiki?curid=129097", "title": "Yeti", "text": "Lo yeti \u00e8 una creatura leggendaria che fa parte della cultura e delle credenze popolari delle popolazioni locali dell'Himalaya, entrata ormai anche nell'immaginario collettivo della cultura mondiale. Conosciuto anche come \"abominevole uomo delle nevi\", termine originato da un'errata traduzione giornalistica dell'espressione in lingua nepalese \"Metoh Kangmi\" (letteralmente \"uomo-orso delle nevi\"), il termine \"Yeti\" deriva invece da \"yeh-teh\" che viene tradotto come \"\"Quella cosa l\u00e0\" o \"Uomo delle rocce\"\", espressione tipica usata dagli \"sherpa\" per indicare la mitica creatura.\nStoria.\nGi\u00e0 nel 1407 il bavarese Johann Schiltberger, secondo i resoconti di viaggio, avrebbe riferito dell'esistenza di creature umanoidi completamente ricoperti di peli, tranne che sul volto e le mani, sulla catena degli Altai, presso i confini occidentali della Mongolia.\nIl primo a riferire dell'esistenza di una creatura pelosa e senza coda, simile ad un uomo, \u00e8 stato R. R. Hodgson, magistrato britannico, in Nepal dal 1820 al 1843. Le prime impronte dello Yeti furono scoperte in Tibet dal maggiore Laurence Austine Waddell Waddell nel 1889 a pi\u00f9 di cinquemila metri di quota. Pochi anni dopo un altro esploratore inglese di nome Knight afferm\u00f2 d'incontrare, a pochi metri di distanza, una creatura misteriosa d'aspetto quasi umano, alta un paio di metri e ricoperta di folta pelliccia: Nel corso del XIX secolo, si trova qualche riferimento a questo essere semiumano anche in scritti di ufficiali inglesi residenti nella regione himalayana.\nIl 22 settembre 1921, il tenente colonnello C. K. Howard-Bury, mentre stava tentando la scalata dell'Everest, percorrendo il sentiero che da Kharta porta a Lhapka-La, vide attraverso il binocolo, su un piano innevato sovrastante, una figura scura dalle sembianze vagamente umane. Quando giunse sul posto, a settemila metri, not\u00f2 nella neve impronte di piedi nudi dalla forma umana. La notizia raggiunse il mondo civilizzato e diede vita al moderno mito dell'Abominevole Uomo delle Nevi.\nNel 1925, nella regione del ghiacciaio Zemu (ad un'altitudine di circa 4500 metri), N.A. Tombazi, fotografo greco della \"Royal Geographical Society\" di Londra, vide una creatura in movimento circa 300 metri pi\u00f9 in basso. Essa scomparve prima che Tombazi potesse preparare la macchina fotografica ma, scendendo, ne rinvenne le impronte. \nL'8 novembre 1951, alle ore 16:00 in punto, mentre stavano raggiungendo il ghiacciaio Menlung sull'Himalaya, gli alpinisti inglesi Eric Shipton e Michael Ward e lo sherpa Sen Tensing, a 6000 metri, notarono una scia d'impronte molto chiare a sud ovest del passo di Melung-Tse. Seguirono la pista per circa 1600 metri, ma dovettero desistere quando questa giunse in prossimit\u00e0 di un crepaccio. Impossibilitati a seguire la misteriosa creatura, fotografarono un'impronta di un piede umanoide, con cinque dita e che misurava 33 X 20 centimetri. Le impronte erano presenti anche dall'altra parte del crepaccio: \"Dove le orme attraversavano il crepaccio, era perfettamente visibile il punto in cui la creatura aveva saltato ed usato le sue dita per assicurarsi la presa sulla neve nel ciglio opposto\". Nel 1957, la spedizione in Nepal del miliardario e criptozoologo statunitense Tom Slick non approd\u00f2 a nessuna scoperta, ma constat\u00f2 che i nativi sapevano benissimo distinguere un orso o un entello (o \"langur\") da uno yeh-teh.\nNel 1953, Lord John Hunt, capo della fortunata spedizione di Edmund Hillary, vide una lunga serie di impronte, nei pressi del Passo Zemu. Inizialmente pens\u00f2 che fossero state lasciate dai membri di una spedizione tedesca, i quali, successivamente, negarono di essere stati in quella zona.Il 19 marzo 1954, il \"Daily Mail\" pubblic\u00f2 un articolo che descriveva una spedizione intenta ad ottenere campioni di peli di uno scalpo trovato nel monastero di Pangboche. I peli furono analizzati dal professor Frederic Wood Jones, un esperto in antropologia e anatomia comparata. La ricerca consisteva nel prendere delle microfotografie dei peli e metterle a confronto con peli di animali noti come orsi e oranghi. Il Professore Woods Jones concluse che i peli dello scalpo di Pangboche non provenivano da uno scalpo. Egli sostenne che, al contrario degli animali, che hanno una cresta di peli che si estende dalla testa alla schiena, la reliquia aveva una cresta che si estendeva dalla base della fronte e terminava presso la nuca. I peli variavano dal nero scuro al marrone scuro sotto una luce fioca fino al rosso alla luce del sole. Nel corso dello studio, i peli furono sbiancati, tagliati in sezioni e analizzati al microscopio, ma Woods Jones non riusc\u00ec a individuare l'animale a cui apparteneva lo scalpo. Tuttavia, si convinse che i capelli non appartenevano a un orso o a una scimmia antropoide. Egli, inoltre, ipotizz\u00f2 che i peli non fossero della testa dell'animale, ma della spalla.\nLa seconda spedizione di Slick, nel 1959, trov\u00f2 quelli che si ritennero gli escrementi dello yeti, contenenti parassiti sconosciuti, e scopr\u00ec nel monastero buddista di Tengboche in Nepal una mano disseccata attribuita da uno dei monaci allo yeti. Un dito della mano fu trafugato e inviato a Londra, dove il reperto fu esaminato e classificato come appartenente a un primate di specie sconosciuta.\nLa spedizione registr\u00f2 anche la notizia che esistevano copricapi fatti di pelle di yeti. Ma fu soltanto l'anno seguente che la spedizione in Nepal di Edmund Hillary trov\u00f2 nel monastero buddista di Khumjung uno di questi copricapi, che poi risult\u00f2 fatto con la pelle di un raro animale locale (il \"serow\") simile ad una capra.\nNel 1986, lo scalatore Reinhold Messner avvist\u00f2, in una regione del Tibet orientale, uno Yeti, che descrisse come un orso delle nevi, ritto sulle zampe posteriori, in posizione bipede, che guardava nella sua direzione e che inizi\u00f2 a fischiare per minacciarlo.\nNel marzo 1986 l'esploratore Anthony Wooldridge avvist\u00f2 e fotograf\u00f2 un presunto Yeti nell'India settentrionale a una distanza di 150 metri. Secondo molti si tratterebbe per\u00f2 soltanto di una roccia, simile a quelle retrostanti, di forma vagamente antropomorfa.\nNel 1991, alcuni ladri asportarono dal monastero di Pangboche i resti della cosiddetta \"mano\" dello yeti.\nNel 1992, il programma televisivo \"Unsolved Mysteries\" appur\u00f2 che, nel 1959, alcuni frammenti di quella mano erano stati inviati per analisi, oltre che a Londra, all'antropologo George Agogino, che non ne aveva mai pubblicato i risultati. Gli organizzatori del programma rintracciarono Agogino ancora in possesso dei campioni di pelle che, nuovamente analizzati dal laboratorio biomedico dell'Universit\u00e0 di California, risultarono simili all'epidermide umana, ma non appartenenti a esseri umani.\nDurante lo spettacolo \"Paranormal Borderland\" della Paramount svoltosi dal 12 marzo al 6 agosto 1996, venne presentato un video, noto come \"The snow walker\", in cui un probabile Yeti arrancava nella neve. In seguito si scopr\u00ec che il video fu creato dai produttori, nel tentativo di ingannare il pubblico. La Fox utilizz\u00f2 il video nel programma \"World's Greatest Hoaxes\".\nIl 21 ottobre 1998, lo scalatore americano Craig Calonica disse di aver visto, il 17 ottobre, di ritorno dall'Everest, due creature che camminavano insieme in posizione eretta: \"La mia opinione \u00e8 che ho visto qualcosa, e quel qualcosa non era un uomo, non era un gorilla, non era un orso, non era una capra e non era un cervo\".\nNella primavera del 2001, sulla corteccia di un albero in Bhutan, lo zoologo Rob McCall e la sua squadra, trovarono due peli alquanto misteriosi. Inviati alla Oxford University, vennero analizzati da Bryan Sykes, uno dei pi\u00f9 grandi esperti al mondo di analisi del DNA. Le analisi dimostrarono che il materiale non apparteneva a nessuna specie conosciuta e che somigliava ai peli trovati da Edmund Hillary sull'Himalaya mezzo secolo prima. Ulteriori analisi, i cui risultati vennero confermati solo in seguito ai precedenti comunicati stampa, confermarono definitivamente che in realt\u00e0 i peli appartenevano ad un orso bruno e a un orso tibetano.\nNel 2003, sulle montagne siberiane dell'Altai, Sergey Semenov ritrov\u00f2 un arto che secondo alcuni esperti non era riconducibile a nessun animale noto.\nAll'inizio del dicembre 2007, il presentatore ed esploratore statunitense Josh Gates, con la propria squadra, trov\u00f2 tre orme considerate compatibili con quelle dello \"Yeti\", sulla sponda del fiume Manju, a 2.850 metri di altezza.\nIl 20 ottobre 2008, alcuni scalatori giapponesi, di ritorno da un'arrampicata nel Nepal occidentale, dissero di aver trovato sulla neve delle orme forse riconducibili allo Yeti. Kuniaki Yagihara, membro del Progetto Yeti Giappone, a Katmandu, spieg\u00f2 di avere visto e fotografato tre impronte di piedi che assomigliavano a quelle di un essere umano, sulla montagna Dhaulagiri, nel Nepal occidentale, a un'altitudine di circa 4.800 metri. Essi aggiunsero che le orme non erano riconducibili a quelle di orsi, cervi e capre delle nevi.\nIl 17 ottobre 2013 gli scienziati, confrontando il DNA di alcuni peli presumibilmente appartenenti allo yeti con quello di un orso polare, hanno stabilito che la creatura leggendaria coinciderebbe in realt\u00e0 con una sottospecie ibrida di orso.\nDescrizione.\nLo yeti viene descritto come un grosso animale, con analogie con le scimmie, che vive sull'Everest o comunque nell'Himalaya. Si tratterebbe di un essere di altezza compresa tra 1,80 e 2,40 metri per le femmine e dai 2,30 ai 3,15 metri per i maschi, ricoperto di una folta pelliccia bianca o argentata. Avrebbe una lunga capigliatura e braccia lunghe fino alle ginocchia. Gli abitanti del Tibet ipotizzano l'esistenza di due tipi di Yeti: il \"Dzu-teh\" (che significa cosa grossa), pi\u00f9 alto (fino ai 3,15 metri di altezza), e il \"Meh-teh\", di altezza pi\u00f9 ridotta.\nLo yeti ha analogie con altre creature leggendarie in altre parti del mondo: nella regione caucasica e nella vasta fascia che va dal Pamir, attraverso l'Asia Centrale e la Mongolia, fino alla Siberia Orientale vivrebbe Alma; sulle montagne della Cina centrale, in Indocina e in Malaysia si nasconderebbe lo Xu\u00e8r\u00e9n o \"uomo selvatico\"; negli altipiani della Russia il Chuchunaa; nel nord ovest americano, tra le Montagne Rocciose e il Pacifico, si dice vivrebbe il \"Sasquatch\" o \"Bigfoot\". Sono state condotte ricerche scientifiche per dimostrare se le leggende avessero o meno un fondamento. Ma dal primo presunto avvistamento effettuato dal Colonnello Britannico A.L. Waddell, nel 1889, a una quota di 5.000 metri di altezza, alla frontiera tra Nepal, Tibet e Bhutan, sono state avvistate e fotografate solo impronte, con l'eccezione di scalpi e pellicce rinvenuti e conservati come reliquie da alcuni monaci, che si sono rivelati poi appartenere a specie animali note. Nel 1980 Meng Qingbao ha avvistato un migliaio di impronte di cui ha riportato alcuni calchi della lunghezza di 46\u00a0cm, di forma e dimensioni dissimili da quelle della fauna circostante conosciuta, oltre ad alcuni peli. Non \u00e8 mai stato rinvenuto alcun reperto osseo riconducibile direttamente alla leggendaria creatura.\nIpotesi.\n Di certo, \u00e8 noto che le popolazioni himalaiane considerano lo yeti una creatura della fauna locale che vive sulle pi\u00f9 alte cime e si avventura fra la neve alla ricerca di muschio salato o di licheni.\nL'alpinista italiano Messner ha ipotizzato che lo yeti altro non sia che l'orso azzurro tibetano. Nella sua disamina spiega che i tibetani chiamano questo orso \"chemo\" ed \u00e8 descritto come lo yeti: irsuto, puzzolente, dalle impronte umane. L'orso \u00e8 in mostra allo zoo di Lhasa. Il Dalai Lama disse a Messner che \"yeti e chemo sono la stessa creatura: non capisco cosa s'immaginino gli occidentali pensando allo yeti\".\nSecondo altri ipotesi, gli Yeti sarebbero discendenti del gigantopiteco (il pi\u00f9 grande primate mai esistito che visse dal Pliocene al Pleistocene in quelle che oggi sono le attuali Cina, India e Vietnam), che non si sarebbe estinto 300-400.000 anni fa ma si sarebbe rifugiato nelle montagne dell'Himalaya. Con il passare dei millenni, la statura sarebbe diminuita (si stima che il gigantopiteco fosse alto tra i 2,7 e i 3,7 metri) e sarebbe lui il famoso \"uomo delle nevi\".\nAlcune osservazioni dello Yeti potrebbero infine spiegarsi pensando alle scimmie, parecchie specie delle quali vivono sull'Himalaya a grande altitudine. La pi\u00f9 celebre \u00e8 il \"Rhinopithecus roxellana\", una scimmia piuttosto massiccia, con il naso all'ins\u00f9, e un magnifico pelame dorato; una specie affine, il presbite dell'Himalaya si incontra fino a 4.000 metri di quota. Lo stesso avviene con certi macachi, in particolare il macaco dell'Himalaya.\nInfluenza culturale.\nL'immagine dello yeti ha svolto spesso un ruolo influente nella cultura popolare, figurando in film, libri, fumetti e videogiochi.\nAppare ad esempio nei lungometraggi \"The Snow Creature\" (1954), \"Il mostruoso uomo delle nevi\" (1957), \"Half Human: The Story of the Abominable Snowman\" (1958), \"Ostro\u017cnie, Yeti!\" (1961), \"Shriek of the Mutilated\" (1974), \" Lomut \" (1976), \"Yeti, il gigante del XX secolo\" (1977), \"Monsters &amp; Co.\" (2001), Lissy - Principessa alla riscossa (2007), \"La mummia - La tomba dell'Imperatore Dragone\", \"Hotel Transylvania\" e \"Le 5 leggende\" (2012) e \"Monsters University\" (2013), oltre che nei film tv \"Amy e lo Yeti\" del 1995, \"Yeti\" del 2008, \"Smallfoot - Il mio amico delle nevi\" del 2018 e \"Il piccolo yeti\" del 2019. Inoltre appare anche in un film d'animazione di \"Scooby-Doo\" del 2007 intitolato \"Stai fresco, Scooby-Doo!\".\nOltre ad apparire nel \"Doctor Who\" \u00e8 presente in varie opere della narrativa, tra cui opere di R. L. Stine. Nelle storie di Lovecraft viene ipotizzato che la leggenda dello Yeti sia dovuta all'avvistamento dei Gug, esseri mostruosi e giganteschi dall'aspetto scimmiesco. Nello pseudobiblium appartenente alla saga di Harry Potter \"\" si ipotizza una possibile parentela tra gli Yeti e i Troll del Nord Europa.\nLo Yeti \u00e8 molto popolare anche nel mondo dei fumetti. In Italia, ad esempio, fu pubblicata per anni la striscia \"Yeti\" ideata dallo sceneggiatore Marco Di Tillo, su disegni di Rodolfo Torti.\nNell'Universo Marvel vari personaggi sono ispirati alla figura dello Yeti. Oltre a personaggi di nome Yeti o Susquatch figurano lo Yetrigar, The Abominable Snowman e The Abominable Snow-King.\nNella serie \"Martin Myst\u00e8re\" vengono immaginati come discendenti di esploratori spaziali del continente mitico Atlantide i quali, atterrati su Marte in tempi remoti, avrebbero sviluppato le loro caratteristiche tipiche per adattarsi all'ambiente ostile del pianeta dopo che la loro astronave aveva avuto un'avaria, salvo poi ritornare, ormai trasformati nella creatura nota come Yeti, sulla Terra una volta riparata l'astronave.\nAltri fumetti che presentano lo Yeti sono \"Zagor\", \"Le avventure di Tintin\", alcune storie di Topolino e la storia di Paperon de' Paperoni \"Zio Paperone e la corona di Gengis Khan\".\nCompare assieme al Sasquatch e altre creature della cultura popolare nella serie animata fantascientifica Roswell Conspiracies. Skips, un personaggio della serie animata \"Regular Show\", \u00e8 uno yeti.\n\u00c8 presente in vari videogiochi tra cui \"League of Legends\", \"Maple Story\", \"Mr. Nutz\", \"The Battle for Wesnoth\", ', ', \"Tomb Raider II\", \"World of Warcraft\", \"Urban Yeti\", \"Zoo Tycoon\", \"Team Fortress 2\", \"Far Cry 4 e \". Nel videogioco \"Skifree\" il protagonista deve scappare da un abominevole uomo delle nevi. Il protagonista della serie di giochi on-line \"Yetisports\" \u00e8 uno Yeti. Infine il Pok\u00e9mon Abomasnow \u00e8 ispirato all'abominevole uomo delle nevi."}
{"id": "129100", "revid": "767487", "url": "https://it.wikipedia.org/wiki?curid=129100", "title": "Amore Formula 2", "text": "Amore Formula 2 \u00e8 un film del 1970 diretto da Mario Amendola.\nTrama.\nLa storia racconta di due giovani amici, l'inglese Paul Cooper e l'italiano Giorgio Andreini, entrambi piloti di automobili da competizione. A causa di un incidente di gara Giorgio rimane gravemente ferito e l'evento porta Paul a decidere di abbandonare le piste, dedicandosi totalmente all'attivit\u00e0 musicale. Giorgio, dopo lunga convalescenza, riprende a correre e, nel frattempo, Paul ha avuto grande fortuna, diventando un cantante di successo.\nNonostante le diverse carriere intraprese, l'amicizia tra i due resta immutata, fino all'entrata in scena della affascinante e disinibita Loreley, della quale entrambi s'infatuano. Loreley si lascia corteggiare da entrambi ben decisa a sedurli, causando una situazione di forte rivalit\u00e0 che sembra incrinare il rapporto di amicizia tra Giorgio e Paul.\nCuriosit\u00e0.\nDurante le pause nelle riprese del film, effettuate a Roma e dintorni, tra l'ottobre e il novembre 1970, Mal e il coprotagonista Giacomo Agostini fecero coppia fissa nella vita notturna della capitale. Dopo essere usciti da un \"night club\" del quartiere Prati, in compagnia di due giovani ammiratrici, ingaggiarono una sorta di gara automobilistica sulle deserte strade cittadine, nella notte tra il 28 e il 29 ottobre. Mentre tentava di tenere il passo della Porsche 911 2.2 S di Ago, a bordo della sua ben pi\u00f9 potente De Tomaso Mangusta, Mal usc\u00ec di strada distruggendo la vettura, ma senza conseguenze fisiche, salvo una distorsione al polso e lievi contusioni per la passeggera."}
{"id": "129101", "revid": "709565", "url": "https://it.wikipedia.org/wiki?curid=129101", "title": "Endemol Shine Italy", "text": "Endemol Shine Italy S.p.A. (gi\u00e0 Endemol Italia) \u00e8 una societ\u00e0 di produzione e distribuzione televisiva italiana con sede a Roma, che produce format televisivi del gruppo Banijay.\nGeneralit\u00e0.\nEndemol Shine Italy \u00e8 la prima societ\u00e0 di produzione televisiva in Italia e fa parte di Endemol Shine Group dal 2015 al 2020 e di Banijay dal 2020 in poi. L\u2019attivit\u00e0 di Endemol Shine Italy spazia dalla realizzazione di programmi di intrattenimento e fiction di ogni genere, alla creazione e adattamento dei formati per i principali network italiani, piattaforme satellitari e media interattivi.\n\u00c8 presente in Italia dal 1997 quando ha acquisito la societ\u00e0 di produzione televisiva Aran, nata nel 1986 come \"La Italiana Produzioni Audiovisive\" poi rinominata \"Aran\" nel 1988, con a capo Marco Bassetti, marito di Stefania Craxi. A dicembre 2014 \u00e8 nato il Gruppo Endemol Shine, la joint venture che ha unito Endemol, Shine e CORE Media creando uno dei pi\u00f9 grandi gruppi per l'intrattenimento televisivo al mondo.\nEndemol detiene il 68,5% della Palomar, casa di produzione cinematografica di fiction Rai di successo come \"Il commissario Montalbano\" e \"Braccialetti rossi\". La societ\u00e0, inoltre, sviluppa contenuti e servizi cross-media insieme a YAM112003, societ\u00e0 del Gruppo Endemol Shine.\nTra i programmi televisivi prodotti da Endemol, sia sulla Rai che su Mediaset, troviamo: il \"Grande Fratello\", su Canale 5, i giochi a premi \"Affari tuoi\" e \"Soliti ignoti - Identit\u00e0 nascoste\", su Rai 1, il variet\u00e0 \"I migliori anni\", sempre su Rai 1, i game show \"Chi vuol essere milionario?\", su Canale 5, format nato nel Regno Unito nel 1998 e sbarcato in Italia due anni pi\u00f9 tardi, e \"1 contro 100\", sempre su Canale 5, e numerosi show d'intrattenimento come \"Chi ha incastrato Peter Pan?\" e \"La fattoria\" su Canale 5 e \"Tale e quale show\" su Rai 1.\nSono di produzione Endemol Shine anche numerosi talk-show di prima e seconda serata come \"Che tempo che fa\" (fino al 2017), condotto da Fabio Fazio, su Rai 1, \"Le invasioni barbariche\", condotto da Daria Bignardi, su LA7, e \"Verdetto finale\", condotto da vari presentatori, su Rai 1."}
{"id": "129104", "revid": "11497", "url": "https://it.wikipedia.org/wiki?curid=129104", "title": "Yudhishthira", "text": ""}
{"id": "129105", "revid": "7336", "url": "https://it.wikipedia.org/wiki?curid=129105", "title": "Strato di ozono", "text": ""}
{"id": "129108", "revid": "767487", "url": "https://it.wikipedia.org/wiki?curid=129108", "title": "Brad Delson", "text": "Biografia.\nDi origini ebraiche, Delson ha trascorso i suoi primi anni nel sobborgo losangelino di Agoura. Ispirato da Guns N' Roses, Metallica, Deftones, Duran Duran, Dave Matthews Band e Sunny Day Real Estate, Delson inizi\u00f2 ben presto a studiare chitarra. Durante l'esperienza liceale, Delson fece parte di un gruppo chiamato Relative Degree insieme al batterista Rob Bourdon. Il gruppo si sciolse dopo solo un concerto.\nDurante lo stesso anno termin\u00f2 gli studi alla Agoura High School e inizi\u00f2 a frequentare il college dal 1996 al 2000, dove ottenne la laurea all'UCLA con specializzazione in Comunicazione; in seguito rinunci\u00f2 agli studi di giurisprudenza, per proseguire la sua carriera musicale. Durante gli studi universitari, Delson milit\u00f2 in un gruppo chiamato The Pricks, nella quale era presente anche il suo compagno di stanza e bassista Phoenix. All'epoca si diede il soprannome di \"Big Bad Brad\" e inizi\u00f2 a firmarsi con \"BBB\".\nIl 16 settembre 2003 Delson si \u00e8 sposato con Elisa Sara Boren, dalla quale ha avuto il figlio Jonah Taylor.\nCarriera.\nNel 1997 Delson entr\u00f2 negli Xero, gruppo fondato da Mike Shinoda e Mark Wakefield. Intorno allo stesso periodo ebbe l'occasione di lavorare con Jeff Blue il quale stava allora lavorando con i Matchbox 20 e con Macy Gray. Delson parl\u00f2 a Blue del suo gruppo, convincendolo ad ascoltare i demo fino ad allora prodotti, e quest'ultimo divenne il loro manager. Pochi anni pi\u00f9 tardi, dopo alcuni cambi di formazione, il gruppo divenne gli attuali Linkin Park, con i quali Delson ha pubblicato tutti e sette gli album in studio usciti tra il 2000 e il 2017.\nDelson e Shinoda sono anche alla guida della Machine Shop Recordings, etichetta discografica fondata nel 2002 che ha prodotto i lavori di artisti come Holly Brook e Styles of Beyond, nonch\u00e9 tutte le pubblicazioni dei Linkin Park da \"Reanimation\" (2002). Nel 2005 ha collaborato all'album \"The Rising Tied\" dei Fort Minor (progetto parallelo di Shinoda) in qualit\u00e0 di produttore associato, mentre l'anno seguente ha realizzato un remix per \"Where'd You Go\", singolo estratto dall'album.\nIn qualit\u00e0 di autore, Delson ha co-scritto gran parte dei brani tratti da \"Hybrid Theory\", \"The Hunting Party\" e \"One More Light\", oltre ai brani \"Make It Up as I Go\" e \"Running from My Shadow\" di Shinoda (entrambi presenti in \"Post Traumatic\") e al singolo \"Waiting for Tomorrow\" di Martin Garrix e Pierce Fulton."}
{"id": "129111", "revid": "287204", "url": "https://it.wikipedia.org/wiki?curid=129111", "title": "L'isola (Huxley)", "text": "L'isola (in inglese \"Island\") \u00e8 uno dei pi\u00f9 famosi ed apprezzati romanzi di Aldous Huxley. Fu pubblicato nel 1962 e si iscrive nel filone delle utopie.\nTrama.\nRacconta la storia del giornalista Will Farnaby che si reca nell'Estremo Oriente per conto di un magnate della stampa e del petrolio. Un naufragio lo porta sull'isola di Pala, un luogo sconosciuto e mai precedentemente descritto. Qui viene a contatto con una popolazione dal carattere gentile e sereno che \u00e8 riuscita a coniugare la scienza con l'arte. Pur ammirando la societ\u00e0 dove si \u00e8 improvvisamente trovato, Farnaby si trova coinvolto in un tentativo di impossessarsi del petrolio.\nTemi.\nImportante \u00e8 il finale dove avviene l'evoluzione psicologica del protagonista in seguito all'assunzione della \"medicina moksha\" (uno psichedelico che gli abitanti di Pala hanno imparato ad estrarre da un fungo, dagli effetti simili alla mescalina). Anche i paradisi terrestri non sono immuni dalla cruda realt\u00e0 della storia. \nL'opera \u00e8 famosa in particolare perch\u00e9 l'autore l'ha scritta durante i suoi esperimenti con la mescalina.\nL'opera \u00e8 in ogni caso ricca di cultura e avvicina questa descrizione di utopia ad un ramo della religione Buddista, quella Mahayana. Questa, pur essendo pi\u00f9 recente e descritta in modo molto \"pratico\", ci fa capire come l'uomo e i suoi intenti non si conciliano con la perfezione."}
{"id": "129112", "revid": "6392", "url": "https://it.wikipedia.org/wiki?curid=129112", "title": "Camera di Ames", "text": ""}
{"id": "129117", "revid": "486946", "url": "https://it.wikipedia.org/wiki?curid=129117", "title": "Sakti", "text": ""}
{"id": "129120", "revid": "952997", "url": "https://it.wikipedia.org/wiki?curid=129120", "title": "Cassata", "text": ""}
{"id": "129121", "revid": "119390834", "url": "https://it.wikipedia.org/wiki?curid=129121", "title": "Brian Aldiss", "text": "Le sue opere sono state premiate col premio Hugo e col premio Nebula, i principali riconoscimenti della fantascienza.\nBiografia.\nNel 1943 si arruol\u00f2 nel Royal Corps of Signals, partecipando ad azioni in Birmania; il suo incontro con la foresta pluviale, a quel tempo, contribu\u00ec in parte ad ispirare \"Hothouse\", mentre l'esperienza nell'esercito fu fonte di ispirazione per il primo e il secondo volume di \"Horatio Stubbs\".\nDopo la Seconda guerra mondiale lavor\u00f2 come libraio ad Oxford.\nOltre ai racconti brevi per varie riviste di fantascienza, scrisse una serie di novelle sulle vicende di un immaginario negozio di libri che attrassero l'attenzione di Charles Monteith, della casa editrice Faber and Faber. Da ci\u00f2 nacque il primo libro di Aldiss: \"The Brightfount Diaries\" (1955).\nNel 1955 l\"'Observer\" lanci\u00f2 un concorso per racconti ambientati nell'anno 2500 che Aldiss vinse con \"Not For An Age\". \"The Brightfount Diaries\" ebbe un successo moderato ma Faber chiese ad Aldiss se avesse altro materiale. Cos\u00ec fu pubblicato il suo primo romanzo di fantascienza \"Space, Time and Nathaniel\". \nI guadagni ottenuti con la scrittura uguagliavano ormai quelli da libraio, cos\u00ec Aldiss decise di diventare uno scrittore a tempo pieno.\nAlla World Science Fiction Convention del 1958 fu votato \"Nuovo autore pi\u00f9 promettente\" ed eletto presidente della British Science Fiction Association nel 1960.\nAttorno al 1964 lui e il suo collaboratore di lunga data Harry Harrison fondarono il primo giornale di critica fantascientifica, \"Science Fiction Horizons\", che nei due soli numeri pubblic\u00f2 articoli e recensioni di James Blish, C. S. Lewis, Kingsley Amis e un'intervista a William S. Burroughs.\nAldiss ebbe grande successo anche come antologista. Per Faber cur\u00f2 \"Introducing SF\", una raccolta di storie rappresentative di vari temi della fantascienza e \"Best Fantasy Stories\".\nNel 1961 cur\u00f2 un'antologia di ristampe di racconti per l'editore inglese di libri economici Penguin Books con il titolo di \"Penguin Science Fiction\". Il successo del progetto gener\u00f2 numerose ristampe e due ulteriori antologie, \"More Penguin Science Fiction\" (1963), e \"Yet More Penguin Science Fiction\" (1964), che ebbero lo stesso successo della prima e alla fine furono pubblicate insieme come \"The Penguin Science Fiction Omnibus\" (1973), e anch'esso merit\u00f2 numerose ristampe.\nNegli anni settanta Aldiss realizz\u00f2 diverse antologie di successo di fantascienza classica: \"Space Opera\" (1974), \"Space Odysseys\" (1975), \"Galactic Empires\" (1976), \"Evil Earths\" (1976), \"Perilous Planets\" (1978) e il volume di grande formato \"Science Fiction Art\" (1975), una selezione di illustrazioni tratte da riviste e \"pulp magazine\".\nIn occasione delle missioni esplorative su Venere da parte di sonde spaziali negli anni sessanta e settanta, che mostrarono quanto il pianeta fosse lontano dall'immagine della calda giungla tropicale dipinta sino ad allora dalla fantascienza, Aldiss e Harrison pubblicarono l'antologia \"Farewell, Fantastic Venus!\", ristampa di storie basata sulle vecchie, sorpassate concezioni di Venere.\nPubblic\u00f2 poi la serie di antologie \"The Year's Best Science Fiction\" (1968-1976?).\nNel 2005 la Regina Elisabetta II gli ha conferito il titolo di Ufficiale dell'Ordine dell'Impero Britannico per meriti letterari."}
{"id": "129122", "revid": "125545801", "url": "https://it.wikipedia.org/wiki?curid=129122", "title": "Lucia Bos\u00e8", "text": "Biografia.\nLucia, figlia di Domenico Bos\u00e8 e Francesca Borloni, era una commessa milanese della famosa Pasticceria Galli quando fu notata dal regista Luchino Visconti. Le porte del cinema si aprirono dopo il 1947 grazie alla vittoria del concorso Miss Italia a Stresa. Alla stessa edizione parteciparono altre concorrenti divenute poi famose attrici: Gianna Maria Canale, Gina Lollobrigida (classificatesi rispettivamente seconda e terza), Eleonora Rossi Drago (quarta, che fu poi esclusa perch\u00e9 sposata e madre) e Silvana Mangano (quinta).\nSuper\u00f2 il provino per \"Riso amaro\" ma l'opposizione della famiglia la costrinse a rinunciare al film. Partecip\u00f2 comunque ad alcune pellicole che segnarono l'affermazione del neorealismo italiano, come \"Non c'\u00e8 pace tra gli ulivi\" (1950) di Giuseppe De Santis, ma soprattutto \"Cronaca di un amore\" (1950) di Antonioni per il quale fu anche \"La signora senza camelie\" (1953). In questo primo periodo fu diretta anche da Luciano Emmer e Francesco Maselli (in \"Gli sbandati\", 1955), partecipando inoltre a diverse pellicole brillanti a fianco del suo primo fidanzato Walter Chiari. Dopo 17 film si spos\u00f2 e lasci\u00f2 il cinema ma rimase un popolare personaggio da rotocalco. Torn\u00f2 sugli schermi alla fine degli anni sessanta, per lo pi\u00f9 in ruoli secondari in pellicole quali \"Sotto il segno dello scorpione\" dei Taviani; \"Metello\" di Mauro Bolognini, \"Fellini Satyricon\", di Federico Fellini.\nTra le interpretazioni successive si ricordano: \"Cronaca di una morte annunciata\" (1987), di Francesco Rosi, \"L'avaro\" (1990) di Tonino Cervi nel cui film venne doppiata da Angiolina Quinterno, \"Volevo i pantaloni\" (1990) di Maurizio Ponzi, \"I Vicer\u00e9\" (2007) di Roberto Faenza.\nNel 2000 riusc\u00ec a realizzare un suo sogno di giovent\u00f9 creando nella citt\u00e0 di Tur\u00e9gano il \"Museo degli angeli\", ospitante le rappresentazioni degli angeli provenienti da ogni parte del mondo.\nNel 2017 ricevette il \"Wilde Vip European Award\" per l'arte e la cultura, onorificenza conferita dalla Dreams Entertainment con l'Osservatorio Parlamentare Europeo.\n\u00c8 morta il 23 marzo 2020 a causa di una polmonite complicata dal COVID-19, dopo il ricovero in ospedale a Segovia, in Spagna. La sua ultima apparizione in un programma televisivo italiano era stata a \"Domenica In\" con Mara Venier su Rai 1. L'attrice da molti anni aveva capacit\u00e0 polmonari ridotte, per via della tubercolosi contratta durante l'infanzia.\nVita privata.\nLucia Bos\u00e8, dopo un lungo fidanzamento con l'attore italiano Walter Chiari, conobbe il torero Luis Miguel Domingu\u00edn, che spos\u00f2 nel 1955: da lui ebbe i figli Miguel, Lucia e Paola (un quarto figlio mor\u00ec poco dopo la nascita). Le nozze civili furono celebrate a Las Vegas e quelle religiose in Spagna. Il matrimonio si concluse nel 1968 con la separazione, a causa delle continue infedelt\u00e0 del marito.\nEbbe modo di frequentare personalit\u00e0 di rilievo, come Pablo Picasso, Luchino Visconti, padrino di battesimo di Miguel, ed Ernest Hemingway.\nTra i suoi nipoti c'era la modella Bimba Bos\u00e8 morta prematuramente di cancro al seno nel 2017, che l'aveva resa bisnonna di due femmine."}
{"id": "129123", "revid": "1216132", "url": "https://it.wikipedia.org/wiki?curid=129123", "title": "Andreas Eschbach", "text": "Biografia.\nEschbach ha studiato ingegneria aerospaziale all'universit\u00e0 di Stoccarda e in seguito ha lavorato come ingegnere del software.\nHa iniziato a scrivere dall'et\u00e0 di 11 anni. La sua prima pubblicazione professionale \u00e8 stata il racconto breve \"Dolls\", pubblicato nel 1991 dalla rivista tedesca di computer \"C't\".\nNel 1994 ha ricevuto la borsa di studio della Fondazione Arno Schmidt assegnata ai nuovi scrittori tedeschi di grande talento.\nTre dei suoi romanzi hanno vinto il \"Kurd-La\u00dfwitz-Award\", uno dei premi pi\u00f9 prestigiosi nell'ambito della fantascienza tedesca. Ha ricevuto inoltre numerose volte il Science Fiction Club Deutschland, premio del fandom, tanto che nel 2000 ne \u00e8 stato escluso per manifesta superiorit\u00e0 sui concorrenti.\nAlcune sue opere sono state tradotte in numerose lingue, inclusi inglese, francese, italiano, russo, turco e giapponese.\nNel 2002 il suo romanzo \"Lo specchio di Dio\" \u00e8 stato adattato per la televisione tedesca. Nel 2003 l'opera \"Eine Billion Dollar\" \u00e8 stata adattata per la radio.\nVive nei pressi di Stoccarda."}
{"id": "129127", "revid": "6923", "url": "https://it.wikipedia.org/wiki?curid=129127", "title": "Clifford D. Simak", "text": "Fu insignito di numerosi e prestigiosi premi della letteratura fantastica e fantascientifica come il premio Hugo, il Nebula e il Grand Master Award alla carriera, ricevuto nel 1977.\nBiografia.\nPrimi anni.\nClifford D. Simak nacque a Millville, nel Wisconsin, figlio di John Lewis Simak, originario boemo, e di Margaret Wiseman. Nella localit\u00e0 rurale di Millville egli visse anche la sua giovinezza, e ci\u00f2 gi\u00e0 spiega la primazia degli scenari agresti, tipici d'altronde di tutto il Midwest americano, che delineano il corpus delle sue opere letterarie.\nSimak studi\u00f2 giornalismo all'Universit\u00e0 del Wisconsin e, a partire dagli anni trenta, collabor\u00f2 a diverse testate di Michigan, Iowa, Carolina del Nord e Missouri. Ad ogni modo, Simak leg\u00f2 la sua professione di giornalista principalmente al \"Minneapolis Star and Tribune\" di Minneapolis, in Minnesota, per il quale lavor\u00f2 a partire dal 1939 e sino al 1976, occupandosi regolarmente di una rubrica settimanale di divulgazione scientifica. Divenne fra l'altro editore del \"Minneapolis Star\" nel 1949 e coordinatore del \"Minneapolis Tribune\" e del \"Science Reading Series\" nel 1961.\nEsordi letterari.\nSimak inizi\u00f2 a scrivere fantascienza per le riviste \"pulp\" nel 1931, ma usc\u00ec dal settore nel 1933. Il suo racconto d'esordio fu \"Il mondo del sole rosso\" (\"World of the Red Sun\", 1931), pubblicato su \"Wonder Stories\". L'unica opera \"di genere\" scritta fra il 1933 e il 1937 fu \"Il creatore\" (\"The Creator\", 1935, sul periodico \"Marvel Tales\"), una notevole storia con implicazioni religiose, piuttosto insolita nel panorama della fantascienza dell'epoca: in essa s'immagina che l'idea dell'onnipotenza divina sia falsa, e che anzi il dio venerato da gran parte dei terrestri non sia altro che l'abitatore di un universo pi\u00f9 avanzato, pur sempre raggiungibile per mezzo di una nave interstellare.\nQuando John W. Campbell inizi\u00f2 a ridefinire il genere verso il 1937, Simak torn\u00f2 alla fantascienza come collaboratore regolare della rivista \"Astounding Stories\" lungo tutto il periodo 1938-1950. Simak \u00e8 dunque uno dei protagonisti assoluti della cosiddetta Et\u00e0 d'oro della fantascienza (\"Golden Age\"). Le sue prime pubblicazioni, come il romanzo \"Ingegneri cosmici\", 1939, poi riveduto nel 1950), seguivano la tradizione del sottogenere della \"superscienza\" perfezionato da E. E. \"Doc\" Smith.\nBen presto, tuttavia, egli seppe sviluppare uno stile molto personale, imponendosi proprio per quella sua tendenza\u00a0\u2013 di rado riscontrabile tra gli autori di fantascienza degli anni quaranta e cinquanta \u2013 a incentrare le storie su aspetti pi\u00f9 umani che tecnologici, cosicch\u00e9 le stesse descrizioni d'ambiente, fra scenari rurali e atmosfere rarefatte, fanno da sfondo a sentimenti, ansie, aspirazioni, mirabilmente accompagnati da una scrittura definita \"gentile\" e \"pastorale\", o anche, secondo le parole di Asimov, \u00ab\"semplice e immediata, assolutamente limpida\"\u00bb. Il tipico alieno di Simak \u00e8 un personaggio tranquillo, riflessivo, antieroico o addirittura filosofo, come il Juwain di \"Anni senza fine\", mai il \"cattivo\" che vuole invadere il pianeta, secondo l'infantile tradizione degli inizi della fantascienza. Simak rese anzi l'idea della \"fratellanza universale\" uno dei suoi temi pi\u00f9 cari, e non \u00e8 raro incontrare nei suoi scritti veri e propri tentativi di formulare un'etica \"cosmica\".\n\"Anni senza fine\" e le altre opere mature.\nIl primo dei romanzi di Simak ad ottenere una vasta risonanza fu \"Oltre l'invisibile\" (\"Time and Again\", 1951), il cui protagonista \u00e8 un uomo che viaggia nel tempo: l'opera \u00e8 un esempio d'equilibrio fra i retaggi della \"space opera\", con le sue suggestioni avventurose e il suo tipico \"sense of wonder\", e le aspirazioni umanistiche e intimistiche, perno dell'originalit\u00e0 dell'autore.\nIl suo romanzo pi\u00f9 noto, da alcuni riconosciuto come \"il manifesto della moderna fantascienza\", \u00e8 per\u00f2 \"Anni senza fine\", 1952, conosciuto anche col titolo originale \"City\"), formato da una sequenza di otto racconti, scritti nell'arco di tempo compreso tra il 1944 e il 1952, pi\u00f9 un \"Epilogo\", aggiunto nel 1973 e presente dunque solo nelle edizioni successive del libro. La genesi di quest'ultimo racconto prese il via nel 1971, in seguito alla morte di John W. Campbell, quando in modo del tutto spontaneo alcuni di coloro che ebbero modo di conoscerlo o che furono da lui lanciati come scrittori sulla rivista \u00abAstounding Stories\u00bb, decisero di onorarne la carriera. Autori come Gordon R. Dickson, Poul Anderson, Alfred Bester, Mack Reynolds, Isaac Asimov, lo stesso Simak e diversi altri diedero cos\u00ec vita ad un libro nel quale ognuno scrisse un racconto o un romanzo breve. Il libro ebbe lo stesso titolo della gloriosa rivista diretta per tanti anni da John W. Campbell, della quale fu considerato l'ultimo numero. Fu cos\u00ec che Simak scrisse \"Epilogo\", venti anni dopo la pubblicazione della prima edizione del suo capolavoro.\nVincitrice dell'International Fantasy Award nel 1953, \"Anni senza fine\" \u00e8 la storia, e l'epopea, della famiglia Webster, a partire dal prossimo futuro fino ad attraversare innumerevoli secoli. Le specie che vivono sulla terra subiscono trasformazioni e mutazioni, si affacciano di volta in volta nuovi tipi di civilt\u00e0 mentre il pianeta sembra vivere pi\u00f9 d'una rinascita. Metafora delle afflizioni dei nostri tempi, il libro \u00e8 ricco di simbologie delicate e umanamente identificabili con le angosce dell'essere umano moderno, con i suoi sogni e le sue paure.\nFilo conduttore di tutto il libro, intessuto fra tratti fiabeschi e mitici, \u00e8 Jenkins, uno dei migliori personaggi di tutta la bibliografia di Simak. Jenkins \u00e8 l'automa/maggiordomo devoto alla famiglia Webster, che assume le funzioni di memoria storica dell'umanit\u00e0, fino a diventare l'unico riferimento realmente \"umano\" del libro nonch\u00e9 protagonista malinconico dell'ultimo \"Epilogo\".\nDurante la stesura di \"Anni senza fine\", Simak pubblic\u00f2 anche una serie di storie di guerra e western, sempre per riviste pulp, ma pi\u00f9 interessanti da un punto di vista letterario sono alcuni altri esiti del periodo: \"L'anello intorno al sole\" (\"Ring Around the Sun\", sempre del 1952, tradotto in passato anche come \"Mondi senza fine\"), riuscito romanzo di mutazioni e di poteri pi\u00f9 o meno illimitati, spunti di riflessione sociale e psicologica, e il racconto lungo \"Il grande cortile\" (\"The Big Front Yard\", 1958, vincitore del premio Hugo), col quale si assiste alla trasformazione di una casa rurale nella via d'accesso per mondi ignoti.\nNel 1957] scrisse \"Lulu\", divertente racconto con le avventure di un'astronave innamorata del suo equipaggio costituito da tre uomini.\nLa produzione successiva.\nSimak continu\u00f2 a scrivere opere di successo, e qualitativamente apprezzabili, lungo tutti gli anni sessanta.\nNel 1964 ottenne per la seconda volta l'Hugo grazie a quello che, insieme con \"Oltre l'invisibile\" e \"Anni senza fine\", \u00e8 generalmente considerato uno dei suoi capolavori nella lunghezza del romanzo: \"La casa dalle finestre nere\" (\"Way Station\", 1963). Il protagonista di questa sorta di libro utopico \u00e8 un guardiano solitario, incaricato del mantenimento dell'unica stazione galattica della Terra, nell'eventualit\u00e0 che arrivino viaggiatori da altri mondi.\nIl viaggio nel tempo si ripropone al centro della storia con \"Infinito\" (\"Why Call Them Back From Heaven?\", 1967), i cui uomini si fanno ibernare nella speranza che venga un giorno scoperta la ricetta dell'immortalit\u00e0; \"I giorni del silenzio\" (\"Cemetery World\", 1973) presenta una Terra esanime, trasformata in un colossale cimitero dove i viaggiatori spaziali aspirano ad essere sepolti; \"L'ospite del senatore Horton\" (\"The Werewolf Principle\", 1967) riporta in auge inquietudini legate all'alterazione della natura umana; \"L'immaginazione al potere\" (\"Out of Their Minds\", 1970) propone uno straordinario esercito della fantasia come unica soluzione all'imminente rovina del mondo reale; in \"Pescatore di stelle\" (\"Time Is the Simplest Thing\", 1961) il protagonista riesce a sondare le profondit\u00e0 dello spazio con le sole forze della mente; \"Camminavano come noi\" (\"They Walked Like Men\", 1962), ironico e movimentato, intreccia le problematiche terrestri con gli oscuri disegni di razze aliene, le cui \"speculazioni edilizie\" non vogliono essere altro che lo specchio dell'accanimento dell'uomo sui suoi stessi simili.\nL'isolamento delle masse e il loro conseguente confronto con ambienti ostili \u00e8 invece alla base de \"Il villaggio dei fiori purpurei\" (\"All Flesh Is Grass\", 1965) e \"La bambola del destino\" (\"Destiny Doll\", 1971).\nIl tema della \"fratellanza universale\" \u00e8 sviluppato da Simak a partire dall'idea che essa sarebbe possibile se, in futuro, si diffondessero i poteri extrasensoriali, in primo luogo la telepatia; questi aiuterebbero infatti a superare i problemi di incomprensione e incomunicabilit\u00e0, portando le specie viventi ad un certo grado di empatia.\nL'ultimo periodo.\nLa qualit\u00e0 delle produzioni pi\u00f9 lunghe di Simak inizi\u00f2 a diminuire negli anni settanta, insieme con il deteriorarsi delle sue condizioni di salute, anche se i racconti brevi continuarono ad essere ben accolti. Un esempio per tutti \u00e8 \"La grotta dei cervi danzanti\" (\"Grotto of the Dancing Deer\", 1981), che fu omaggiato, ultimo fra i suoi scritti, da diversi premi del settore.\nSe \"La riserva dei folletti\" (\"The Goblin Reservation\", 1968), \"Fuga dal futuro\" (\"Our Children's Children\", 1973), \"Pellegrinaggio vietato\" (\"Enchanted Pilgrimage\", 1975) rappresentano soprattutto validi esempi di science-fantasy, va denotato che ancora negli ultimi romanzi si fa sentire il problema dello scontro uomo-natura, del conflitto fra progresso e tecnologia da una parte e umanit\u00e0 e valori dall'altra, talvolta visto in maniera visibilmente pessimistica, laddove Simak pare pensare che nell'essere umano alcuni impulsi distruttivi siano innati e inevitabili e che per alcuni dei suoi errori non ci sia rimedio.\nTra gli ultimi titoli di Simak, procedenti in parte in tale direzione, vi sono \"Eredit\u00e0 di stelle\" (\"A Heritage of Stars\", 1977), \"Mastodonia\" (id., 1978), \"I visitatori\" (\"The Visitors\", 1980), \"Il Papa definitivo\" (\"Project Pope\", 1981), \"Il cubo azzurro\" (\"Special Deliverance\", 1982).\nFra mille difficolt\u00e0, dovute alla precariet\u00e0 della sua salute, Simak riusc\u00ec, nel 1986, a completare e pubblicare il suo ultimo romanzo, \"La strada dell'eternit\u00e0\" (\"Highway of Eternity\"). Mor\u00ec due anni dopo.\nMor\u00ec al Riverside Medical Center di Minneapolis nel 1988, all'et\u00e0 di 83 anni.\nVita privata.\nSposatosi il 13 aprile 1929 con Agnes Kuchenberg, ne ebbe due figli, Scott e Shelley.\nL'eredit\u00e0 di Clifford D. Simak.\nConsiderato uno dei massimi scrittori di fantascienza di sempre, Simak ha negli anni raggiunto un successo di pubblico minore rispetto a molti degli autori pi\u00f9 noti del settore (si pensi ai pi\u00f9 o meno contemporanei Isaac Asimov, Ray Bradbury, Arthur C. Clarke, Robert A. Heinlein, A. E. van Vogt), ma ha dato vita, forse pi\u00f9 di altri, ad un consistente seguito di veri e propri appassionati.\nIl mondo della fantascienza lo riconobbe presto come uno dei suoi pi\u00f9 validi esponenti, e nel 1977 fu il terzo a ricevere l'onorificenza del Damon Knight Memorial Grand Master Award alla carriera. Persino Isaac Asimov, il cui pensiero e la cui poetica erano pure tanto distanti da quelli di Simak, dovette riconoscere la propria ammirazione:\u00ab\"\u00c8 una delle tre persone alle quali devo la mia formazione e carriera di scrittore. Devo ringraziare John Campbell e Fred Pohl di precetto, e Cliff Simak per il suo esempio\"\u00bb.\nIn una postfazione al romanzo \"Camminavano come noi\" (\"They Walked Like Men\"), ha scritto Giuseppe Lippi:\nAdattamenti filmici.\nRacconto breve pubblicato in Italia sul n.7 del maggio 1953 della Rivista Urania, col titolo \"Buona notte, signor James\""}
{"id": "129129", "revid": "125919491", "url": "https://it.wikipedia.org/wiki?curid=129129", "title": "Nicoletta Braschi", "text": "Conosciuta soprattutto per l'attivit\u00e0 lavorativa con il marito, l'attore e regista Roberto Benigni, raggiunse l'apice del successo con l'interpretazione di Dora nel film premio Oscar \"La vita \u00e8 bella\" (1997). In carriera ha vinto un David di Donatello, un premio al Festival de Cine de Mar de Plata, un premio Flaiano, un premio Ciak d'oro, un Globo d'oro alla carriera e ha ricevuto una candidatura allo Screen Actors Guild Award al miglior cast per \"La vita \u00e8 bella\". Ha inoltre ricevuto cinque candidature ai Nastri d'argento. Nel 2005 il presidente Ciampi la insignisce dell'onorificenza di Ufficiale Ordine al Merito della Repubblica italiana e nel 2015 l'universit\u00e0 di Toronto le ha conferito una laurea honoris causa in Legge.\nCarriera.\nDopo essersi diplomata all'Accademia d'arte drammatica a Roma, debutta in teatro con \"Tutti al macello\" di Salvatore Cordone. Segue un'intensa attivit\u00e0 teatrale. Nel corso della sua carriera, tra gli altri, \u00e8 stata diretta da Jim Jarmusch, Roberto Faenza, Paolo Virz\u00ec, Alice Rohrwacher e Francesca Comencini. Ha inoltre riscosso un ampio consenso popolare recitando nelle pellicole del marito Roberto Benigni\u02d0 nel 1988 \"Il piccolo diavolo\", per il quale ricevette una candidatura ai Nastri d'argento, nel 1991 \"Johnny Stecchino\", nel 1994 \"Il mostro\", nel 1997 \"La vita \u00e8 bella\", film con il quale vinse il premio Flaiano, il premio Ciak d'oro e un premio dalla stampa e venne candidata allo Screen Actors Guild Award al miglior cast, nel 2002 \"Pinocchio\" e nel 2005 \"La tigre e la neve\". Nel 1998, con il film \"Ovosodo\" di Virz\u00ec, ottenne il premio David di Donatello, una candidatura ai Ciak d'oro e una candidatura ai Nastri d'argento. Con i film \"Pasolini, un Delitto italiano\" di Faenza e \"Lazzaro Felice\" della regista Rohrwacher ottiene altre due nomination ai Nastri d'argento. Per quest'ultimo film \u00e8 stata inoltre candidata al David di Donatello. Nel 2004 ha vinto il Festival de Cine de Mar de Plata per la pellicola \"Mobbing mi piace lavorare\" di Francesca Comencini e candidata ai Nastri d'argento. Nel 2009 ha portato in scena il dramma teatrale \"Tradimenti\" e, nel 2013, \"Giorni felici\". Nel 2016 ha ricevuto, insieme al marito Roberto Benigni il Globo d'oro alla carriera.\nBiografia.\nNacque a Cesena il 19 aprile 1960, da Guido Braschi, direttore della Confartigianato, e Paola De Giovanni, casalinga. Si trasferisce a Roma nel 1980 dove studia recitazione all'Accademia nazionale d'arte drammatica. Debutta nel 1980 a teatro con lo spettacolo \"Tutti al macello\" di Salvatore Cardone, e prosegue l'anno successivo con \"Novelle esemplari\". Musa ispiratrice e moglie di Roberto Benigni, lavora con lui fin dal 1983, nel film \"Tu mi turbi.\" Con lui recita in molti suoi film: nel 1986 \"Daunbail\u00f2,\" nel 1988 \"Il piccolo diavolo\", per il quale viene candidata al Nastro d'argento, nel 1991 \"Johnny Stecchino\", nel 1994 \"Il mostro\", nel 1997 \"La vita \u00e8 bella\" grazie al quale vince un Premio Flaiano e un Ciak d'oro, il premio dalla stampa estera e venne candidata allo Screen Actors Guild Award al miglior cast, nel 2002 \"Pinocchio\" e, nel 2005, \"La tigre e la neve\". Tutte queste pellicole sono state prodotte dalla Melampo Cinematografica, della quale \u00e8 fondatrice e presidente dal 1991.\nHa poi intrapreso una florida carriera nel cinema, recitando anche senza il marito in film come \"Segreti segreti\" del 1984 con Giuseppe Bertolucci, con Marco Ferreri nel 1987 in \"Come sono buoni i bianchi\", nel 1990 con Bernardo Bertolucci ne \"Il t\u00e8 nel deserto\", nel 1995 con Marco Tullio Giordana in \"Pasolini, un delitto italiano\" ricevendo un'altra nomination ai Nastri d'argento, sempre nel 1995 con Roberto Faenza in \"Sostiene Pereira\" e nel 2003 con Francesca Comencini in \"Mi piace lavorare (Mobbing)\" con il quale viene candidata al nastro d'argento e vince il Festival de Cine de Mar de Plata fino a vincere nel 1997, con il film \"Ovosodo\" di Paolo Virz\u00ec, un David di Donatello come miglior attrice non protagonista, una candidatura ai Ciak d'oro e una candidatura ai Nastri d'argento. Nel 2005 viene insignita dal Presidente della Repubblica Ciampi, il titolo di Ufficiale all'ordine al merito della Repubblica Italiana. Nel 2007 torna in teatro e debutta a Massa Carrara con \"Il metodo Gronholm\", spettacolo che ha portato in tourn\u00e9e in tutta Italia fino al marzo 2008.\nNel 2009 porta in teatro \"Tradimenti\", uno spettacolo nel quale tutti i personaggi si tradiscono tra loro. Nel 2013 \u00e8 uno dei componenti della giuria \"Cin\u00e9fondation e cortometraggi\" al Festival di Cannes. Nel novembre 2013 ha rilasciato la sua prima intervista televisiva alla trasmissione \"Che tempo che fa\" condotta da Fabio Fazio. Nel 2013 \u00e8 protagonista della tourn\u00e9e teatrale \"Giorni felici\", tratta dalle opere di Samuel Beckett e sotto la regia di Andrea Renzi. Nel 2016 le viene consegnato, in coppia con Roberto Benigni, il Globo d'oro alla carriera. Nel 2018 interpreta la marchesa Alfonsina De Luna nel film \"Lazzaro felice\" e nel 2019 \u00e8 candidata al David di Donatello per la migliore attrice non protagonista e al nastro d'argento per il medesimo film.\nVita privata.\nIl 26 dicembre 1991 si \u00e8 sposata con l'attore e regista Roberto Benigni. Anche suo fratello Gianluigi Braschi \u00e8 stato attivo nel mondo del cinema come produttore.. L'11 giugno 2012 \u00e8 rimasta coinvolta in un incidente automobilistico, riportando alcune ferite al volto.\nOmaggi.\nIl 10 aprile 1999, per omaggiare l'attrice, gli astronomi Andrea Boattini e Maura Tombelli hanno catalogato un asteroide a cui hanno dato il nome 31605 Braschi. Il marito, Roberto Benigni, le ha dedicato numerosi premi e riconoscimenti. In risalto il Premio Oscar al miglior film straniero (\"La vita \u00e8 bella\") nel 1999, il Premio David di Donatello alla carriera nel 2017 e il Leone d'oro alla carriera alla mostra del cinema di Venezia nel 2021."}
{"id": "129130", "revid": "2034231", "url": "https://it.wikipedia.org/wiki?curid=129130", "title": "Clifford Simak", "text": "Avviso importante. Il divieto di riportare le iniziali puntate nel titolo della voce non esiste pi\u00f9. Il redirect senza iniziali puntate \u00e8 corretto, ma la voce deve riportare l'iniziale puntata: ."}
{"id": "129132", "revid": "767487", "url": "https://it.wikipedia.org/wiki?curid=129132", "title": "Robert Engle", "text": "Biografia.\nRobert Engle ottenne il PhD nel 1969 presso la Cornell University; attualmente insegna alla Stern School of Business della New York University, dove occupa la cattedra di \"Management of financial services\" intitolata a Michael Armellino.\nTra il 1975 e il 2003 Robert Engle insegn\u00f2 alla University of California at San Diego (UCSD). Oggi \u00e8 professore emerito e \"research professor\" alla UCSD.\nIl pi\u00f9 importante contributo alla scienza economica di Robert Engle \u00e8 stato lo sviluppo di un metodo per analizzare movimenti imprevedibili nei prezzi dei mercati finanziari e nei tassi d'interesse. Una accurata caratterizzazione e previsione di tali movimenti \u00e8 essenziale per quantificare e gestire efficacemente il rischio. Per esempio, la misurazione del rischio gioca un ruolo fondamentale nel determinare il prezzo delle opzioni e degli strumenti derivati. In precedenza, il ricercatore poteva ipotizzare una volatilit\u00e0 costante, o utilizzare ipotesi semplificate per approssimarla. Engle svilupp\u00f2 una serie di modelli statistici della volatilit\u00e0 che catturano la tendenza dei prezzi delle attivit\u00e0 finanziarie a oscillare tra periodi di elevata volatilit\u00e0 e periodi di modesta volatilit\u00e0. Questi modelli prendono il nome di \"Autoregressive Conditional Heteroskedasticity\", o ARCH, e sono diventati strumenti essenziali della moderna teoria e pratica dell\"'asset pricing\"."}
{"id": "129133", "revid": "14365", "url": "https://it.wikipedia.org/wiki?curid=129133", "title": "Robert F. Engle", "text": ""}
{"id": "129135", "revid": "1566286", "url": "https://it.wikipedia.org/wiki?curid=129135", "title": "Giuliana Calandra", "text": "Biografia.\nNel 1961, insieme a Lilli Lembo, presenta il Festival di Sanremo. Fa il suo esordio nel cinema con Lina Wertm\u00fcller nel film del 1973 \"Film d'amore e d'anarchia\"; in seguito \u00e8 con Dario Argento nel cast del film \"Profondo rosso\" (1975) nel ruolo della scrittrice Amanda Righetti, affiancata da David Hemmings, Clara Calamai, Daria Nicolodi e Gabriele Lavia.\nIl film le procura un contratto di 12 anni per il cinema interrompendo la carriera teatrale con film come \"Caro Michele\" (1976), \"L'ultima donna\" (1975) di Ferreri, \"Il... Belpaese\" (1977), \"Ritratto di borghesia in nero\" (1978), e la \"triade\" di Alberto Lattuada, che valorizz\u00f2 maggiormente il suo talento di attrice drammatica, \"Cos\u00ec come sei\" (1978), \"Il corpo della ragassa\" (1979) e \"La cicala\" (1980). Nel 1982 \u00e8 la muscolosa e forzuta domestica in \"Arrivano i miei\" di Nin\u00ec Salerno.\nNel 1973 interpreta lo sceneggiato televisivo \"Napoleone a Sant'Elena\" e l'anno successivo \u00e8 nel cast di \"Anna Karenina\". Nel 1978 prende parte al ciclo televisivo Rai sulle opere di Eduardo De Filippo, recitando nella commedia \"Le voci di dentro\" e \"Il berretto a sonagli\". Collabora nel film \"Il turno\" (1981) con Vittorio Gassman, Laura Antonelli e Paolo Villaggio, \"In viaggio con pap\u00e0\" (1982), \"Il petomane\" (1983), \"L'allenatore nel pallone\" (1984) e \"Desiderando Giulia\" (1986).\nIl suo ultimo lavoro \u00e8 stato nel sequel de \"L'allenatore nel pallone 2\" (2008) accanto a Lino Banfi.\n\u00c8 morta il 25 novembre 2018 ad Aprilia all'et\u00e0 di 82 anni."}
{"id": "129136", "revid": "2020096", "url": "https://it.wikipedia.org/wiki?curid=129136", "title": "Hungaroring", "text": "L'Hungaroring \u00e8 un circuito automobilistico costruito a Mogyor\u00f3d per ospitare il Gran Premio d'Ungheria di Formula 1 a partire dal 1986. Per l'epoca rappresent\u00f2 una conquista politica e simbolica importante perch\u00e9 consentiva alla Formula 1 di entrare nel blocco dei paesi socialisti. Sulla scia della massima serie automobilistica, anche varie competizioni motociclistiche iridate hanno gareggiato su questo circuito e tra esse la Formula TT (antesignana della Superbike), che vi corse nel 1987, il Campionato mondiale Superbike, che vi ha corso tre volte dal 1988 (anno di debutto della serie) al 1990, mentre il Motomondiale vi ha fatto tappa solo nel 1990 e nel 1992.\nIl tracciato.\nL'autodromo si trova su terreno polveroso, ed \u00e8 usato molto raramente al di fuori dell'annuale gara di F1 che si svolge tradizionalmente in agosto. Per questo motivo le vetture trovano quasi sempre un tracciato molto \"sporco\" e difficile da utilizzare al di fuori delle traiettorie prestabilite. Una vettura che esca da queste traiettorie porta solitamente in pista ulteriore sporco.\nPer questi motivi, e per il disegno tortuoso, l'Hungaroring \u00e8 un circuito dove i sorpassi sono molto difficili ed \u00e8 generalmente considerato uno dei pi\u00f9 noiosi dell'annata della F1. La collocazione del gran premio in piena estate favorisce l'affluenza di pubblico ma non lo spettacolo, essendoci quasi sempre un caldo torrido. Uniche eccezioni, dal 1986 ad oggi, le edizioni 2006, 2011, 2014 e 2020, caratterizzate da tempo incerto, con pioggia a tratti e condizioni di pista variabili. In origine il tracciato aveva una conformazione ancora pi\u00f9 tortuosa dell'attuale: la vecchia curva 3 non immetteva direttamente sul breve rettilineo che ora porta alla piega 4, ma era quasi un tornante raccordato con un'ulteriore chicane lenta. Nel 1989 questa chicane venne eliminata, allungando il suddetto tratto rettilineo, raccordandolo con la curva 4 e riducendo la lunghezza del tracciato.\nA partire dall'edizione 2003 sono state apportate al circuito alcune modifiche in particolare un allungamento del rettilineo principale con profilo pi\u00f9 stretto della prima curva, ed una modifica della terzultima curva (l'attuale curva 14) che ha determinato l'avanzamento del punto di frenata. Queste novit\u00e0 sono state studiate con lo scopo di creare situazioni favorevoli ai sorpassi.\nIl record ufficiale della pista appartiene a Lewis Hamilton, che durante l'edizione 2020 del Gran Premio ha stabilito un tempo di 1'16\"627; di Hamilton \u00e8 anche il record assoluto di 1'13\"447 registrato durante le qualifiche della stessa edizione."}
{"id": "129138", "revid": "124142643", "url": "https://it.wikipedia.org/wiki?curid=129138", "title": "Elena di Borbone-Spagna", "text": "L'infanta Elena ha partecipato a molti eventi ufficiali, essendosi recata in Germania, Regno Unito, Stati Uniti, Argentina, Giappone, Per\u00f9, e Filippine in rappresentanza della famiglia reale.\nBiografia.\nL'infanta Elena studi\u00f2 letteratura francese a Parigi, ove nel 1987 conobbe Jaime de Marichalar y S\u00e1enz de Tejada, quarto dei sei figli del conte di Ripalda Amalio de Marichalar y Bruguera e di Mar\u00eda de la Concepci\u00f3n S\u00e1enz de Tejada y Fern\u00e1ndez de Bobadilla. Jaime aveva in precedenza frequentato il collegio gesuita di Burgos e la Yago School di Dublino, in Irlanda, e aveva studiato economia nel settore di Gestione di Impresa e Marketing, per trasferirsi nel 1986 nella capitale francese ove aveva iniziato a lavorare in diverse aziende finanziarie.\nElena spos\u00f2 Jaime de Marichalar il 18 marzo 1995, nella cattedrale di Siviglia; in tale occasione suo padre le ha conferito il titolo di duchessa di Lugo a vita.\nLa coppia ha avuto due figli: \nIl 13 novembre 2007 \u00e8 stato annunciato che l'infanta si era separata da suo marito. Nel novembre 2009, i media spagnoli hanno detto che l'infanta Elena e Jaime de Marichalar avrebbero divorziato, anche se una voce in tal senso circolava gi\u00e0 da un anno prima che l'annuncio fosse dato. I documenti per il loro divorzio sono stati firmati il 25 novembre 2009. Il 21 gennaio 2010 il divorzio \u00e8 stato registrato presso la cancelleria civile della famiglia reale spagnola. \u00c8 stato annunciato ufficialmente il 9 febbraio 2010 che a Jaime de Marichalar non era pi\u00f9 permesso usare il titolo ducale e che egli non era pi\u00f9 considerato un membro ufficiale della famiglia reale spagnola."}
{"id": "129141", "revid": "110157", "url": "https://it.wikipedia.org/wiki?curid=129141", "title": "RSSOwl", "text": "RSSOwl \u00e8 un programma per leggere notizie nei formati RSS ed Atom.\nSi tratta di software libero disponibile per diverse piattaforme, scritto nel linguaggio di programmazione Java usando Standard Widget Toolkit (SWT) come libreria grafica veloce e nativa.\nRSSOwl permette di raccogliere, organizzare, visualizzare, aggiornare e conservare informazione da qualsiasi sorgente, mediante un'interfaccia grafica semplice da usare. Le notizie possono essere anche salvate in diversi formati per la visualizzazione offline.\nStoria.\nRSSOwl \u00e8 iniziato come un piccolo progetto software su SourceForge alla fine di luglio 2003. Dopo pi\u00f9 di 18 mesi di sviluppo, la versione 1.0 di RSSOwl \u00e8 stata annunciata, il 19 dicembre 2004.\nCaratteristiche.\nInternazionalizzazione.\nRSSOwl \u00e8 tradotto in 27 lingue: Inglese, Tedesco, Francese, Spagnolo, Galego, Danese, Italiano, Greco, Russo, Portoghese, Bulgaro, Giapponese, Cinese semplificato, Svedese, Polacco, Coreano, Bengali, Norvegese, Finlandese, Cinese Tradizionale, Ucraino, Ceco, Sloveno, Turco, Ungherese, Thai."}
{"id": "129142", "revid": "7", "url": "https://it.wikipedia.org/wiki?curid=129142", "title": "Publius Syrus", "text": ""}
{"id": "129146", "revid": "415140", "url": "https://it.wikipedia.org/wiki?curid=129146", "title": "Ernst Kaltenbrunner", "text": " Membro delle SS, ottenne il comando del RSHA nel 1943 dopo la morte di Reinhard Heydrich. Fu condannato a morte al Processo di Norimberga.\nBiografia.\nKaltenbrunner nacque a Ried im Innkreis, in Austria, figlio di un avvocato. Dopo aver frequentato l'Universit\u00e0 di Graz, ottenne l'abilitazione ad avvocato nel 1926; professione che esercit\u00f2 dapprima a Linz, poi a Salisburgo e nuovamente a Linz dal 1928.\nEntr\u00f2 nel Partito nazista e nelle SS austriache nel 1932, dapprima come \"Gauredner\" (oratore distrettuale) e in seguito \"Rechtsberater\" (consulente legale) dell'VIII divisione delle SS. Nel gennaio del 1934 venne per un breve periodo incarcerato nel campo di concentramento di Kaisersteinbruch, con altri membri del partito, per l'opposizione al governo di Engelbert Dollfuss. Sempre nel corso dello stesso anno venne nuovamente imprigionato con l'accusa di alto tradimento e di complicit\u00e0 nell'omicidio del primo ministro austriaco. Sebbene tali accuse fossero state fatte cadere con la presa di potere del Partito nazista, venne ugualmente condannato a sei mesi con l'accusa di cospirazione.\nA met\u00e0 del 1935 Kaltenbrunner era diventato la figura pi\u00f9 importante delle SS austriache, raggiungendo il grado di \"SS-Brigadef\u00fchrer\" al termine dell'Anschluss. L'11 settembre 1938 venne promosso \"SS-Gruppenf\u00fchrer\", ottenendo la nomina a membro del Reichstag e diventando comandante superiore delle SS e della Polizia per il distretto del Danubio. Nell'aprile del 1941 venne ulteriormente promosso a Maggiore Generale della polizia.\nIl 30 gennaio 1943 Kaltenbrunner venne nominato Comandante in capo del RSHA, in seguito all'assassinio di Reinhard Heydrich, avvenuto il 4 giugno 1942, mantenendo tale incarico fino al termine del conflitto. Con l'avvicinarsi della fine della guerra, il potere di Kaltenbrunner aument\u00f2 sempre pi\u00f9, specialmente in seguito al fallito attentato contro Hitler del 20 luglio 1944. Da allora ebbe accesso diretto ad Hitler, e lo stesso Himmler inizi\u00f2 a temere il potere raggiunto da quello che doveva essere un suo subordinato. Il 9 dicembre 1944 venne decorato con la Croce di Cavaliere.\nProcesso di Norimberga.\nAl Processo di Norimberga, venne accusato di aver commesso crimini di guerra e crimini contro l'umanit\u00e0: riconosciuto colpevole per entrambi i capi d'accusa, venne giustiziato tramite impiccagione il 16 ottobre 1946; fu il terzo a salire sul patibolo. Le sue ultime parole furono: \"Io ho amato il mio popolo tedesco e la mia madrepatria con sincero affetto. Ho fatto il mio dovere verso le leggi del mio popolo e sono dispiaciuto che ora la mia gente venga guidata da persone che non sono state soldati e che dei crimini siano stati commessi senza che io ne fossi a conoscenza. Buona fortuna, Germania\"."}
{"id": "129151", "revid": "599013", "url": "https://it.wikipedia.org/wiki?curid=129151", "title": "Tr", "text": ""}
{"id": "129152", "revid": "219110", "url": "https://it.wikipedia.org/wiki?curid=129152", "title": "GStreamer", "text": "GStreamer \u00e8 una piattaforma software altamente modulare utilizzata per creare applicazioni multimediali.\nIntroduzione.\nL'idea alla base della concezione di GStreamer \u00e8 la \"pipeline\": questo termine (in inglese significa tubatura) \u00e8 usato per indicare un insieme di \"elementi\" collegati uno in serie all'altro.\nGli \"elementi\" con i quali costituire una pipeline sono di tre tipi: \"source\"(sorgente), \"filter\"(filtro), \"sink\"(pozzo, ad indicare un elemento finale, senza uscite). Ogni applicazione che utilizzi GStreamer contiene almeno una pipeline.\nLa metafora della pipeline si pu\u00f2 spiegare facilmente con un esempio. Un comune player MP3, visto come pipeline, \u00e8 composto da tre elementi:\nOgnuno degli elementi che costituisce il player MP3 \u00e8 di norma contenuto in un plugin.\nIl vero scopo di GStreamer \u00e8 quello di rendere possibile la realizzazione di applicazioni multimediali utilizzando \"elementi\" gi\u00e0 esistenti (plugin) in grado di interagire: in sostanza definisce un protocollo/modello di comunicazione e di scambio di dati ed eventi tra \"elementi\".\nI plugin.\nI plugin sono molto diffusi soprattutto nel campo delle applicazioni multimediali. Un problema molto diffuso \u00e8 quello della compatibilit\u00e0: un particolare plugin funziona soltanto con l'applicazione per la quale \u00e8 stato sviluppato. GStreamer tenta di porre fine a queste incompatibilit\u00e0 definendo una API multimediale. L'applicazione di uno sviluppatore che utilizzi GStreamer come piattaforma per la gestione e generazione di plugin\nmultimediali \u00e8 compatibile con tutti gli altri plugin e tutte le altre applicazioni che a loro volta sono basate su GStreamer.\nBlack Box.\nUna \"Black Box\" (dall'inglese scatola nera) \u00e8 qualcosa con cui si interagisce senza sapere come funziona internamente. Uno dei vantaggi maggiori nell'utilizzo di una piattaforma come GStreamer \u00e8 quello di poter interagire con plugin senza conoscerne il funzionamento. Basta sapere a cosa serve e che tipi di dati (audio, video, ...) e formati (wave, RAW, MPEG-4...) usa per usare un qualsiasi plugin di GStreamer.\nElementi in dettaglio.\nPer formare una pipeline, gli elementi vanno collegati gli uni agli altri utilizzando quello che \u00e8 l'equivalente in GStreamer dei comuni connettori: i pad. Per immaginare un pad si pensi a delle apparecchiature elettroniche che si collegano tra di loro, per esempio televisione e videoregistratore: la connessione avviene tramite i connettori SCART. In GStreamer i pad sono caratterizzati da un particolare \"tipo\" di dati e dal tipo di connessione permessa: per continuare con l'esempio del televisore e del videoregistratore, si pu\u00f2 dire che non \u00e8 possibile collegare un connettore SCART ad un connettore per le cuffie.\nGli elementi, classificati in base al tipo e al numero di pad, possono essere di tre tipi:"}
{"id": "129155", "revid": "785863", "url": "https://it.wikipedia.org/wiki?curid=129155", "title": "Jolee Bindo", "text": ""}
{"id": "129157", "revid": "1805885", "url": "https://it.wikipedia.org/wiki?curid=129157", "title": "Hati", "text": "Nella mitologia norrena, Hati era il lupo, che inseguiva M\u00e1ni (la Luna), attraverso il cielo ogni notte. Le eclissi lunari si verificavano quando lui arrivava quasi a prenderlo. Suo fratello, Sk\u01ebll, inseguiva S\u00f3l, il Sole.\nSia nel \"Gr\u00edmnism\u00e1l\" che nel \"Gylfaginning\" gli viene associato il patronimico Hr\u00f3dvitnisson, il quale indica che era figlio di Fenrir, giacch\u00e9 uno dei suoi nomi alternativi era \"Hr\u00f3dvitnir\" (\"lupo famoso\"). La madre di Hati \u00e8 una gigantessa, il cui nome non \u00e8 noto ma \u00e8 citata nel \"V\u01eblusp\u00e1\" e nel \"Gylfaginning\", la quale abitava a est di Mi\u00f0gar\u00f0r, nella foresta di J\u00e1rnvi\u00f0r (\"bosco di ferro\"). Snorri afferma che questa gigantessa ebbe molti figli, tutti lupi, incluso M\u00e1nagarmr, che anticamente era identificato come Hati. Da questa fonte \u00e8 anche presunto che Sk\u00f6ll sia il fratello di Hati."}
{"id": "129159", "revid": "767487", "url": "https://it.wikipedia.org/wiki?curid=129159", "title": "L'amore molesto (film)", "text": "L'amore molesto \u00e8 un film del 1995 diretto da Mario Martone, tratto dall'omonimo romanzo di Elena Ferrante.\n\u00c8 stato presentato in concorso al 48\u00ba Festival di Cannes.\nTrama.\nDelia, un'illustratrice napoletana trapiantata da lunghi anni a Bologna, viene richiamata a Napoli dalla morte improvvisa della madre Amalia, suicidatasi per annegamento. La donna non presta credito alla tesi ufficiale del suicidio, convinta che l'esuberanza, la vivacit\u00e0 e la positivit\u00e0 esistenziale della madre non avrebbero permesso il gesto estremo: inizia pertanto a indagare sul passato recente della madre, sospinta anche da alcune inquietanti telefonate anonime.\nI fatti e la ricostruzione frammentaria degli ultimi giorni di vita della madre portano improvvisamente alla luce avvenimenti remoti, che Delia aveva occultato e sepolto nella propria memoria, e la costringono a riconsiderare una realt\u00e0 personale diversa da quella che aveva inconsciamente costruito. Delia deve ricordare e rivivere il momento in cui, condizionata dall'atteggiamento paterno violento e opprimente, rompe i rapporti con la madre, accusata dal coniuge di una relazione clandestina con il vicino di casa Nicola, soprannominato Caserta.\nInfine, Delia riporta alla mente ci\u00f2 che fu la causa di tutto: da bambina, Delia sub\u00ec atti di pedofilia da parte del padre di Caserta, ma non denunci\u00f2 l'accaduto e raccont\u00f2 a suo padre che sua madre e Caserta, in realt\u00e0 niente pi\u00f9 che amici, erano amanti (ci\u00f2 anche a causa di una sorta di gelosia nei confronti della madre stessa); suo padre, molto geloso della moglie la cui bellezza incantava molti uomini, prese a picchiare lei e, insieme al cognato, anche Caserta e il figlio di quest'ultimo, Antonio. Caserta, come per \"vendicarsi\" del padre di Delia, cominci\u00f2 ad inviare ad Amalia regali di ogni tipo, scatenando ogni volta la furia di suo marito, che puntualmente la malmenava. Poco tempo prima di suicidarsi, Amalia riprese i rapporti con Caserta, insieme al quale una sera and\u00f2 a passeggiare in spiaggia, e durante la quale ella si allontan\u00f2 da Caserta, nel frattempo addormentatosi, lasciandosi annegare.\nDelia, riappacificatasi idealmente con la madre, e presa coscienza di avere con lei in comune pi\u00f9 di quanto credesse e volesse, \u00e8 pronta a far ritorno a Bologna con una rinnovata consapevolezza di s\u00e9.\nCritica.\nIl dizionario dei film \"Mereghetti\" lo descrive come un thriller psicologico, un melodramma, un ritratto di donna e \u00abaffresco di una citt\u00e0\u00bb. Viene descritto anche come \u00abun film di suoni e sensi\u00bb, dove prevalgono i primi piani e i dettagli. Nel film, secondo \"Il Mereghetti\", \u00abla morte \u00e8 l'espressione ultima di una carnalit\u00e0 debordante ovunque\u00bb. Il dizionario loda anche il lavoro di tutti gli attori e assegna al film un giudizio di 3 su 4. Lo stesso giudizio \u00e8 assegnato dal dizionario \"Morandini\"; anch'esso lo descrive come un ritratto di donna \u00abstraordinario\u00bb e loda in particolare l'interpretazione della Bonaiuto, definendo comunque anche gli altri attori come la \u00abcrema della scena teatrale partenopea\u00bb. Il dizionario afferma anche che il film \u00e8 la \u00abrappresentazione di una Napoli brulicante e viva che ha una forte anima femminile\u00bb. Anche il dizionario dei film \"Farinotti\" si concentra sulla citt\u00e0 di Napoli, affermando che \u00abcome la protagonista del film, ha bisogno di tornare alle radici del proprio disagio esistenziale per poter sperare di riprendere a vivere\u00bb; assegna al film un voto di 3 su 5."}
{"id": "129162", "revid": "8381", "url": "https://it.wikipedia.org/wiki?curid=129162", "title": "Heimdall", "text": ""}
{"id": "129166", "revid": "536103", "url": "https://it.wikipedia.org/wiki?curid=129166", "title": "Despotato d'Epiro", "text": "Il Despotato d'Epiro fu uno degli Stati che nacquero dallo smembramento dell'Impero bizantino nel 1204 durante la quarta crociata. Esso reclam\u00f2 il titolo di \"erede\" dello stesso Impero, come anche l'Impero di Nicea e l'Impero di Trebisonda.\nLa nascita di uno stato.\nLa zona dell'Epiro, governata da Michele I, era la vecchia provincia di Nicopoli.\nDopo la caduta di Costantinopoli, nel 1204, i cittadini bizantini cercavano di radunarsi in alcune zone, per difendersi dai Latini. Michele I vide quindi spalancarsi una porta per il dominio nella zona. Prendendo con s\u00e9 dei soldati a lui fedeli, difese dai Latini l'Epiro; vedendo ci\u00f2 i cittadini bizantini, sia della Tessaglia che del Peloponneso, si posero sotto il suo protettorato. Michele I fu descritto dai cittadini bizantini come un secondo No\u00e8, in quanto dava riparo ai bizantini \"dall'alluvione\" dei Latini.\nMichele I apparteneva alla famiglia Imperiale, in quanto cugino di Isacco II Angelo e Alessio III Angelo.\nIl pi\u00f9 antico riferimento agli albanesi in Epiro proviene da un documento veneziano del 1210, in cui si afferma che \"il continente di fronte all'isola di Corf\u00f9 \u00e8 abitato da albanesi\".\nIl governo.\nMichele I d'Epiro, malgrado avesse chiesto a Giovanni Camatero (il vecchio patriarca di Costantinopoli) di riconoscerlo imperatore bizantino, non ebbe questo privilegio. L'ex-patriarca gli prefer\u00ec Teodoro I Lascaris; non avendo avuto il titolo di imperatore, Michele I si sottomise alla chiesa cattolica.\nEnrico di Fiandra domand\u00f2 a Michele I fedelt\u00e0 all'impero latino di Costantinopoli, e la ottenne col matrimonio della figlia di Michele I con suo fratello, Eustachio, nel 1209. Michele I non prest\u00f2 fede a questa alleanza, confidando nella protezione delle montagne, che avrebbero fermato tutti i Latini con cui avesse stretto e rotto alleanze. Nel frattempo i parenti di Bonifacio fecero rivendicazioni sull'Epiro, e Michele I nel 1210 strinse un'alleanza coi Veneziani per attaccare il Despotato di Tessalonica in mano alla casata dei Bonifacio. Michele I si dimostr\u00f2 disumano coi suoi prigionieri, arrivando a crocifiggere alcuni preti latini. In risposta, Papa Innocenzo III lo scomunic\u00f2. Enrico torn\u00f2 in citt\u00e0 in quell'anno e costrinse Michele I ad una nuova alleanza nominale.\nLa fine.\nMa questi si dedic\u00f2 piuttosto a catturare altre citt\u00e0 strategiche che erano in mano latina, come Larissa, Durazzo e Ocrida, e ad assicurarsi il controllo della via Egnatia per Costantinopoli. Egli prese inoltre controllo dei porti sul golfo di Corinto. Nel 1214 prese Corf\u00f9 ai Veneziani, ma fu ucciso dal fratellastro Teodoro, che dopo gli subentr\u00f2 al trono.\nConflitti con Nicea e la Bulgaria.\nTeodoro si prepar\u00f2 immediatamente per attaccare Tessalonica, e combatt\u00e9 i Bulgari. Enrico di Fiandra mor\u00ec mentre stava per contrattaccare; nel 1217 Teodoro cattur\u00f2 il suo successore Pietro di Courtenay, e molto probabilmente lo fece uccidere. L'Impero latino, comunque, fu distratto dal crescente potere di Nicea e non pot\u00e9 impedire a Teodoro di prendere Tessalonica nel 1224. Nel 1225, in seguito alla presa di Adrianopoli da parte di Giovanni III Vatatze, Teodoro e strappo a sua volta la citt\u00e0 a quest'ultimo; si alle\u00f2 inoltre con i Bulgari e scacci\u00f2 i Latini dalla Tracia. Nel 1227 Teodoro si incoron\u00f2 Imperatore bizantino, nonostante non fosse riconosciuto dalla maggior parte dei Greci, specialmente dal Patriarca di Nicea. Nel 1230 ruppe l'alleanza con la Bulgaria, sperando di spodestare Ivan Asen II, che lo aveva trattenuto dall'attaccare Costantinopoli. Nella battaglia di Klokotnitsa (nei pressi di Haskovo, in Bulgaria), lo zar bulgaro sconfisse, cattur\u00f2 ed accec\u00f2 Teodoro; suo nipote Michele II prese il potere in Epiro. Teodoro fu infine rilasciato e govern\u00f2 Tessalonica come vassallo insieme a suo fratello Manuele.\nSovranit\u00e0 niceana e bizantina.\nL'Epiro non si riprese mai completamente dalla sconfitta. Michele II perse Tessalonica a favore di Nicea nel 1246 e si alle\u00f2 con i Latini contro questa. Nel 1248 Giovanni III costrinse Michele a riconoscerlo come Imperatore, e in cambio lo riconobbe Despota d'Epiro. La nipote di Giovanni Maria spos\u00f2 il figlio di Michele Niceforo; inoltre, nello stesso anno, la figlia di Michele, Anna, spos\u00f2 Guglielmo II di Villehardouin, principe d'Acaia, e Michele prefer\u00ec onorare quest'alleanza piuttosto che quella con Giovanni. Egli fu sconfitto nel conflitto seguente e il vecchio despota Teodoro fu nuovamente catturato, morendo in prigionia.\nTeodoro II Lascaris si alle\u00f2 con Michele, e i loro bambini, fidanzati da Giovanni molti anni prima, finalmente si sposarono nel 1256; Teodoro ricevette in cambio Durazzo. Michele non accett\u00f2 il trasferimento di questa citt\u00e0, e l'anno successivo si rivolt\u00f2, sconfiggendo un'armata niceana guidata da Giorgio Acropolite. Mentre Michele marciava su Tessalonica, fu attaccato da Manfredi di Sicilia, che cattur\u00f2 l'Albania e Corf\u00f9. Michele allora si alle\u00f2 immediatamente con lui, dandogli in moglie la figlia Elena. Dopo la morte di Teodoro II, Michele, Manuele e Guglielmo II combatterono il nuovo Imperatore niceano Michele VIII Paleologo. L'alleanza era molto instabile, e nel 1259 Guglielmo fu catturato durante la disastrosa battaglia di Pelagonia. Michele VIII continu\u00f2 a combattere per conquistare la capitale di Michele II, Arta, lasciando le sole citt\u00e0 di Giannina e Vonitsa nelle mani di Michele II. Arta fu recuperata nel 1260, mentre Michele II era impegnato contro Costantinopoli.\nAnnessioni italiane al principato svevo-angioino di Taranto.\nDopo la restaurazione del potere imperiale a Costantinopoli da parte di Michele VIII nel 1261, egli tartass\u00f2 ripetutamente l'Epiro, costringendo il figlio di Michele II, Niceforo, a sposare sua nipote Anna Cantacuzena nel 1265. Michele VIII considerava l'Epiro uno stato vassallo, mentre Michele II e Niceforo continuavano ad allearsi coi Principi d'Acaia e coi Duchi d'Atene. Nel 1267 Corf\u00f9 e gran parte dell'Epiro furono catturati da Carlo I d'Angi\u00f2, e nel 1271 Michele II mor\u00ec; Michele VIII non tent\u00f2 per\u00f2 di annettere direttamente il despotato. Egli permise a Niceforo di succedere e di trattare con Carlo, che prese Durazzo nello stesso anno. Nel 1279 Niceforo si alle\u00f2 con quest'ultimo contro Michele, accettando di diventare vassallo di Carlo. Subito dopo la sconfitta di Carlo, Niceforo perse l'Albania a favore dei bizantini.\nSotto Andronico II, Niceforo rinnov\u00f2 l'alleanza con Costantinopoli; tuttavia fu convinto ad allearsi con Carlo II di Napoli nel 1292, sconfitto in seguito dalla flotta di Andronico. Niceforo diede in sposa la propria figlia al figlio di Carlo, Filippo I d'Angi\u00f2, principe di Taranto e vendette a lui molti dei suoi territori. Dopo la morte di Niceforo l'influenza bizantina crebbe leggermente sotto Anna, cugina di Andronico II, che govern\u00f2 come reggente per il proprio figlio Tommaso. Nel 1306 essa si rivolt\u00f2 contro Filippo in favore di Andronico; gli abitanti latini furono espulsi, ma fu costretta a restituire alcuni territori a Filippo I di Taranto. Nel 1312 questi smise di reclamare proprio l'Epiro ma pose piuttosto una rivendicazione sul defunto Impero latino.\nCollasso del Despotato.\nAnna riusc\u00ec a far sposare Tommaso con una figlia di Andronico, ma egli fu assassinato nel 1318 da Nicola Orsini, che ne spos\u00f2 la vedova e prese il controllo dello Stato. Egli fu riconosciuto da Andronico, ma fu detronizzato nel 1323 da suo fratello Giovanni. Questi fu avvelenato nel 1335 da sua moglie Anna, che tenne la reggenza per suo figlio Niceforo II d'Epiro. Nel 1337 Andronico III, arrivato nella zona per supportare gli Albanesi contro gli Ottomani, riconquist\u00f2 tutto l'Epiro. Niceforo II si rifugi\u00f2 in Italia, dove la vedova di Filippo di Taranto, Caterina di Valois, lo mise a capo di una rivolta in Epiro. La ribellione fall\u00ec, e gli fu fatta sposare Maria Cantacuzena, figlia di Giovanni VI Cantacuzeno.\nL'Impero cadde presto in una guerra civile tra Giovanni V Paleologo e Giovanni VI, e l'Epiro cadde nelle mani dei Serbi. Niceforo II riusc\u00ec a riconquistarlo nel 1356, aggiungendo all'impero la Tessaglia. Niceforo mor\u00ec sedando una rivolta albanese nel 1359, e il Despotato fu reintegrato nell'Impero. Fu nuovamente perso nei decenni seguenti a favore della famiglia Tocco di Cefalonia, che in seguito dovette lasciarlo agli Ottomani."}
{"id": "129167", "revid": "729019", "url": "https://it.wikipedia.org/wiki?curid=129167", "title": "Austria Metall", "text": "L'Austria Metall AG (AMAG) \u00e8 la pi\u00f9 grande produttrice di alluminio d'Austria.\n\u00c8 stata fondata nel 1938 e si trova nel villaggio di Ranshofen nelle vicinanze di Braunau am Inn."}
{"id": "129173", "revid": "785863", "url": "https://it.wikipedia.org/wiki?curid=129173", "title": "Brianna", "text": ""}
{"id": "129174", "revid": "200568", "url": "https://it.wikipedia.org/wiki?curid=129174", "title": "Equazione di van 't Hoff (osmosi)", "text": "L'equazione di van 't Hoff (anche nota come relazione di van 't Hoff) misura quantitativamente la pressione osmotica, intesa come la pressione che si deve applicare per impedire la diluizione del soluto, apponendo una correzione alla formula utilizzata per soluzioni di non-elettroliti:\ndove:\n\u03c0 = pressione osmotica (atm)\nEsempio.\nConsiderando ad esempio la decomposizione del cloruro di calcio:\nse la concentrazione a condizioni standard di CaCl2 \u00e8 0,8 M, la pressione osmotica sar\u00e0:\nPoich\u00e9 gli ioni dissociati per ciascuna molecola sono tre (due di cloro e uno di calcio), il fattore di correzione \u00e8 3; ne risulta:\nLa pressione osmotica in un liquido nel quale sono disciolte pi\u00f9 sostanze \u00e8 ancora fornita dall'equazione di van 't Hoff. In questo caso, la concentrazione \"c\" deve rappresentare la concentrazione totale di \"tutte\" le particelle che non possono attraversare la membrana. Questa concentrazione prende il nome di osmolarit\u00e0 della soluzione. Il suo valore \u00e8 dato dalla \"somma\" di tutte le particelle che non attraversano la membrana."}
{"id": "129176", "revid": "256896", "url": "https://it.wikipedia.org/wiki?curid=129176", "title": "Riserva del Contrafforte Pliocenico", "text": ""}
{"id": "129178", "revid": "287204", "url": "https://it.wikipedia.org/wiki?curid=129178", "title": "Atris", "text": ""}
{"id": "129179", "revid": "117834019", "url": "https://it.wikipedia.org/wiki?curid=129179", "title": "Anfiprotico", "text": "Una specie chimica si dice abbia comportamento anfiprotico quando pu\u00f2 sia donare sia accettare un protone, ossia fungere sia da acido sia da base di Br\u00f8nst\u00ebd-L\u00f6wry. Alcuni esempi di specie anfiprotiche sono l'acqua, gli amminoacidi, lo ione bicarbonato e lo ione bisolfito (idrogenosolfito). Dal momento che possono donare un protone, tutte le sostanze anfiprotiche contengono un atomo di idrogeno. Inoltre, poich\u00e9 possono agire sia da acidi sia da basi, sono anche anfoteri, ma non vale il reciproco.\nEsempi.\nUn esempio comune \u00e8 lo ione bicarbonato, che funge sia da base: \nsia da acido:\nSi noti come effettivamente la reazione consista del solo trasferimento di un protone. L'acqua \u00e8 la pi\u00f9 diffusa sostanza anfotera."}
{"id": "129183", "revid": "1993636", "url": "https://it.wikipedia.org/wiki?curid=129183", "title": "Storia della Mauritania", "text": "Il nome Mauritania deriva dalle antiche trib\u00f9 berbere dei Mauri e dal loro regno, la Mauretania, che divenne una provincia romana nel 33 d.C. I romani chiamavano con il nome Mauri tutti i popoli nativi del Nord Africa.\nDal III al VII secolo d.C. le trib\u00f9 berbere dal Nord Africa migrarono verso l'odierna Mauritania spostando il popolo dei Bafours, abitanti originari di quella zona e antenati del popolo Soninke. I Bafours erano essenzialmente agricoltori e furono una delle prime popolazioni del Sahara ad abbandonare il tradizionale stile di vita nomade. Questo popolo migr\u00f2 a Sud a causa del progressivo inaridimento della zona del Sahara. A loro volta trib\u00f9 berbere, arabe ed altri popoli centro-sahariani migrarono verso l'Africa occidentale.\nNell'XI secolo la piccola trib\u00f9 dei Bafours si era evoluta in un grande e relativamente ricco impero (impero Sononke), che si estendeva dall'odierno stato del Ghana sino alla Mauritania includendo parte di Senegal e Mali. Allo stesso modo nel Nord Africa gli Arabi avevano conquistato gran parte della sponda sud del Mar Mediterraneo, nonch\u00e9 parte di Spagna, Portogallo e Sicilia. Le popolazioni berbere, seppur influenti, rimasero sostanzialmente senza potere, essendo state conquistate dall'impero Soninke.\nNel 1076 monaci guerrieri islamici attaccarono e conquistarono l'antico impero Ghana. Durante i successivi 500 anni gli Arabi, affrontando la fiera resistenza delle popolazioni locali (berbere e non berbere) riuscirono a dominare finalmente la Mauritania. La guerra mauritana dei 30 anni (1644-1674) fu l'ultimo e fallimentare tentativo di respingere gli invasori arabi.\nAll'inizio del XX secolo la zona fu sottoposta alla dominazione francese. Durante il periodo coloniale la popolazione locale rimase nomade, ma molti popoli sedentari, i cui antenati erano stati allontanati dalla Mauritania secoli prima, iniziarono a \"ritornare\" in Mauritania.\nNel 1960 il paese divenne indipendente. L'odierna capitale Nouakchott fu fondata dove sorgeva un piccolo villaggio coloniale, Ksar. In quell'anno il 90% della popolazione era ancora nomade. Con l'indipendenza, un gran numero di popoli indigeni (Haalpulaar, Soninke, Wolof) arrivarono in Mauritania, attraversando il fiume Senegal. Istruiti in francese molti di loro divennero funzionari, soldati e amministratori del nuovo stato.\nDurante il periodo dal 1974 al 1975 , dopo che il Marocco aveva manifestato chiaramente la sua intenzione di occupare il Sahara occidentale, la Mauritania persegu\u00ec politiche contraddittorie. Per compiacere la comunit\u00e0 internazionale, da cui dipendeva la Mauritania per gli aiuti economici, il primo presidente Daddah sostenne una politica di autodeterminazione per la popolazione saharawi. Per compiacere i dominanti mauri della Mauritania, il governo introdusse il concetto di Grande Mauritania, affermando i diritti del paese su tutto il Sahara occidentale. Un terzo orientamento politico, che riconosceva la realt\u00e0 del potere marocchino, richiedeva una spartizione del Sahara occidentale, che port\u00f2 la Mauritania a una lunga e costosa guerriglia con il Polisario.\nLa parte del paese pi\u00f9 vicina alla cultura araba cercl di arabizzare molti aspetti della societ\u00e0, soprattutto lingua e leggi. Si svilupp\u00f2 una frattura tra chi considerava la Mauritania uno stato arabo e chi poneva maggiore importanza sugli aspetti non arabi. Questo disaccordo sulla visione della societ\u00e0 mauritana si estern\u00f2 durante gli \"eventi del 1989\", quando si verificarono episodi di violenza tra le due fazioni.\nLa tensione \u00e8 ancora una delle principali caratteristiche della vita politica mauritana, ma un considerevole numero di persone, di entrambe le parti, \u00e8 favorevole a una societ\u00e0 pi\u00f9 diversa e pluralistica.\nIl 6 agosto 2008 l'esercito ha effettuato un colpo di Stato, arrestando il Capo dello Stato, il Primo ministro e il Ministro dell'Interno. Il colpo di Stato \u00e8 avvenuto in seguito alla sostituzione di alcuni generali. Attualmente il Capo dello Stato \u00e8 il capo delle guardie presidenziali."}
{"id": "129185", "revid": "121998313", "url": "https://it.wikipedia.org/wiki?curid=129185", "title": "Anfifilico", "text": "Una molecola \u00e8 detta anfifilica (anche amfifilica o anfipatica) quando contiene sia un gruppo idrofilo sia uno idrofobo. Queste caratteristiche molecolari fanno s\u00ec che le molecole anfipatiche, immerse in un liquido acquoso, tendano a formare spontaneamente un doppio strato, nel quale le teste idrofile sono rivolte verso l'esterno e le code idrofobe verso l'interno.\nDescrizione.\nQuesta particolare composizione d\u00e0 origine, ad esempio, alla membrana cellulare formata dai fosfolipidi, ovvero molecole anfipatiche. Esistono anche un altro tipo di molecole anfipatiche caratterizzate da una sola coda idrofoba (apolare) che tendono a formare le micelle.\nLa parte idrofoba consiste generalmente di una lunga catena carboniosa del tipo: CH3(CH2)n con 4 &lt; n &lt; 16. La parte idrofila ricade in una di queste categorie:"}
{"id": "129186", "revid": "89688", "url": "https://it.wikipedia.org/wiki?curid=129186", "title": "Anamorfismo", "text": "L'anamorfismo \u00e8 un effetto di illusione ottica per cui un'immagine viene proiettata sul piano in modo distorto, rendendo il soggetto originale riconoscibile solamente se l'immagine viene osservata secondo certe condizioni, ad esempio da un preciso punto di vista o attraverso l'uso di strumenti deformanti.\nLa parola \"anamorfosi\" deriva dal greco \u1f00\u03bd\u03b1\u03bc\u03cc\u03c1\u03c6\u03c9\u03c3\u03b9\u03c2, composto di \"ana\"- e \"m\u00f3rfosis\"= forma ricostruita.\nDescrizione.\nIl soggetto originale pu\u00f2 essere una figura piana oppure un oggetto tridimensionale. Nel secondo caso, l'osservatore dell'anamorfismo percepir\u00e0 la figura come tridimensionale. In altri casi la visione \u00e8 possibile utilizzando uno specchio curvo (ad esempio cilindrico o conico).\nA partire dal Rinascimento diversi pittori hanno fatto uso dell'anamorfismo per nascondere significati alternativi in un'opera. Leonardo da Vinci ha tracciato in alcuni suoi appunti diversi esempi di figure anamorfiche. Nella parte inferiore del dipinto \"Ambasciatori\" di Hans Holbein il Giovane \u00e8 visibile una strana figura. Osservando il quadro da destra tenendo la testa vicina al piano, si pu\u00f2 chiaramente vedere che la figura anamorfizzata \u00e8 un teschio.\nLa tecnica \u00e8 usata nel cinema, nel teatro e nel settore pubblicitario. Nella tecnica cinematografica \"CinemaScope\", l'anamorfismo \u00e8 utilizzato per riprendere un formato di schermo con rapporto base/altezza differente da quello della pellicola. Speciali lenti anamorfiche comprimono l'immagine lateralmente (\"compressione anamorfica\") al momento della ripresa e la riespandono durante la proiezione. Un utilizzo pratico dell'effetto anamorfico \u00e8 quello praticato nell'esecuzione di scritte per segnalazioni sul manto stradale, i cui caratteri sono deformati e allungati in modo tale che, visti da una certa distanza, appaiano normali e leggibili. Altri esempi di anamorfismo sono le scritte pubblicitarie disegnate sui campi da gioco di varie discipline sportive (come nel calcio e nella Formula 1). Tali insegne sono disegnate distorte sul suolo, in modo da apparire perfettamente dritte dal punto di vista delle telecamere che riprendono l'evento sportivo.\nAlcuni artisti contemporanei, tra cui l'inglese Julian Beever, si sono specializzati nel dipingere su pareti di edifici o marciapiedi opere anamorfiche tali che i passanti percepiscano cavit\u00e0 o oggetti tridimensionali che in realt\u00e0 non esistono. Altri artisti, tra cui l'italiano Alessandro Diddi e l'olandese Ramon Bruin, realizzano su carta i loro disegni anamorfici in modo da far credere al osservatore che essi escano dal foglio e vadano ad interagire con oggetti ed elementi reali che li circondano.\nUna sempre pi\u00f9 sperimentata tecnica anamorfica \u00e8 quella multi-livello, particolarmente ricercata in ambito artistico, in particolar modo nell'arte urbana e muralistica, dove l'opera d'arte, viene percepita secondo un unico punto di vista e dipinta su varie superfici, pi\u00f9 o meno vicine tra loro e presenti in maniera rilevante all'interno del campo visivo dell'osservatore.\nUna volta spostato dal punto di vista, l'osservatore percepisce la figura anamorfica scomposta e discontinua, a causa della mancanza del corretto punto di osservazione.\nIn Italia, un artista impegnato nella progressiva realizzazione di anamorfosi multi-livello \u00e8 Manu Invisible, Street artist che dipinge su parete, lettering in stile cubitale con una forte influenza figurativa."}
{"id": "129188", "revid": "6392", "url": "https://it.wikipedia.org/wiki?curid=129188", "title": "Proiezione anamorfica", "text": ""}
{"id": "129189", "revid": "6392", "url": "https://it.wikipedia.org/wiki?curid=129189", "title": "Anamorfosi", "text": ""}
{"id": "129190", "revid": "1318658", "url": "https://it.wikipedia.org/wiki?curid=129190", "title": "Sarmizegetusa Regia", "text": "Sarmizegetusa Regia era il pi\u00f9 importante centro dell'antica Dacia, in senso militare, religioso e politico, a partire dal re Burebista, attorno alla met\u00e0 del I secolo a.C. \nStoria e descrizione.\nEretta in cima ad una rupe alta 1200 metri, la fortezza era il nucleo del sistema strategico di difesa nei Monti Or\u0103\u0219tie, in Romania, che comprendeva sei cittadelle, e si trova nei pressi della moderna cittadina di Ha\u021beg.\nLa capitale dei Daci copriva un'area di 9 ettari, di cui 3 ettari erano costituiti dalla sola Acropoli. Fu l'oppidum pi\u00f9 industrializzato, tra i centri politici e religiosi europei dell'et\u00e0 preistorica. La cinta muraria era formata da massicci blocchi di pietra (\"murus dacicus\"), era edificato su cinque differenti terrazzamenti. Sarmizegetusa aveva anche un distretto sacro, uno dei pi\u00f9 importanti e grandi santuari daci.\nI civili vivevano attorno alla fortezza, sotto le montagne in terrazzamenti artificiali. La nobilt\u00e0 dacica aveva acqua corrente, portata attraverso tubi di ceramica nelle loro residenze. Le scoperte archeologiche nel sito mostrano che la societ\u00e0 dacica godeva di un alto tenore di vita, per l'epoca.\nLa capitale dacica raggiunse il suo apice sotto Decebalo, il re dei Daci sconfitto in due campagne militari (101-102 e 105-106), dagli eserciti di Roma, guidati dall'imperatore Traiano. Dopo la sconfitta dei Daci, i conquistatori romani stabilirono una guarnigione militare qui che poteva ospitare due legioni, mantenendo al suo interno un presidio militare. Poi, la capitale della Dacia Romana fu stabilita a 50 km dalle rovine dell'antica capitale e chiamata \"Colonia Ulpia Traiana Augusta Dacica Sarmizegetusa\".\nTutte le sei fortezze, Sarmizegetusa Regia, Luncani - Piatra Ro\u0219ie, Coste\u0219ti - Blidaru, Coste\u0219ti - Cet\u0103\u021buie, C\u0103p\u00e2lna e B\u0103ni\u021ba, che formavano il sistema difensivo di Decebalo, fanno parte del patrimonio Mondiale dell'UNESCO.\nSarmizegetusa \u00e8 anche il nome di un comune nella moderna Romania, nella depressione di Tara Hategului, distretto di Hunedoara, dove si trovano le rovine di \"Colonia Ulpia Traiana Augusta Dacica Sarmizegetusa\"."}
{"id": "129193", "revid": "1225", "url": "https://it.wikipedia.org/wiki?curid=129193", "title": "Numero deficiente", "text": ""}
{"id": "129194", "revid": "751106", "url": "https://it.wikipedia.org/wiki?curid=129194", "title": "XQuery", "text": "In informatica XQuery (abbreviazione per XML Query Language) \u00e8 un linguaggio di programmazione funzionale, dichiarativo, a tipizzazione statica e Turing-completo, specificato dal W3C e destinato ad interrogare documenti e basi di dati XML.\nRisultato derivato dei linguaggi XQL, XML-QL e Quilt, usa la sintassi delle espressioni di XPath per la selezione di specifiche porzioni di documenti XML, con l'aggiunta delle cosiddette \"espressioni FLWOR\" per la formulazione di query complesse. \nOltre alle espressioni XPath, esiste un gran numero di caratteristiche interessanti del linguaggio:\nA differenza di SQL, che opera su tabelle relazionali, XQuery usa delle strutture dati disposte nell'ordine in cui appaiono nel documento XML sorgente (\"document order\"). Tutte le espressioni XQuery debbono rispettare questo ordine tranne che sia specificato diversamente nella espressione stessa (\"declare ordering unordered\")."}
{"id": "129196", "revid": "1356188", "url": "https://it.wikipedia.org/wiki?curid=129196", "title": "Odilo Globo\u010dnik", "text": "Biografia.\nGlobo\u010dnik nacque a Trieste (allora parte dell'Impero austro-ungarico) da una famiglia slovena ma di lingua tedesca, proveniente dalla citt\u00e0 slovena di Tr\u017ei\u010d (all'epoca chiamata Neumarktl, nell'Alta Carniola). Nel 1922 entr\u00f2 in un'organizzazione paramilitare della Carinzia di estrema destra. Nel 1931 si iscrisse al Partito nazista austriaco, e nelle SS nel 1934. Tra il 1933 e il 1935 venne arrestato quattro volte (per un totale di 11 mesi di detenzione) per la sua attivit\u00e0 sobillatrice e con l'accusa di alto tradimento, dato che il Partito nazista era illegale in Austria.\nCon l'annessione dell'Austria al Terzo Reich, Hitler decise di nominare Globo\u010dnik, allora uno dei pi\u00f9 importanti membri del partito della sezione austriaca, Gauleiter di Vienna, il 22 maggio 1938. Quello che doveva essere un incarico di prestigio si rivel\u00f2 invece l'inizio della fine della sua carriera: di fatto Globo\u010dnik sfrutt\u00f2 la sua posizione per arricchirsi e questo gli alien\u00f2 le simpatie dei funzionari del partito, in particolar modo dell'ala cattolica; a ci\u00f2 si aggiunsero una serie di contrasti con Hermann G\u00f6ring. Per questo il 30 gennaio 1939, venne sospeso dalla carica di \"Gauleiter\" e al suo posto venne nominato Josef B\u00fcrckel come suo successore.\nVolontario nella divisione \"Das Reich\" delle Waffen-SS dal marzo al novembre 1939, prese parte alla Campagna di Polonia. Tuttavia Himmler decise di richiamare Globo\u010dnik, e il 9 novembre 1939 venne nominato Comandante delle SS e della Polizia del distretto di Lublino, nel Governatorato Generale (il nome assunto dalla Polonia tra il 1939 e il 1945).\nIl 13 ottobre 1941 ricevette un ordine verbale direttamente da Himmler per iniziare i lavori per la costruzione del primo campo di sterminio del Governatorato Generale a Be\u0142\u017cec. Nel 1942 pianific\u00f2 e port\u00f2 a termine la costruzione di altri due campi, Sobib\u00f3r e Treblinka. Cos\u00ec facendo Globo\u010dnik si rese responsabile dell'uccisione di pi\u00f9 di 1.500.000 di ebrei polacchi, slovacchi, cechi, olandesi, francesi, russi e tedeschi.\nDopo la caduta di Mussolini, Globo\u010dnik venne trasferito dal Governatorato Generale a Trieste, in veste di Comandante superiore delle SS e della polizia (H\u00f6herer SS- und Polizeif\u00fchrer) nella Zona d'Operazione del Litorale Adriatico, che dopo l'uscita dell'Italia dalla guerra, era stata occupata e sottoposta all'occupazione militare tedesca dal 9 settembre 1943. Trasferitosi nel capoluogo giuliano insieme ai suoi collaboratori pi\u00f9 fidati dell'Operazione Reinhard assunse il compito di coordinare le unit\u00e0 di lotta antipartigiana non inquadrate nell'esercito nella Zona operativa del Litorale Adriatico. Istitu\u00ec il campo di detenzione e di polizia della Risiera di San Sabba che venne dotato di un forno crematorio. Le vittime di questo campo sono stimate tra le 3000 e le 5000 persone, per la maggior parte partigiani e ostaggi, sloveni e croati ma anche italiani, oltre ad almeno 28 ebrei.\nIl compito principale di Globo\u010dnik consisteva nel combattere i partigiani, ma inizi\u00f2 anche l'opera di persecuzione degli ebrei italiani: di questi 1450 transitarono per la Risiera di San Sabba prima di essere deportati nei campi di sterminio nell'Europa centrale. Con la lunga risalita della penisola da parte degli Alleati, Globo\u010dnik, per sfuggire alla cattura si ritir\u00f2 dapprima in Carinzia, e di l\u00ec nella zona di Wei\u00dfensee, in compagnia di alcuni membri del proprio staff.\nCon la resa della Germania nazista, Globo\u010dnik tent\u00f2 di fuggire attraverso l'Austria, ma venne catturato il 31 maggio 1945 in Carinzia da un reparto del 4th Queen's Own Hussars, che lo condusse a Paternion per essere interrogato. Prima dell'interrogatorio si suicid\u00f2 ingerendo una capsula di cianuro. Il suo corpo venne cremato e le sue ceneri disperse senza alcuna cerimonia in un luogo imprecisato fuori dalla chiesa locale."}
{"id": "129198", "revid": "121051487", "url": "https://it.wikipedia.org/wiki?curid=129198", "title": "Teorema di Rice", "text": "Nella logica matematica, nella teoria della calcolabilit\u00e0 e nell'informatica teorica, il teorema di Rice costituisce un importante risultato nella teoria delle funzioni ricorsive e delle funzioni calcolabili (le due sono la stessa cosa, secondo la tesi di Church-Turing).\nEsso afferma che, per ogni propriet\u00e0 non banale delle funzioni calcolabili, \u00e8 non decidibile il problema di decidere quali funzioni soddisfino tale propriet\u00e0 e quali no.\nPer propriet\u00e0 banale in questo caso si intende una propriet\u00e0 che non effettua alcuna discriminazione tra le funzioni calcolabili, cio\u00e8 che vale o per tutte o per nessuna. Il teorema prende il nome da Henry Gordon Rice, il quale ne forn\u00ec la dimostrazione nel 1951 nella sua tesi di dottorato presso la Syracuse University.\nEnunciato formale del teorema.\nL'insieme formula_9 \u00e8 decidibile se e solo se formula_4 \u00e8 l'insieme vuoto (ossia formula_11) o se coincide esattamente con l'intera classe delle funzioni ricorsive, formalmente formula_12.\nAltrimenti, se formula_4 \u00e8 \"non banale\", formula_6 non \u00e8 decidibile.\nDimostrazione del Teorema.\nDato che qualsiasi funzione pu\u00f2 essere rappresentata da una macchina di Turing senza alcuna perdita di generalit\u00e0, dimostriamo il teorema attraverso un'enumerazione della Macchina di Turing.\nIn questo caso l'insieme S conterr\u00e0 gli indici delle macchine che calcolano funzioni appartenenti a P.\nSupponiamo adesso che P non sia vuoto formula_15 e che P non coincida con l'intera classe delle funzioni ricorsive formula_16. Inoltre supponiamo per assurdo che S sia decidibile (viste le condizioni precedenti, infatti, secondo il teorema S dovrebbe essere indecidibile).\nSiano i, j rispettivamente il primo indice appartenente a S e il primo indice non appartenente a S. Cio\u00e8: formula_17 e formula_18.\nAdesso consideriamo la funzione:\nformula_19\nPoich\u00e9 la funzione C \u00e8 totale, per il Teorema di ricorsione di Kleene (o altres\u00ec chiamato Teorema di Kleene o del punto fisso) formula_20 | formula_21.\nPer definizione se formula_22 allora formula_23 e quindi formula_24. \nMa per ipotesi sappiamo che formula_25 e formula_26; si ha anche che formula_27. \nSi ha quindi una contraddizione in quanto si ha contemporaneamente che:\nformula_28 e formula_29.\nSe ripetiamo il procedimento nel caso in cui formula_30 si otterr\u00e0 la stessa contraddizione. \nPer cui siamo arrivati ad un assurdo ed in particolare non \u00e8 vera l'ipotesi iniziale che S in questo caso \u00e8 decidibile. Il Teorema risulta dimostrato."}
{"id": "129201", "revid": "124976017", "url": "https://it.wikipedia.org/wiki?curid=129201", "title": "Heimdallr", "text": "Heimdallr \u00e8 il dio della sorveglianza nella mitologia norrena. Egli \u00e8 il guardiano del regno degli dei Asi e Vani e sorveglia il ponte Bifr\u01ebst. I suoi sensi sono cos\u00ec acuti che pu\u00f2 sentire l'erba crescere e il suo bisogno di dormire \u00e8 ridotto oltre il minimo immaginabile, sicch\u00e9 non vi \u00e8 bisogno di altri guardiani per Bifr\u01ebst salvo il caso di sua assenza (normalmente per accompagnare lo stesso Odino o Thor).\nHeimdallr ha con s\u00e9 la sua magica spada H\u01ebfu\u00f0.\nOrigini.\nHeimdallr era fratello maggiore di Sif, sposa di Thor, e uno dei principali fra gli Dei norreni.\nEgli era figlio di nove madri diverse e di Odino, probabilmente le nove figlie di \u00c6gir, identificabili con i cicli delle onde e cavalloni, ed era il custode del ponte Bifr\u01ebst, insieme al gallo Gullinkamb, e il possessore del corno Gjallarhorn, che avrebbe trasmesso per l'intera \u00c1sgar\u00f0r e fino alle sale del Valhalla il segnale dell'arrivo del nemico per la battaglia finale di Ragnar\u01ebk. Soprannominato \"Dio Bianco\", padre di tutti gli uomini: schiavi (thrall), liberi (karl) e nobili (jarl), avuti dalle tre unioni con donne mortali di diversa et\u00e0, avvenenza e lignaggio, \u00e8 identificato con l'ariete, le cui corna adornavano il suo elmo. La sua sala era chiamata \"Himinbj\u00f6rg\" (protezione del paradiso) e il suo cavallo era \"Gultopp\" (nell'inglese Gold-top).\nIl suo battesimo \u00e8 stato molto originale (in ci\u00f2 richiamando il mito greco di Achille), in quanto il corpicino fu cosparso di gocce di acqua fredda proveniente dai mari del nord, di una manciata di terra e di gocce di sangue di maiale consacrato, allo scopo d'infondergli forza e coraggio. Inoltre, per renderlo insensibile alle magie a distanza, fu sottoposto a una serie di riti iniziatici. Il guardiano del ponte di Bifrost, che collega \u00c1sgar\u00f0r (residenza degli dei \u00c6sir e Vanir) a Mi\u00f0gar\u00f0r (residenza degli uomini), non \u00e8 soltanto colui che, forte dei suoi sensi (udito e vista) ipersviluppati (120 leghe \u00e8 la distanza dal limitare del campo di battaglia in cui, all'inizio di Ragnar\u01ebk, si presenteranno le orde infernali di M\u00faspell, guidate da Loki), avvertir\u00e0 gli \u00c6sir dell'arrivo del mortale nemico, ma \u00e8 anche colui che, nella battaglia finale, uccider\u00e0 in combattimento lo stesso Loki, venendone a sua volta ucciso, mentre a Thor toccher\u00e0 il compito di uccidere J\u01ebrmungrandr, altrimenti detto Mi\u00f0gar\u00f0sormr, il linnormr (gigantesco drago/serpente), figlio di Loki, che uscir\u00e0 dalle acque dell'oceano dopo avere circondato con le proprie spire il perimetro della terra e delimitato i confini del mare per la durata delle ere asgardiane.\n\u00c8 il simbolo della fedelt\u00e0 e devozione del guerriero, oltre che il progenitore del genere umano o (quanto meno) dell'ordine sociale del popolo norreno e dei suoi contemporanei.\nEtimologia e derivati del nome.\nL'Edda in prosa di Snorri Sturluson riporta che un sinonimo per spada \u00e8 \"testa di Heimdallr \", perch\u00e9 Heimdallr fu colpito da una testa di uomo; questo \u00e8 trattato nel poema \"Heimdalargaldr\", di cui purtroppo non esiste pi\u00f9 nessuna copia. Similarmente, un sinonimo di \"testa\" \u00e8 \"spada di Heimdallr\". Il significato pu\u00f2 essere che Heimdallr era chiamato anche ariete, e le armi di un ariete sono le sue corna e la sua testa. Georges Dum\u00e9zil nel 1959 sugger\u00ec che questo potrebbe essere anche il motivo per cui Heimdallr era chiamato \"Dio Bianco\" (bianco come il vello dell'ariete, ma anche come la schiuma delle onde).\nLo pseudonimo di Heimdallr \"Hallinsk\u00ed\u00f0i\" (bastone piegato) appare come sinonimo di \"ariete\", forse riferendosi alle corna dell'ariete che sono piegate, ricurve su s\u00e9 stesse. Un altro pseudonimo di Heimdallr era \"Gullintanni\" (denti d'oro) potrebbe riferirsi al colore giallo che assumono i denti dei vecchi arieti, ma anche al riflesso della luce del firmamento sul ponte Bifrost. Dum\u00e9zil cita la tradizione gallese che dice come le onde dell'oceano vengano in gruppi da nove e che la nona sia l'ariete:\nL'antica pratica gallese, e quella moderna francese (bretone e normanna) e basca \u00e8 quella di chiamare le onde con la schiuma bianca \"pecore\", o, nella tradizione franco-normanna, \"moutons\" (montoni) proprio con riferimento alla nona onda, nona madre necessaria per il completamento del concepimento e della generazione di Heimdallr come descritto dalle saghe.\nHeimdallr nella letteratura.\nSnorri riferisce di Heimdallr come figlio di Odino. \nHeimdallr \u00e8 destinato ad essere l'ultimo degli dei a morire durante il Ragnar\u01ebk, quando lui e Loki si uccideranno a vicenda.\nLa prima strofa del poema eddico \"V\u01eblusp\u00e1\" riporta:\nIl poema eddico \"R\u00edgsthula\" spiega la relazione delle stirpi degli uomini con Heimdallr descrivendo il modo in cui R\u00edg, identificato con Heimdallr in una breve introduzione in prosa al poema, gener\u00f2 i progenitori delle tre classi dell'umanit\u00e0 - schiavi (thrall), liberi (karl) e nobili (jarl) -, il pi\u00f9 giovane dei quali, Jarl \"il Principe\", origin\u00f2 a sua volta Kon \"il Giovane\" (in norreno \"Kon ungr\"), considerato come il primo re (\"konungr\") immortale. \nHilda R. Ellis Davidson nel suo \"Gods and Myths of Northern Europe\" vede, come altri, un collegamento fra Heimdallr ed i Vanir, basato in parte sulla strofa 15 del poema eddico\n\"\u00derymskvi\u00f0a\":\nIl poema perduto \"Heimdallargaldr\" potrebbe aver contenuto il seguente testo, citato nel poema scaldico di \u00dalfr Uggason \"H\u00fasdr\u00e1pa\" di cui solo pochi frammenti sono stati preservati:\nNel poema anglosassone Beowulf, \"Brosingamen\" (Br\u00edsingamen) \u00e8 riportato alla \"citt\u00e0 splendente\" (forse Valhalla o \u00c1sgar\u00f0r) da \"Hama\" (Heimdallr). Ma Hama fugge dalla \"astuta ostilit\u00e0\" di Eormenric.\nGeorges Dum\u00e9zil considera Heimdallr un antico dio Indo-Europeo, un tipo di dio che lui definisce \"primo dio\", differente dall'essere il dio pi\u00f9 importante. Il dio romano Giano sarebbe l'equivalente. Ma vi sono altri \"primi dei\". Heimdallr \u00e8 anche un \"dio struttura\", che appare all'inizio ed \u00e8 presente fino alla fine. Dum\u00e9zil sugger\u00ec che la controparte ind\u00f9 fosse Dyaus - uno degli otto Vasus - che si reincarn\u00f2 nell\"'eroe struttura\" Bhishma nell'epica \"Mah\u0101bh\u0101rata\", essendo nati, lui e i suoi sette fratelli da un re mortale e dal fiume Gange che aveva preso a sua volta forma mortale. Ma i sette fratelli sono restituiti alla loro forma immortale, affogati dalla loro madre subito dopo la nascita. Solo Dyaus fu obbligato a vivere una vita intera sulla terra in forma di Bhishma. Bhishma \u00e8 destinato a non avere mai il potere nelle sue mani o avere discendenti diretti, ma agisce come uno zio senza et\u00e0 come rappresentante della stirpe dei signori che discende tortuosamente dai suoi fratellastri, inclusi i cinque Pandava che rappresentano le quattro classi sociali: quella regale, i guerrieri nobili, la casta guerriera pi\u00f9 bassa, e i pastori. Bhishma \u00e8 l'ultimo a morire nella grande battaglia di Kurukshetra.\nComunque Branston (1980) ritiene che Heimdallr abbia le stesse origini del Vedico \"Agni\", dio del fuoco, che \u00e8 nato o si nasconde, secondo molti testi Vedici, nelle acque, e che \u00e8 nato da due, sette, nove e dieci madri (a seconda delle fonti), con le dieci madri descritte a volte come le dieci dita che manipolano un bastone di legno per produrre il fuoco. Questa teoria sarebbe in accordo con quella di Viktor Rydberg."}
{"id": "129203", "revid": "33689", "url": "https://it.wikipedia.org/wiki?curid=129203", "title": "Nove (disambigua)", "text": ""}
{"id": "129204", "revid": "1534511", "url": "https://it.wikipedia.org/wiki?curid=129204", "title": "Stima asintotica", "text": "Quando due successioni sono entrambe infinitesime o entrambe infinite \u00e8 utile poter stabilire un confronto tra di esse per poter capire quale delle due tenda pi\u00f9 rapidamente a 0 o all'infinito. \nIn questo articolo si fa riferimento allo studio di stime asintotiche per le \"successioni\". Operazioni analoghe si possono fare per le \"funzioni reali di una variabile reale\", dove al posto di infinito pu\u00f2 trovarsi qualunque punto di accumulazione comune alle due funzioni.\nOrdini di infinito.\nUna funzione formula_1 si dice \"infinita\" in formula_2 se il suo limite \u00e8 infinito al tendere di formula_3 a formula_2. In simboli, se \nPer esempio formula_6 \u00e8 infinita in formula_7 e formula_8 \u00e8 infinita in formula_9.\nUna successione (che pu\u00f2 considerarsi una funzione definita nei numeri naturali) si dice \"infinita\" se il suo limite \u00e8 infinito al tendere di formula_10 all'infinito. In simboli: se \nformula_11 \u00e8 una successione di numeri reali,\nformula_12.\nNon tutti gli infiniti sono per\u00f2 identici tra loro: esiste infatti un ordine all'interno degli infiniti, che dipende dal tipo di andamento della funzione a infinito. Ecco alcuni tipi di infinito posti in ordine crescente: formula_13, formula_14 e formula_15 sono numeri qualunque maggiori di 1, mentre formula_16 \u00e8 l'indice della successione.\nformula_17\nNota: il segno di formula_18 va inteso nel senso dell'o piccolo.\nAltri esempi.\nEcco alcuni esempi di ordini di infinito riferiti a funzioni, dove formula_19 indica l'ordine per la variabile tendente a formula_20:\nformula_21\nformula_22\nformula_23\nOrdini di infinitesimo.\nUna funzione formula_24 si dice \"infinitesima\" in formula_2 se il suo limite \u00e8 formula_7 al tendere di formula_3 a formula_2. In simboli, se \nformula_29.\nPer esempio formula_6 ed formula_31 sono infinitesime in formula_32 (la prima anche in formula_9).\nUna successione formula_34 si dice \"infinitesima\" quando il suo limite \u00e8 uguale a zero al tendere di formula_10 all'infinito:\nformula_36.\nCome per gli infiniti esistono successioni che tendono a zero pi\u00f9 velocemente di altre; prendendo i reciproci della sequenza di diseguaglianze sopra e cambiando i formula_37 in formula_38 si ha la tabella corrispondente\nformula_39\nNota: l\"'ordine\" di infinitesimo di formula_40 \u00e8 \"maggiore\" di quello di formula_41, visto che quest'ultimo tende a zero pi\u00f9 \"lentamente\".\nAltri tipi di limiti.\nEcco alcuni esempi di ordini di infinitesimo riferiti a funzioni:\nformula_42\nformula_43\nSuccessioni asintotiche.\nDate due successioni formula_44 e formula_45, esse si dicono \"asintotiche\" o \"asintoticamente equivalenti\" e lo si indica con la notazione formula_46 se\nformula_47\n(Ovviamente si deve supporre che esista un formula_48 tale che formula_49).\nIn questo caso \u00e8 possibile creare delle catene di relazioni asintotiche:\nformula_50\nUn'espressione composta da prodotto o quoziente di pi\u00f9 fattori pu\u00f2 essere stimata fattore per fattore:\nformula_51\nLa relazione formula_52 \u00e8 una relazione di equivalenza, in quanto valgono le propriet\u00e0 riflessiva, simmetrica e transitiva rispetto all'operatore.\nRegole operative.\nConfronti fra infiniti e infinitesimi.\nSiano formula_44 e formula_45 due successioni infinite. Per il limite del rapporto abbiamo che se formula_55 \u00e8 uguale a:\nValgono anche le implicazioni inverse: se formula_44 domina formula_45 allora il limite \u00e8 infinito, e cos\u00ec via.\nLo stesso ragionamento pu\u00f2 essere ripetuto per gli infinitesimi. Siano formula_44 e formula_45 due successioni infinitesime. Per il limite del rapporto abbiamo che se formula_55 \u00e8 uguale a:\nPrincipio di sostituzione degli infiniti.\nSiano formula_44 e formula_45 due infiniti. Nel calcolo del limite del rapporto si possono aggiungere o togliere al numeratore e al denominatore degli infiniti che siano di ordine inferiore, in base a quanto visto nel paragrafo precedente.\nInfatti, ad esempio:\nformula_63\nPrincipio di sostituzione degli infinitesimi.\nSiano formula_44, formula_45 due successioni infinitesime. Nel calcolo del limite del rapporto si possono aggiungere o togliere, in una somma di infinitesimi, al numeratore e al denominatore degli infinitesimi che siano di ordine superiore, in base a quanto visto nel paragrafo precedente.\nSi ottiene cos\u00ec la seguente equazione utile per la risoluzione di problemi di limiti indeterminati:\nformula_66\nAd esempio:\nformula_67\nPrincipio di sostituzione degli infinitesimi equivalenti.\nSiano formula_68, formula_69 due funzioni infinitesime. Per il limite del rapporto formula_70 vale\nse risulta formula_72 e formula_73, cio\u00e8 se numeratori e denominatori sono funzioni asintoticamente equivalenti.\nAd esempio, essendo formula_74:\nEspressioni asintotiche.\nNella valutazione del comportamento asintotico di un algoritmo vengono introdotte delle relazioni tra successioni numeriche che sono divenute di uso corrente. Tali notazioni si possono anche utilizzare per funzioni reali, con la specifica del valore del dominio a cui tende la variabile, che pu\u00f2 non essere formula_76.\nSchema generale.\nLe definizioni che introdurremo qui di seguito sono molteplici e a prima vista possono sembrare disorientanti, oppure pu\u00f2 risultare faticoso ricordarle tutte assieme e confrontarle fra di loro. Per questa ragione, cio\u00e8 per fornire un quadro d'insieme che sia anche di aiuto mnemonico, prima di procedere alle definizioni rigorose e specifiche illustreremo in modo discorsivo lo schema generale su cui si basano tutti questi concetti.\nQuasi tutte le definizioni che stiamo per introdurre hanno le seguente struttura:\nDiciamo che la successione formula_77 \u00e8 una formula_78 della successione formula_79, e scriviamo\nse e solo se:\nNelle parentesi quadre abbiamo specificato le parti della definizione che di volta in volta variano. Al posto di \"[quantificatore]\" ci possono andare i due quantificatori formula_82 ed formula_83, mentre la formula_84 \u00e8 una relazione d'ordine, e pu\u00f2 essere formula_85 o formula_86. Abbiamo pertanto due parametri ognuno dei quali pu\u00f2 assumere due valori diversi, sicch\u00e9 le definizioni possibili saranno quattro:\nPer distinguere questi quattro casi bisogna che anche il simbolo formula_87 che definisce la relazione fra formula_77 e formula_79 possa assumere quattro valori diversi, definiti in qualche modo da due parametri: uno che definisce il quantificatore e l'altro che definisce la relazione d'ordine.\nTali simboli sono i seguenti:\nCome si vede si tratta effettivamente di quattro simboli definiti da due parametri:\nDi questi due parametri il primo, cio\u00e8 \"latino/greco\", viene utilizzato per specificare la relazione d'ordine, secondo la seguente associazione:\nmentre il secondo, cio\u00e8 \"piccolo/grande\", viene utilizzato per specificare il quantificatore, secondo la seguente associazione:\nQueste associazioni possono sembrare decisamente controintuive. Ad esempio sembrerebbe pi\u00f9 utile associare \"piccolo/grande\" alle relazioni d'ordine, in modo tale che \"piccolo\" stia per \"pi\u00f9 piccolo\" (cio\u00e8 formula_37) e \"grande\" stia per \"pi\u00f9 grande (cio\u00e8 formula_38). Invece per rendere la relazione d'ordine si usa lo strano parametro che abbiamo definito \"latino/greco\".\nTutte queste apparenti stranezze si risolvono immediatamente non appena si faccia un po' di opera \"filologica\". In particolare \u00e8 importante tenere presente che originariamente quella che ora chiamiamo \"o\" era in realt\u00e0 una \"omicron\", cio\u00e8 un'altra lettera greca. Infatti nell'alfabeto greco esistono due lettere corrispondenti alla nostra \"o\":\nPertanto originariamente la notazione indicava proprio quello che abbiamo intenzione di indicare noi: la \"o piccola\" (\"omicron\") stava per formula_37 e la \"o grande\" (\"omega\") stava per formula_38.\nQuanto al parametro che fino a qui abbiamo indicato con \"grande/piccolo\", sappiamo bene che questo \u00e8 solo un modo colloquiale di riferirsi alle lettere \"maiuscole/minuscole\".\nDunque, se torniamo all'uso originale di tutti questi simboli, abbiamo le seguenti associazioni:\nForti di questo schema generale, che pu\u00f2 esserci utile anche come regola mnemonica, proviamo a scrivere, ad esempio, la definizione della seguente espressione:\nDobbiamo dire che la formula_77 \u00e8 una \"o-micron maiuscola\" della formula_79. Ricordiamo che:\nEcco dunque la definizione cercata:\nDiciamo che formula_106 se e solo se:\nInfine ci interessa conoscere le implicazioni fra tutte queste relazioni. Tali implicazioni si possono ricavare immediatamente dalle seguenti considerazioni:\n1) Ricordando che, in generale:\nallora formula_115 \u00e8 una \"omicron\" (cio\u00e8 \"pi\u00f9 piccola\") di formula_116 se e solo se formula_117 \u00e8 una \"omega\" (cio\u00e8 \"pi\u00f9 grande\") di formula_24:\n2) Se una relazione \u00e8 vera formula_120 allora in particolare formula_83 un certo formula_111 che la soddisfa. Dunque se una successione formula_123 \u00e8 una \"minuscola\" della successione formula_79 allora \u00e8 anche \"maiuscola\" di essa:\nCi\u00f2 pu\u00f2 essere espresso anche dicendo che l'insieme delle \"minuscole\" di una certa funzione \u00e8 contenuto nell'insieme delle \"maiuscole\" di quella funzione, e questa vale anche come regola mnemonica per il parametro \"maiuscolo/minuscolo\".\nO grande.\nSiano formula_115 e formula_116 due funzioni definite su formula_128 a valori in formula_129.\nSi dice che formula_77 \u00e8 un o grande di formula_79, in simboli\nformula_106\nse formula_133.\nSi dice anche che formula_77 ha ordine di grandezza minore o uguale a quello di formula_79, cio\u00e8 la funzione formula_79 domina formula_77.\nSe la successione formula_79 ha valori definitivamente diversi da zero, una condizione equivalente, sfruttando il limite superiore, \u00e8 che sia formula_139.\nEsempi.\nformula_140\nformula_141\nformula_142\nformula_143\nO piccolo.\nSi dice che formula_77 \u00e8 un o-piccolo di formula_79, in simboli\nformula_146\nse formula_147\nOmega grande.\nSi dice che formula_77 \u00e8 un omega grande di formula_79, in simboli\nformula_150\nse formula_151.\nSi dice anche che formula_77 ha ordine di grandezza maggiore o uguale a quello di formula_79, o che formula_79 \u00e8 dominata da formula_77.\nUsando la notazione del limite inferiore, una condizione equivalente \u00e8 che sia\nformula_156\nOmega piccolo.\nSi dice che formula_77 \u00e8 un omega piccolo di formula_79, in simboli\nformula_159\nse formula_160\nTheta.\nformula_77 e formula_79 sono dette avere lo stesso ordine di grandezza, in simboli\nformula_163\nse formula_164.\nUsando i limiti superiore e inferiore, questa condizione si pu\u00f2 enunciare come formula_165\nPropriet\u00e0 delle espressioni asintotiche.\nPer le espressioni asintotiche valgono le seguenti propriet\u00e0:\nProdotti.\nOltre a queste, all'interno di ognuna delle notazioni vale la propriet\u00e0 transitiva, cio\u00e8, ad esempio, se formula_183 e formula_184 allora formula_185.\nLa riflessivit\u00e0 e la transitivit\u00e0 di formula_90 implicano che esso \u00e8 un preordine, la cui relazione di equivalenza associata \u00e8 proprio formula_187. Infatti dalla definizione di formula_187, \u00e8 proprio formula_189.\nInoltre, se formula_190 \u00e8 una costante, \u00e8 definitivamente formula_191 se e solo se formula_192 e analogamente \u00e8 definitivamente formula_193 se e solo se formula_194.\nProblemi di notazione.\nL'affermazione formula_68 \u00e8 un o grande di formula_69 \u00e8 di solito scritta come formula_197. Questo \u00e8 un leggero abuso di notazione, in quanto non si sta asserendo l'uguaglianza delle due funzioni. Inoltre la propriet\u00e0 non \u00e8 simmetrica:\nPer questa ragione, alcuni autori preferiscono una notazione insiemistica e scrivono formula_199, pensando a formula_200 come alla classe di tutte le funzioni dominate da formula_116, o usano una notazione introdotta da Hardy, che \u00e8 la seguente:"}
{"id": "129206", "revid": "125742713", "url": "https://it.wikipedia.org/wiki?curid=129206", "title": "Lingue tedesche alemanne", "text": "Il tedesco alemanno, o semplicemente alemanno, \u00e8 un insieme di varianti della lingua alto-tedesca, che vengono ricondotti al popolo degli Alemanni.\nViene parlato da circa 10 milioni di persone in Baden-W\u00fcrttemberg e parte della Baviera (Germania), in Alsazia (Francia), in tutta la Svizzera tedesca, nel Vorarlberg (Austria), nel Liechtenstein ed in alcuni comuni della Valle d'Aosta e del Piemonte (Italia): Macugnaga, Gressoney-Saint-Jean, Gressoney-La-Trinit\u00e9, Issime, Alagna Valsesia, Valstrona, Ornavasso, Premia, Formazza e Rimella. \u00c8 inoltre parlato in un'area della Romania, nonch\u00e9 da alcune comunit\u00e0 di emigrati in Sudamerica.\nSecondo le normative ISO 693-3, le lingue alemanne attualmente parlate sono quattro: svizzero-tedesco (gsw), svevo (swg), walser (wae) e alem\u00e1n coloniero (gct).\nSuddivisione.\nQui trovate una suddivisione delle varie varianti dell'alemanno. Il nome specifico in italiano spesso non esiste, per cui verr\u00e0 lasciato il nome in tedesco con una spiegazione tra parentesi in italiano.\nSvevo (Schw\u00e4bisch).\nLo svevo \u00e8 parlato nel W\u00fcrttemberg propriamente detto e nella Svevia bavarese. Presenta affinit\u00e0 con il bavarese.\nLe maggiori citt\u00e0 in cui si parla sono Stoccarda, Augusta, Ulma, Reutlingen e Tubinga.\nLo svevo \u00e8 caratterizzato dalla presenza della parola celtica \"keja\" (\"cadere\"). Inoltre i fonemi tedeschi h\u00fbs, \u00ees diventano hous, eis () e non huus/h\u00fc\u00fcs, iis come negli altri dialetti \"alemanni\".\nIl dialetto presenta le seguenti varianti:\nIl Templer-Schw\u00e4bisch e il Sathmarisch sono fra le varianti dello svevo parlate fuori della Germania. Il secondo \u00e8 parlato in Romania.\nAlemanno del lago di Costanza (Bodenseealemannisch).\nL'alemanno del lago di Costanza \u00e8 un dialetto intermedio tra svevo e basso alemanno, da taluni studiosi considerato una sottovariet\u00e0 del basso alemanno.\nEsso \u00e8 parlato nel Vorarlberg settentrionale (Austria) e nelle regioni del Baar e del Lago di Costanza (Germania). Alcuni linguisti vi includono anche l\u2019algoviano, parlato nella regione dell'Algovia (Baviera).\nBasso alemanno (Niederalemannisch).\nIl basso alemanno \u00e8 un dialetto alemanno parlato in alcune aree del Baden-W\u00fcrttemberg (Germania), della Svizzera, dell'Alsazia (Francia) e del Vorarlberg (Austria).\nEsistono le seguenti varianti minori:\nAlcuni studiosi vi includono anche:\nAlemanno dell'alto Reno (Oberrheinalemannisch).\nL'alemanno dell'alto Reno, talvolta usato come sinonimo di \"basso alemanno\", indica altre volte una sub-partizione dello stesso, che a sua volta ha due variet\u00e0:\nAlto alemanno (\"Hochalemannisch\").\nL'alto alemanno \u00e8 un insieme di dialetti parlati nella Svizzera germanofona, in Liechtenstein ed in alcune aree dell'Alsazia (Francia), del Baden-W\u00fcrttemberg e del Vorarlberg.\nCaratteristiche: il suono diventa il fricativo , e non o come in Basso Alemanno.\nNe esistono differenti varianti:\nSvizzero tedesco (Schweizerdeutsch).\nParlato nella Svizzera germanofona, si divide in svizzero tedesco occidentale (Westschweizerdeutsch) e svizzero tedesco orientale (Ostschweizerdeutsch).\nLe differenze fra queste due varianti sono nel dittongo (e non ) e nei verbi con due forme plurali () (e non con una sola, come normalmente avviene ).\nAltissimo alemanno o alemanno superiore (H\u00f6chstalemannisch).\nQuesto insieme di dialetti \u00e8 da taluni considerato una sottocategoria dell'alto alemanno.\nLe parlate di questo gruppo non presentano alcun dittongo ( e non ) e tre forme plurali per i verbi (). Le finali vengono mantenute anche nel plurale.\nViene parlato in numerosissimi cantoni e comuni svizzeri, soprattutto alpini (Oberland Bernese, Uri, Obvaldo, Nidvaldo, Glarona, Friburgo, Vallese).\nIn seguito agli spostamenti dell'etnia Walser, l'altissimo alemanno si \u00e8 poi diffuso anche in Cantone Ticino e nel Canton Grigioni (Svizzera), in Liechtenstein, nel Vorarlberg ed in Tirolo (Austria) e in molti paesi valdostani e piemontesi intorno al Monte Rosa (Italia). La variante parlata in queste aree \u00e8 anche chiamata lingua walser.\nVarianti parlate in Sudamerica.\nAlem\u00e1n coloneiro.\nParlato in Venezuela da parte degli emigrati di lingua tedesca. Si \u00e8 sviluppato dall'incontro dell'alemanno del 1843 e di altri dialetti della Germania del sud, dell'Austria e della Svizzera.\nArgentinien-schwyzert\u00fctsch.\nParlato in Argentina dagli immigrati svizzeri di origine tedesca.\nFrase esempio.\nWeil am Rhein, S\u00fcdbaden\nTedesco standard"}
{"id": "129210", "revid": "767487", "url": "https://it.wikipedia.org/wiki?curid=129210", "title": "Luigi Boccherini", "text": "Prolifico compositore, principalmente di musica da camera, fu il maggior rappresentante della musica strumentale nei paesi neolatini europei durante il periodo del Classicismo.\nBiografia.\nNacque a Lucca in una famiglia di musicisti. Ebbe tre fratelli ballerini: Giovanni Gastone (affermatosi in seguito come librettista per Salieri, con \"La secchia rapita\", e per Haydn, con \"Il ritorno di Tobia\"), Maria Ester (sposata al coreografo Onorato Vigan\u00f2, da cui nacque Salvatore) e Anna Matilda. Il giovane Luigi apprese la tecnica del suo strumento, il violoncello, dal padre Leopoldo, contrabbassista, e dall'abate D. F. Vannucci del seminario di Lucca, maestro di cappella.\nBen presto rivel\u00f2 doti prodigiose e inizi\u00f2 giovanissimo la carriera concertistica, non solo a Lucca ma anche in altre citt\u00e0, tanto che a 14 anni segu\u00ec il padre a Vienna, dove entrambi suonarono nell'orchestra del Teatro Imperiale: \u00e8 qui che da ragazzo cominci\u00f2 a diventare famoso, assimilando anche la nuova forma musicale nascente, il quartetto e il quintetto. Complet\u00f2 a Roma la sua istruzione. Tra il 1761 ed il 1766 compose i primi sei quartetti, gli oratori \"Il Giuseppe riconosciuto\" e \"Gioas, re di Giudea\", la cantata profana \"La confederazione dei Sabini a Roma\".\nTornato a Lucca nel 1764, divenne primo violoncello alla cappella palatina e qualche anno dopo fond\u00f2, con i violinisti Filippo Manfredi e Pietro Nardini e il violista Giuseppe Cambini, il primo quartetto stabile di cui si abbia notizia. Col solo Manfredi tenne molti concerti, soprattutto in Italia, Francia e Spagna. Nel 1767 si rec\u00f2 a Parigi, da dove un altro allora celebre violoncellista italiano, Giovanni Battista Cirri, anticipatore, per alcuni aspetti, della maniera compositiva di Boccherini, si era da poco allontanato alla volta dell'Inghilterra.\nNella capitale francese pubblic\u00f2 la sua prima raccolta di quartetti con l'amico Manfredi; tra i due fu per\u00f2 il Boccherini ad essere pi\u00f9 apprezzato, soprattutto dai dilettanti, che rappresentavano la clientela maggiore dell'epoca. La coppia di musicisti dunque raggiunse il successo, ma fu a questo punto (siamo nel 1768) che l'ambasciatore di Spagna nella capitale francese, accortosi del talento dei due, propose loro di trasferirsi a Madrid, dove il re Carlo III avrebbe riservato certamente una calorosa accoglienza. L'offerta venne accettata, ma le cose non andarono esattamente come previsto: \u00e8 vero che potettero fregiarsi del titolo di \"Compositori Virtuosi al Servizio di Sua Altezza Reale Don Luigi Infante di Spagna\", ma fu un titolo di scarso valore perch\u00e9, essendo don Luigi il fratello del re, non poteva avere aspirazioni al trono.\nBoccherini punt\u00f2 allora tutto sull'erede dei Borbone, Carlo IV, principe delle Asturie, al quale dedic\u00f2, in quello stesso anno, un \"Concerto a pi\u00f9 strumenti\" e sei trii per archi; tuttavia s'imbatt\u00e9 nelle ostilit\u00e0 di un altro compositore italiano, Gaetano Brunetti, violinista e compositore di corte, invidioso della fama del maestro lucchese. Nonostante ci\u00f2, gli anni seguenti furono tra i pi\u00f9 brillanti: Boccherini compone le sei sinfonie, una trentina di quartetti e una trentina di quintetti, nei quali ai quattro archi classici aggiunse un secondo violoncello da lui stesso suonato a corte.\nLe sinfonie, in particolare, sono tra i suoi lavori pi\u00f9 riusciti: solidamente costruite e ricche di una vena melodica tipica italiana, mai sentimentale, sono tra i primi validi esempi di questo genere, che sta trovando, proprio in quegli anni, la sua valorizzazione. Nel 1776 segu\u00ec a Las Arenas de San Pedro l'infante don Luigi, in esilio per uno scandalo di corte, per il quale scrisse fino al 1785 molte composizioni da camera: i 6 sestetti per flauto, due violini, viola, e due violoncelli; i primi 66 quintetti per due violini, viola, e due violoncelli; diversi quartetti; 6 trii per archi, 6 sinfonie e lo \"Stabat Mater\" (1781).\nDell'atmosfera a Las Arenas abbiamo una vivida testimonianza in un dipinto di Francisco Goya del 1783, \"La famiglia dell'Infante Don Luis di Borbone\": un ritratto del tutto intimo e casalingo della famiglia di don Luigi, circondata da domestici e da personaggi particolarmente vicini; sulla destra si nota un uomo alto, leggermente stempiato, la figura fine, lo sguardo penetrante, che porta una giacca rossa e che con tutta probabilit\u00e0 corrisponde proprio a Boccherini. Nel 1785 un duplice dramma lo colp\u00ec: morirono la moglie Clementina Pelicho e anche il suo protettore.\nDisoccupato, senza moglie e con cinque figli da sfamare, Boccherini tent\u00f2 di trovare un nuovo lavoro a Madrid, dove divenne maestro da camera della duchessa di Benavente-Osuna, nel cui palazzo rappresent\u00f2, nel 1786, l'unica sua opera teatrale, la zarzuela \"La Clementina\". Fu, sino al 1787, direttore dell'orchestra privata della duchessa, alla quale dedic\u00f2 altri 9 quintetti per archi e 10 minuetti per orchestra. Il 18 aprile dello stesso 1787 spos\u00f2 in seconde nozze Maria del Pilar Joacquina Porretti, figlia di Domenico Porretti, nella chiesa di San Sebastian a Madrid. Scrisse regolarmente quartetti, molti dei quali furono spediti al re Federico Guglielmo II di Prussia, dilettante di violoncello e suo nuovo protettore. Ma anche qui l'incarico dur\u00f2 poco: il re mor\u00ec nel 1797 e il tentativo di ottenere aiuti da Federico Guglielmo III, suo successore, fall\u00ec.\nL'ultimo suo mecenate rimase il marchese di Benavente, appassionato di chitarra (strumento che cominciava allora a godere di una rinata fortuna in Spagna), per cui scrisse la \"Sinfonia concertante n. 30 G 523\" e numerosi quintetti per chitarra e archi, ma le sue condizioni economiche divennero sempre pi\u00f9 precarie. Nel 1799 giunse a Madrid Luciano Bonaparte, ambasciatore di Francia, per il quale Boccherini scrisse i suoi ultimi lavori, tra i quali si annoverano gli ultimi 12 quintetti per archi e gli ultimi 2 quartetti (di cui il secondo rimase incompiuto), mentre \u00aballa Nazione francese\u00bb dedic\u00f2 gli ultimi 6 quintetti per archi e pianoforte.\nSpazzata via la monarchia spagnola dalle truppe francesi, dopo la partenza di Bonaparte Boccherini non trov\u00f2 pi\u00f9 un'occupazione stabile: si sostenne a malapena con una pensione del re di Spagna e con gli irregolari proventi corrispostigli dal suo editore Pleyel. Trascorse gli ultimi anni nella miseria pi\u00f9 nera, colpito anche da una grave malattia circolatoria e afflitto dalla perdita di tre figlie e della seconda moglie. Mor\u00ec il 28 maggio 1805. \nDal 1927 le sue spoglie sono deposte nella chiesa di San Francesco di Lucca. La citt\u00e0, che si onora di avergli dato i natali, gli ha dedicato l'Istituto Superiore di Studi Musicali, che porta il suo nome ed \u00e8 una della pi\u00f9 antiche scuole musicali d'Italia.\nLe malattie e lo studio paleopatologico.\nLo studio paleopatologico, effettuato nel 1997 sul corpo del musicista lucchese dalla Divisione di paleopatologia dell'Universit\u00e0 di Pisa sotto la direzione del prof. Gino Fornaciari, ha evidenziato numerose anomalie strettamente connesse alla sua intensa attivit\u00e0 di violoncellista: si segnala in particolare la grave artrosi (rizoartrosi) del pollice destro, causata dall'impugnatura dell'archetto e la grave epicondilite del gomito sinistro, dovuta alla costante, forzata flessione del braccio.\nLa posizione rigida del corpo rispetto allo strumento caus\u00f2 la perdita delle lordosi fisiologiche della colonna. A livello cervicale e lombare, invece, una discreta scoliosi sinistro-convessa, massima sulla III e IV vertebra toracica, \u00e8 da imputare all'inclinazione forzata sul fianco destro, cui lo obbligava l'uso dello strumento. Una spiegazione analoga vale anche per le tibie valghe, anomalia causata evidentemente dall'abitudine di tenere fermo il violoncello barocco, e quindi privo di puntale, con le ginocchia.\nLuigi Boccherini era inoltre affetto da una grave aterosclerosi aortica ed iliaco-femorale, mentre la presenza di grossolane calcificazioni pleuriche e di linfonodi calcifici depone per la presenza di tubercolosi polmonare, in atto o pregressa.\nI risultati ottenuti in base allo studio paleopatologico si sono rivelati di fondamentale importanza non solo per inquadrare quelle che devono essere considerate vere e proprie malattie professionali di un compositore di violoncello del XVIII secolo, ma hanno anche permesso di ottenere dati affatto nuovi e sconosciuti sulla personalit\u00e0 fisica e sulla nosografia del grande compositore lucchese.\nL'isolamento della sua opera.\nNonostante la lunga permanenza in Spagna, le opere di Boccherini continuarono ad essere presenti in Europa sino alla fine del Settecento, intrecciandosi con quelle di Haydn e Mozart. Tuttavia, se attorno al 1770 i suoi quartetti, quintetti e sinfonie potevano ancora sostenere il confronto sul piano dell'aggiornamento, della maestria tecnica e dell'inventiva, negli anni successivi essi persero terreno, poich\u00e9 non seppe evolversi in sintonia con le grandi innovazioni viennesi.\nCi\u00f2 port\u00f2 Boccherini a ritirarsi nel clima stagnante dell'ambiente spagnolo: una prova di questa progressiva emarginazione si coglie, tra l'altro, nell'ostinata predilezione del compositore per la forma del quintetto per archi (col suo arcaico raddoppio del violoncello), proprio negli anni in cui si affermava il pi\u00f9 razionale ed organico quartetto, forma trainante della nuova musica da camera.\nIl quintetto per archi, infatti, rimarr\u00e0 un'invenzione esclusiva di Boccherini, da lui ideata senza reali modelli e destinata ad esaurirsi con lui. Boccherini rimase volutamente estraneo alla vigorosa dialettica nella nuova forma sonata: stando al di fuori di severi schemi compositivi, si distinse per un eloquio fluido e accattivante, per il piacere della divagazione armonica e tematica, in cui l'impegno espressivo tende a disperdersi nelle pieghe degli episodi minori, pi\u00f9 che a tradursi in un concetto coerente dell'intera composizione.\nQueste sue peculiarit\u00e0 costituiscono il fascino, e l'originalit\u00e0, della sua musica, ma al tempo stesso rivelano un'incapacit\u00e0 di uscire realmente dagli orizzonti dello stile galante e del rococ\u00f2, che indubbiamente seppe esplorare ed approfondire in modo magistrale e che arricch\u00ec di nuova sostanza musicale, ma senza voler mai mettere in discussione i loro fondamenti linguistici e ideali.\nComposizioni.\n\u00c8 stato fra i pi\u00f9 prolifici compositori italiani di musica da camera e sicuramente uno dei pi\u00f9 grandi. Il catalogo della vasta produzione di Luigi Boccherini presenta difficili problemi di attribuzione e di cronologia, perch\u00e9 molti dei suoi manoscritti andarono dispersi; tuttavia di Boccherini rimangono famosi molti brani, come il Quintetto op.11 n.5 G.275 col celebre Minuetto, i Quintetti per chitarra e quartetto d'archi n.4 in re maggiore G.448 \"Fandango\" e n.9 in do maggiore G.453 \"La musica notturna delle strade di Madrid\". Pregevolissimi e ricchi di affascinanti idee musicali sono anche i 6 Quintetti op.18 che vanno, come numero di catalogo, dal G.283 al G.288. Queste opere sono state riscoperte e promosse durante la seconda met\u00e0 del XX secolo dal Quintetto Boccherini.\nOltre ai 137 quintetti per archi, ai 97 quartetti e a numerose altre composizioni da camera, scrisse le 6 sinfonie op.12 (tra cui la celebre n.4, nota come \"La casa del Diavolo\"), lo Stabat Mater e la Messa Solenne. In aggiunta vi sono anche i quattro celeberrimi concerti per violoncello G.477, G.478, G.479, G.480, dei quali i primi tre furono scritti tra il 1768-69 e pubblicati insieme, mentre l'ultimo fu pubblicato postumo.\nI quintetti per archi (due violini, viola e due violoncelli), a lungo trascurati dopo la sua morte, sono stati riproposti dal Quintetto Boccherini nella seconda met\u00e0 del XX secolo, quando due dei suoi membri fondatori trovarono a Parigi una copia della prima edizione completa dei 141 quintetti e cominciarono ad eseguirli ed inciderli in giro per il mondo.\nEdizione nazionale italiana.\nCon Decreto Ministeriale del 27 aprile 2006, gli Opera omnia del compositore Luigi Boccherini sono stati promossi \"Edizione nazionale italiana\". Il comitato scientifico dell'Edizione Nazionale \u00e8 composto dagli studiosi Theophil Antonicek (Vienna), Sergio Durante (Padova), Ludwig Finscher (Heidelberg), Roberto Illiano (Lucca \u2014 Segretario Tesoriere), Miguel Angel Marin (Madrid), Fulvia Morabito (Lucca), Rudolf Rasch (Utrecht), Luca Sala (Parigi), Massimiliano Sala (Lucca), Andrea Schiavina (Bologna) e Christian Speck (Coblenza-Landau \u2014 Presidente)."}
{"id": "129212", "revid": "1723322", "url": "https://it.wikipedia.org/wiki?curid=129212", "title": "James Hillman", "text": "Psicologo analista junghiano, americano di nascita ma europeo di cultura, ha partecipato alla seconda guerra mondiale nella sanit\u00e0 militare della US Navy (1944-46) e come cronista della radio militare (US Forces Network) in Germania. \u00c8 stato autore di numerose opere e saggi in materia.\nBiografia.\nNato in una famiglia ebraica, ha frequentato la Sorbona e nel 1950 si \u00e8 laureato \"with First Class Honors\" al Trinity College di Dublino. Dopo un viaggio in India dal 1952 al 1953, ha praticato privatamente la medicina fino al 1955. Nel 1959 ha ottenuto il Ph.D. all'Universit\u00e0 di Zurigo, \"Summa cum laude\", e il diploma di analista al \"C.G. Jung Institute\", divenendo nello stesso anno \"Director of Studies\", incarico che manterr\u00e0 fino al 1969. Nel 1960 ha pubblicato a Londra il suo primo lavoro importante: \"Emotion: A Comprehensive Phenomenology of Theories and Their Meanings for Therapy\". Nel 1966 ha cominciato a partecipare alle conferenze annuali di Eranos ad Ascona: contribuir\u00e0 con 15 lavori, fino al 1989. Nel 1970, con l'ingresso nella \"Spring Publications\", Hillman esce dallo studio da psicoterapeuta e rende pubblica la visione della psicologia analitica (e della psicologia tout court) che \u00e8 venuto maturando: lo scenario dell'intervento psicologico non pu\u00f2 pi\u00f9 essere solo quello del terapeuta di fronte al paziente; \u00e8 necessario invece che la psicologia diventi una \"terapia delle idee\", e non pi\u00f9 solo di singole persone. \u00c8 stato sposato fino alla propria morte con Margot Mc Lean Hillman con la quale ha avuto il figlio Laurence e le figlie Carola, Julia e Susanne.\nNel 1970, abbandonata la carica accademica, diventa direttore della Spring Publications, casa editrice specializzata nella traduzione e diffusione di opere junghiane.\nQueste teorie - che egli definir\u00e0 \"psicologia archetipale\" - non passano senza scandalo, nella comunit\u00e0 degli psicologi analisti junghiani europei ma Hillman procede per la sua strada, e le sue idee sul lavoro psicologico troveranno seguito, nel tempo, non solo tra accademici, studenti, clinici, ma anche tra artisti, scrittori e operatori sociali. Hillman si va convincendo che l'America ha pi\u00f9 bisogno di (e interesse per) lui, che non l'Europa. Cos\u00ec nel 1978, dopo pi\u00f9 di trent'anni di Europa, l'americano Hillman torna negli USA, trasferendosi, con la Spring Publications, prima a Dallas (Texas), dove fonda il \"Dallas Institute of Humanities and Culture\", e poi a Thompson (Connecticut) nel 1984. Nel 1992 l'Universit\u00e0 di Notre Dame, in Indiana, gli dedica un \"Festival of Archetypal Psychology\", che dura 6 giorni, con 500 partecipanti.\nNegli Stati Uniti, Hillman non smette di pensare, di scrivere e di supervisionare il training di analisti junghiani, e continua comunque a mantenere forti legami con l'Europa, insegna nelle Universit\u00e0 di Yale, Syracuse, Chicago e Dallas, e, seguendo il filo delle proprie riflessioni, si dedica anche ad attivit\u00e0 di animazione culturale, rivolta a vari aggregati sociali: architetti, educatori, operatori sociali, artisti. Figura non riducibile in schemi accademici nonostante i titoli curriculari, letterato, ormai pi\u00f9 filosofo che psicologo, Hillman \u00e8 riuscito a evidenziare e a far condividere la necessit\u00e0, per l'uomo postmoderno, di riconoscere e coltivare le connessioni mentali e psicologiche che lo legano alle sue radici culturali antiche, o addirittura arcaiche - e non solo in quanto singolo portatore di turbamenti e patologie dell'anima, ma in quanto componente di una societ\u00e0 non meno turbata e patologica di lui.\nLa psicologia archetipica o archetipale.\nNel 1970 (Jung era morto da 9 anni) Hillman assunse la direzione della \"Spring Publications\", che allora aveva sede a Zurigo. Fu questo il punto di manifestazione della rielaborazione della psicologia analitica che egli andava conducendo, e la casa editrice ne divenne il centro. Il discorso sugli \"archetipi\" non era un'invenzione di Hillman. Era stato gi\u00e0 aperto da Jung, negli anni trenta, quando aveva individuato in essi le forme primarie delle esperienze vissute dall'umanit\u00e0 nello sviluppo della coscienza. Pure forme, che stanno ai simboli come la figura geometrica del quadrato sta a una cornice (intesa come oggetto) quadrata, e che - cos\u00ec come le forme geometriche - sono condivise da tutta l'umanit\u00e0, sedimentate nell\"'inconscio collettivo\" di tutti i popoli, senza alcuna distinzione di luogo e di tempo, si manifestano come \"simboli\", e pre-esistono alla \"psiche\" individuale, che organizzano.\nLa novit\u00e0 del punto di vista di Hillman - l'aspetto rivoluzionario della sua psicologia - \u00e8 stata nell'intenzione di portare l'analisi fuori da un rapporto a due medicalizzato e nella scelta di polarizzare l'attivit\u00e0 psicologica e psicoanalitica su due nuovi centri dinamici: l'\"anima\" e l'\"archetipo\". Come scriveva pi\u00f9 tardi in \"Re-visione della psicologia\" (\"Re-visioning Psychology\", 1975), \"La terapia, o l'analisi, non \u00e8 solo qualcosa che gli analisti fanno ai pazienti, essa \u00e8 un processo che si svolge in modo intermittente nella nostra individuale esplorazione dell'anima, negli sforzi per capire le nostre complessit\u00e0, negli attacchi critici, nelle prescrizioni e negli incoraggiamenti che rivolgiamo a noi stessi. Nella misura in cui siamo impegnati a fare anima, siamo tutti, ininterrottamente, in terapia.\"\nQuanto agli archetipi, Hillman li definisce nella stessa occasione come \"i modelli pi\u00f9 profondi del funzionamento psichico, come le radici dell'anima che governano le prospettive attraverso cui vediamo noi stessi e il mondo. Essi sono le immagini assiomatiche a cui ritornano continuamente la vita psichica e le teorie che formuliamo su di essa.\" Essi possono essere raggiunti anche attraverso l'analisi dei sogni, il cui \"mondo infero\" ci ricollega alle \"ombre universali\" dell'inconscio collettivo.\nIl \"fare anima\".\nGli archetipi costituiscono dunque la radice dei miti. E i miti sono le figure nelle quali si incanala e si esprime l'energia dell'anima, delle singole anime viventi: in alcuni casi e situazioni queste figure si impadroniscono del loro ospite, e l\u00ec nasce l'alienazione, cio\u00e8 la perdita di s\u00e9. \"Il codice dell'anima\" porta come sottotitolo \"Carattere, vocazione, destino\". La nozione di anima che Hillman reintroduce nella cultura psicologica occidentale, ma anche nella storia, traendola fuori dal linguaggio poetico e religioso nel quale era stata confinata dopo il neoplatonismo rinascimentale, \u00e8 fortemente connessa al \"mito\", che in essa trova il proprio luogo di manifestazione ininterrotto, e rivaluta fortemente l'immaginazione. Concludendo \"La vana fuga dagli d\u00e8i\", egli definisce cos\u00ec questo nuovo uomo: \"Attraverso la forza dell'immagine, che si esprime come sintomo [...] l'uomo naturale, che si identifica con lo sviluppo armonico, l'uomo spirituale, che si identifica con la perfezione trascendente, e l'uomo normale, che si identifica con l'adattamento pratico e sociale, deformati, si trasformano nell'uomo psicologico, che si identifica con l'anima.\"\nLe patologie dell'anima, che sono l'oggetto della psicologia clinica, manifestano in realt\u00e0 i problemi di adattamento della singola psiche alle richieste e alle pressioni del luogo sociale e storico in cui il suo portatore si trova ad agire, e i conflitti tra \"carattere, vocazione, destino\" del singolo e quelli della collettivit\u00e0 in cui egli vive. Ma se riconosco il mito che \"mi\" agisce, questo \u00e8 il primo passo per ricostruire il mio rapporto con la realt\u00e0. Questo pensiero ha come corollario che non si possa tendere ad alcuna \"guarigione\", nel lavoro psicoanalitico, ma piuttosto al riconoscimento dei miti fondanti della singola personalit\u00e0, e alla loro integrazione nell'ininterrotto lavoro dell'anima individuale - nel suo S\u00e9, avrebbe detto Jung.\nUn aspetto interessante della psicologia di Hillman \u00e8 appunto la sua attenzione, accentuatasi dal ritorno negli USA, alla manifestazione del mito nella societ\u00e0 moderna, sia nell'esperienza dei singoli che nelle opinioni collettive. Gli dei non sono scomparsi, bench\u00e9 noi abbiamo creduto di essercene disfatti. Per esempio, \"Ermes-Mercurio oggi \u00e8 dovunque. Vola per l'etere, viaggia, telefona, \u00e8 nei mercati, e gioca in borsa, va in banca, commercia, vende, acquista, e naviga in Rete. Seduto davanti al computer, te ne puoi stare nudo, mangiare pizza tutto il giorno, non lavarti mai, non spazzare per terra, non incontrare mai nessuno, e tutto questo continuando a essere connesso via Internet. Questa \u00e8 Intossicazione Ermetica.\"\nLa patologizzazione e il problema del male.\nPartendo dall'affermazione di Jung: \u201cgli dei sono diventati malattie\u201d, Hillman in \"Ananke e Atena\" introduce il concetto di \"patologizzazione\", quale autonoma capacit\u00e0 della psiche di creare malattia, stati morbosi, anormalit\u00e0 e sofferenza negli esseri umani.\nQuesti stati possono evidenziare, attraverso la fantasia, l'immaginazione, i sogni e gli stati alterati di coscienza fino a veri e propri stati ossessivi o paranoidi, forti e riconoscibili elementi mitologici, i quali veicolano figure archetipali esprimibili in ultima istanza come d\u00e8i, nel mondo occidentale principalmente rappresentati dai personaggi del pantheon greco.\nSono note tramite la letteratura del periodo sia le attribuzioni e le sfere di influenza prevalenti di ogni singola divinit\u00e0 greca (ma non solo, anche quelle di altre tradizioni e culture), come pure le loro manifestazioni estreme: tradimenti, battaglie, generazione di carestie e pestilenze, violenze efferate, vendette spietate, sino a furti e truffe, seduzioni contro la volont\u00e0 del sedotto ecc.\n\u00c8 da rilevare che queste manifestazioni possono aver luogo tra umani \"posseduti\" temporaneamente da una divinit\u00e0, a opera di un dio verso uno o pi\u00f9 terrestri, con motivazioni pi\u00f9 o meno accettabili o puramente arbitrarie, al limite nella totale incolpevolezza degli umani coinvolti, trattandosi di diatribe tra d\u00e8i (Demetra che inaridisce i raccolti come ritorsione per il ratto di Persefone a opera di Ade).\nTutto ci\u00f2 realizza secondo Hillman, l'\"\"infirmitas\" dell'archetipo\", ovvero la psicologia anormale degli d\u00e8i, in perfetta analogia con la patologizzazione che, come dimostrato non appartiene solo agli umani; e allora, noi siamo in armonia con gli archetipi sia quando siamo tormentati, o agiamo i peggiori impulsi, sia quando ci troviamo in benefici stati di trascendenza.\nDi grande portata sono le conclusioni a cui conduce questa visione:\nEsiste una possibilit\u00e0 di superamento definitivo della sofferenza portata dall'infirmitas degli archetipi?\nSu questo punto, Jung appare pi\u00f9 aperto di Hillman. Il concetto del S\u00e9 quale punto unificante dello psichismo individuale e di superamento degli opposti tra i quali \u00e8 (pu\u00f2 essere) lacerata la coscienza soggettiva lascia intravedere questa possibilit\u00e0, una volta raggiunta e mantenuta l'esperienza del S\u00e9; inoltre, Jung affermava di non avere fede in Dio ma di sapere della sua esistenza per esperienza diretta e, dato che nel corso della sua vita aveva studiato il misticismo orientale, e avuto accesso a pratiche meditative, conosceva gli stati estatici propri di queste esperienze.\nHillman dal canto suo, sino ai suoi ultimi giorni ha sostenuto il primato della mente, della consapevolezza, dell'attenzione, dell'anima (il fattore umano sconosciuto che d\u00e0 significato agli eventi) quali strumenti personali necessari a orientarsi nella Psiche nella quale siamo tutti immersi; riduceva la reincarnazione a uno dei tanti miti esistenti e sostanzialmente non era interessato ad appurarne empiricamente la veridicit\u00e0, come non era interessato a esprimere valutazioni sulle basi delle varie religioni. Di fronte al dolore, adottava di fatto un atteggiamento stoico, evidenziando l'equazione: dolore = ferita = apertura, apertura vista come possibilit\u00e0 di acquisire ulteriore conoscenza."}
{"id": "129214", "revid": "123457483", "url": "https://it.wikipedia.org/wiki?curid=129214", "title": "Cos'\u00e8 davvero la matematica", "text": "Cos'\u00e8 davvero la matematica \u00e8 un libro del matematico Reuben Hersh che tratta di filosofia della matematica. Il titolo si rif\u00e0 al classico testo di Richard Courant e Herbert Robbins: \"Che cos'\u00e8 la matematica?\". \nContenuti.\nL'autore nel libro si pone in contrasto con i suoi colleghi, che a suo dire sono sostanzialmente platonisti (credendo che gli enti matematici esistano \"da qualche parte\": basta solo trovarli) o formalisti (affermando che la matematica non ha significato reale, ma \u00e8 soltanto una manipolazione di simboli), e propende per un'interpretazione che definisce umanistica-aristotelica (la matematica \u00e8 un'attivit\u00e0 umana). \nIl libro \u00e8 diviso in tre parti. Nella prima mostra le varie tendenze filosofiche nei confronti della matematica; nella seconda passa in rassegna i vari filosofi che hanno trattato di matematica esprimendo anche i propri giudizi in merito; nell'ultima sviluppa alcuni approfondimenti matematici per il lettore interessato."}
{"id": "129216", "revid": "31886", "url": "https://it.wikipedia.org/wiki?curid=129216", "title": "Manto drenante", "text": "Il manto drenante \u00e8 una miscela di inerti, bitumi e polimeri caratterizzata dall'alta porosit\u00e0. \n\u00c8 utilizzato come manto di copertura delle strade in unione ad uno strato impermeabile sottostante per allontanare l'acqua meteorica dal contatto con le ruote. Trattasi di brevetto italiano.\nDescrizione.\nL'inerte utilizzato \u00e8 costituito in genere da rocce basaltiche, che hanno una elevata resistenza all'usura (perdita alla prova Los Angeles minore di 18), all'alterazione chimica operata in modo preponderante dall'azione delle acque, e conferiscono al manto il caratteristico colore scuro.\nUn inerte da impiegarsi per varie opere \u00e8 considerato di buona qualit\u00e0 se \u00e8 privo di sostanze organiche, minerali argillosi, ossidi e idrossidi di ferro. L'elevata porosit\u00e0 diminuisce le superfici di contatto tra i grani e rende quindi necessaria la presenza dei polimeri per aumentare la resistenza del bitume.\nVantaggi.\nQuesto tipo di asfalto ha come vantaggi:\nSvantaggi.\nLo svantaggio \u00e8 in zone fredde o comunque a temperature a partire da 0\u00a0\u00b0C, poich\u00e9 la porosit\u00e0 si riempie di acqua gelante e quindi il rischio di slittamento \u00e8 maggiore."}
{"id": "129221", "revid": "1318658", "url": "https://it.wikipedia.org/wiki?curid=129221", "title": "Pafo", "text": "Pafo (in greco \u03a0\u03ac\u03c6\u03bf\u03c2, \"Pafos\", in turco \"Baf\") \u00e8 una cittadina e comune di Cipro. Antica citt\u00e0 portuale all'estremit\u00e0 occidentale di Cipro, era nota per la presenza di un santuario dedicato ad Afrodite, che secondo la mitologia greca era nata qui. Pafo era anche il nome della figlia di Galatea e Pigmalione secondo \"Le metamorfosi\" di Ovidio.\nPafo \u00e8 stata scelta come capitale europea della cultura per il 2017 assieme ad Aarhus.\nGeografia fisica.\nLa cittadina sorge sul Mar Mediterraneo, nella parte occidentale di Cipro ed al centro del distretto omonimo, di cui \u00e8 capoluogo e centro maggiore.\nStoria.\nAll'epoca dell'Impero romano Pafo era la capitale dell'isola; vestigia di quel passato restano nelle rovine del Palazzo del Governatore, abbellito da splendidi mosaici. Proprio per i suoi famosi resti archeologici, nel 1980 Pafo \u00e8 stata inserita nell'elenco dei Patrimoni dell'umanit\u00e0 dell'UNESCO.\nViene anche citata negli Atti degli Apostoli (13; 6, 11) dove san Paolo rende temporaneamente cieco il mago Elima per essersi questi opposto alla sua predicazione.\nSport.\nCalcio.\nLa squadra principale della citt\u00e0 \u00e8 oggi il Pafos FC, club nato nel 2014 dall'unione tra AEK Kouklion e AEP Paphos. Disputa i propri incontri interni presso lo stadio Stelios Kyriakides, precedentemente noto come stadio Pafiako."}
{"id": "129223", "revid": "4175", "url": "https://it.wikipedia.org/wiki?curid=129223", "title": "Cinque Nazioni 1998", "text": "Il Cinque Nazioni 1998 (; ; ) fu la 69\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 104\u00aa in assoluto considerando anche le edizioni dell'Home Championship.\nSi tenne tra il e il e fu la prima edizione di sempre del torneo a ricevere il nome di uno sponsor: ad agosto 1997, infatti, il comitato organizzatore del torneo aveva stipulato un accordo quinquennale di \"naming\" con la neoformata banca Lloyds TSB per un corrispettivo di circa 6 milioni di sterline a stagione.\nLa biss\u00f2 il Grande Slam della stagione precedente e si aggiudic\u00f2 il suo 20\u00ba titolo, 12\u00ba indiviso; dietro di lei l', che dovette inseguire per tutto il torneo avendo perso la prima partita a Saint-Denis contro gli avversari d'Oltremanica.\nFrancia e Inghilterra (a sua volta aggiudicataria della Triplice Corona avendo battuto le altre tre squadre delle isole britanniche) si imposero come le due dominatrici del torneo: furono le uniche due squadre a terminare con una differenza punti positiva, mentre le altre terminarono con passivi da -30 a -70; singolarmente il , che incass\u00f2 111 punti incontrando le due capilista, fu la migliore delle altre, finendo terza sia pur con la differenza punti peggiore.\nSempre il Galles disput\u00f2 i suoi incontri al vecchio stadio londinese di Wembley per indisponibilit\u00e0 dello Stadio Nazionale di Cardiff, in corso di ricostruzione per diventare il Millennium Stadium in tempo per la .\nIl \"whitewash\" and\u00f2 invece all', all'epoca a digiuno dalla vittoria finale da 13 anni."}
{"id": "129224", "revid": "1889177", "url": "https://it.wikipedia.org/wiki?curid=129224", "title": "Universit\u00e0 di Wuhan", "text": "L'Universit\u00e0 di Wuhan (\u6b66\u6c49\u5927\u5b66, \u6b66\u6f22\u5927\u5b78, pinyin:W\u01d4h\u00e0n D\u00e0xu\u00e9; nota come \u6b66\u5927, pinyin: W\u01d4d\u00e0) \u00e8 un'universit\u00e0 principale gestita direttamente dal Ministero della Pubblica Istruzione della Repubblica popolare cinese. Ha sede a Wuhan, capitale della provincia di Hubei.\nL'Universit\u00e0 inizi\u00f2 come Istituto di Ziqiang (\u81ea\u5f3a\u5b66\u5802, \u81ea\u5f37\u5b78\u5802, pinyin: Z\u00ecqi\u00e1ng xu\u00e9t\u00e1ng), fondato nel 1893 da Zhang Zhidong, governatore di Hubei e della provincia di Hunan durante la Dinastia Qing."}
{"id": "129226", "revid": "36426", "url": "https://it.wikipedia.org/wiki?curid=129226", "title": "Hanja", "text": "Nella lingua coreana, hanja () \u00e8 la denominazione dei caratteri cinesi o sinogrammi (in cinese ), utilizzati per la resa grafica del lessico di origine cinese (\"lessico sino-coreano\" Hanja-eo \ud55c\uc790\uc5b4 \u6f22\u5b57\u8a9e), che costituisce il 57% del lessico coreano. La pronuncia irregolare della parola \"hanja\" deriva dalla sua grafia arcaica, che conteneva una tensificazione (l'allungamento vocalico, utile per distinguere dei vocaboli e sillabe in coreano, \u00e8 oggi facoltativo).\nOrigine, prestito, accomodamento e hangeul.\nGli hanja sono dei sinogrammi (cio\u00e8 caratteri cinesi o \"hanzi\", \"la scrittura Han\") che sono stati presi in prestito dai coreani per scrivere, dato che anticamente essi non avevano nessun sistema di scrittura. Gli hanja sono entrati in uso a partire dal 400 a.C. circa, quando i cinesi, in un contesto di migrazione e di diffusione del buddismo cinese, li esportarono dalla Cina nella penisola di Corea (\u671d\u9c9c\u534a\u5c9b). Un'opera largamente usata per imparare i caratteri cinesi nei Paesi in cui sono stati presi in prestito \u00e8 il \"Classico dei Mille Caratteri\" (Cheonjamun, \ucc9c\uc790\ubb38, \u5343\u5b57\u6587). La parola \u6f22\u5b57 \u00e8 formata dal carattere \u6f22, che ha il radicale delle tre gocce d'acqua e indica il fiume Han (da cui prende il nome l'omonima e importante dinastia imperiale cinese) e da \u5b57, che indica il concetto di carattere scritto ed \u00e8 un tetto con sotto un bambino in fasce: nella stessa misura in cui il bambino \u00e8 preservato dall'esistenza del tetto familiare, la conoscenza \u00e8 preservata dall'esistenza della scrittura.\nI sinogrammi sono nati in Cina e, in origine, erano dei pittogrammi, cio\u00e8 dei disegni di elementi naturali, animali, utensili o parti del corpo (e.g. albero \u6728, occhio \u76ee, coltello \u5200, uccello \u9ce5 o \u9e1f) che venivano incisi sopra le scapole di bue o le ossa di tartaruga (\u9f9f\u7532) per praticare la scapulomanzia, una pratica per cui le ossa incise si mettevano sul fuoco e, in base alle screpolature, si tentava di prevedere il futuro. Il corpus letterario di incisioni sulle ossa oracolari viene detto \"jiaguwen\" \u7532\u9aa8\u6587. In altri casi, si incidevano sui vasi di bronzo del Periodo Zhou (\u5468\u671d), un'antica dinastia cinese, per indicare per esempio il proprietario del vaso. \nSuccessivamente, sono stati usati dai cinesi per scrivere (le prime opere letterarie cinesi sono un trattato di divinazione con i trigrammi, raccolte di aneddoti storici, poesie e insegnamenti filosofici: si pensi, per esempio, allo Yijing \u6613\u7ecf, lo Shujing \u4e66\u7ecf e lo Shiji \u53f2\u8bb0, lo Shijing \u8bd7\u7ecf, il Lunyu \u8bba\u8bed e il Mengzi \u5b5f\u5b50, lo Han Feizi \u97e9\u975e\u5b50 e il Daodejing \u9053\u5fb7\u7ecf, il Lisao \u79bb\u9a9a...). Tutte queste opere erano scritte su listelli di bamb\u00f9 legati tra loro e arrotolabili (\u518a) e con un inchiostro (\u58a8\u6c34) formato da fuliggine filtrata e resina fusa, che fungeva da colla. L'inchiostro era versato in stampini, solidificato fino a ottenere un mattoncino e, per scrivere, si usava un pennino di legno rinforzato con un cappuccio di cuoio (successivamente si inventer\u00e0 il pennello con le setole e la carta (\u7eb8), ottenuta dalla pelle del bamb\u00f9 bollita nei calderoni, pestata, unita alla colla fusa e infine filtrata con setacci).\nCon la proliferazione dei caratteri, i sinogrammi hanno assunto la forma in gran parte dei casi di un radicale (\u90e8\u9996), che indica il campo semantico/di significato del carattere, affiancato a una chiave di lettura, che indica parte del significato e/o la pronuncia (e.g. \u8a71 significa parola orale e il radicale \u8a00 indica la parola, mentre \u820c indica la lingua che esce dalla bocca aperta). Questa struttura si chiama \"pianpang\" \u504f\u65c1. I radicali si possono pensare come i mattoncini della scrittura, tale per cui la memorizzazione aiuta la comprensione, la scrittura e l'apprendimento di tutti i sinogrammi, e la lista pi\u00f9 celebre che ha contribuito alla loro standardizzazione \u00e8 quella dei 214 Radicali Kangxi (\u5eb7\u7199\u90e8\u9996), contenuti nel Dizionario Kangxi (\u5eb7\u7199\u5b57\u5178), pubblicato durante il periodo Qing (\u6e05\u671d). Questi radicali si usano pure per i sinogrammi usati in giapponese e vietnamita e il loro nome in coreano \u00e8 \"Kangheui Busu\".\nGli hanja, che sono questi caratteri cinesi presi in prestito per scrivere, venivano usati nella Corea antica per scrivere documenti ufficiali composti con la grammatica cinese classica (detta wenyan \u6587\u8a00), molto snella, e un vocabolario formato da parole monosillabiche, o venivano usati nel vano tentativo di rendere i suoni delle parole native coreane con un accomodamento simile a quello che tentarono di fare i giapponesi (da questo accomodamento, chiamato \"man'yoogana\" \u4e07\u8449\u4eee\u540d, nascono i due sillabari giapponesi, \"katakana\" e \"hiragana\"). Questo sistema coreano di usare i caratteri come fantocci fonetici per indicare la sola fonetica delle parole coreane (e non il senso), sillaba per sillaba, si chiama \"hyangchal\" (\ud5a5\ucc30, \u9115\u672d) ed \u00e8 considerato un sottogruppo della scrittura Idu (\uc774\ub450, \u540f\u8b80). Un sistema simile, in cui i sinogrammi erano usati come fantocci per indicare la pronuncia della morfologia coreana accanto a sinogrammi indicanti invece un vocabolo cinese si chiama \"gugyeol\" (\uad6c\uacb0, \u53e3\u8a23). A questo, si aggiunge che la grammatica cinese e quella coreana sono radicalmente diverse, siccome il cinese a partire dal Primo Cinese Medio (\u4e2d\u53e4\u6c49\u8bed) in poi ha perso la morfologia, mentre il coreano possiede la morfologia (e.g. coniugazione del verbo per indicare il perfettivo/azione finita, a prescindere dal tempo in cui \u00e8 collocata, e l'imperfettivo/azione non finita, in corso o rivolta al futuro).\nQuanto alla pronuncia, gli hanja vennero legati sia al lessico sino-coreano (che nello \"Standard Korean Language Dictionary\" \ud45c\uc900\uad6d\uc5b4\ub300\uc0ac\uc804 \u6a19\u6e96\u570b\u8a9e\u5927\u8fad\u5178 pubblicato dal National Institute of Korean Language \uad6d\ub9bd\uad6d\uc5b4\uc6d0 \u570b\u7acb\u570b\u8a9e\u9662 forma il 57% del vocabolario) che a quello coreano. Nel primo caso, la pronuncia cinese (risalente al Primo Cinese Medio, parlato durante le dinastie Sui \u968b\u671d, Tang \u5510\u671d e Song \u5b8b\u671d, cio\u00e8 durante il Rinascimento Cinese) venne adattata a quella coreana, mentre nel secondo caso a ogni sinogramma in isolamento venne collegata la pronuncia del concetto in lingua coreana (per esempio, \"acqua\" \u6c34 con la pronuncia sino-coreana si legge \"su\", mentre con la pronuncia coreana si legge \"mul\"). Quando si parla della pronuncia del Primo Cinese Medio ricostruita a partire dai rimari come il Qieyun \u5207\u97f5e la sua espansione, il Guangyun \u5e7f\u97f5, si intende la pronuncia colta e standardizzata nelle raccolte di sillabe in base alla rima, usata per declamare le poesie (si pensi alle celebri poesie Tang e Song, \u5510\u8bd7 e \u5b8b\u8bd7) e confezionata con un compromesso tra le variet\u00e0 di pronuncia del nord e del sud (la lingua cinese fin dai tempi pi\u00f9 remoti era suddivisa in pi\u00f9 variet\u00e0, che oggi sono risultate in numerosi dialetti \u65b9\u8a00 non intelligibili tra loro).\nGli hanja tuttavia erano inadatti a rendere i suoni e la grammatica del coreano, pertanto il re Sejong il Grande (\u4e16\u5b97\u5927\u738b), il quarto sovrano della dinastia Joseon \u671d\u9bae, nel 1443 decise di inventare un alfabeto apposito, l\"'hangeul\", che rappresenta ogni singolo suono con un disegnino molto semplificato del cavo orale (per esempio, il suono /b/ \u00e8 indicato con \u3142, che indica le labbra che si aprono siccome il suono \u00e8 bilabiale, mentre \u314e indica /h/, l'aspirazione, disegnata come uno sbuffo d'aria che esce dalla glottide, indicata con un pallino. La glottide \u00e8 una valvola nella gola che si individua tossicchiando). L'hangul, per rendere i toni presenti nel coreano medio (o coreano medievale), conteneva pure due diacritici ancora visibili nei testi antichi che, a sinistra del carattere, ne indicano la modulazione tonale (i toni sono poi spariti con la fine del Coreano Medio): \uc0c1\uc131 (\u4e0a\u8072, \u302f) \u00e8 un paio di punti che indicano il tono \"shang3\", cio\u00e8 un'intonazione crescente (dal registro basso si sale verso il registro acuto), mentre \uac70\uc131 (\u53bb\u8072, \u302e) \u00e8 un singolo punto che indica il tono discendente in primo cinese medio ma, in coreano medio indicavano un'intonazione acuta. In assenza di punti, si specifica che il tono \u00e8 piano/piatto (\ud3c9\uc131, \u5e73\u8072) ed \u00e8 nel registro grave. In presenza di uno stop senza rilascio udibile di suono, la vocale \u00e8 sfuggita e interrotta dallo stop. Questo tipo di modulazione si dice \"tono entrante\" (\uc785\uc131, \u5165\u8072). Queste quattro categorie, shang3, qu4, ping2 e ru4, derivano dal primo cinese medio. In primo cinese medio, il tono crescente deriva dalla caduta di un antico colpo di glottide/stacco glottale a fine sillaba in cinese antico, mentre il tono discendente deriva dalla lenizione e caduta di una *-s a fine sillaba.\nL'alfabeto venne promulgato il 9 ottobre 1446 con un documento chiamato \"Hunminjeong-eum\" (\ud6c8\ubbfc\uc815\uc74c, \u8a13\u6c11\u6b63\u97f3, \"Suoni Corretti per Educare il Popolo\") e affiancato a una spiegazione di come funzionano e si pronunciano le singole lettere, lo \"Hunminjeong-eum Haerye\" (\ud6c8\ubbfc\uc815\uc74c \ud574\ub840, \u8a13\u6c11\u6b63\u97f3\u89e3\u4f8b). L'alfabeto incontr\u00f2 la resistenza di molti nobili, che parteggiavano per gli hanja e il cinese classico, che ritenevano superiori.\nL'hangeul venne solo usato dagli incolti per scrivere e, in molte pubblicazioni di testi di argomento buddista a cavallo tra il '400 e il '500, veniva usato per indicare la pronuncia degli hanja (un simile utilizzo esiste pure nella lingua giapponese e si chiama \"furigana\"). I testi coreani, come anche quelli giapponesi e cinesi, venivano scritti in verticale e a partire da destra a sinistra. In una colonna o spazio accanto ai caratteri, era presente la trascrizione dello hanja in hangeul, che al tempo contava delle lettere/suoni in pi\u00f9 rispetto alla versione moderna (per esempio, \u3186 indica un colpo di glottide/stacco glottale a inizio sillaba, presente in Primo Cinese Medio per esempio nella sillaba \u97f3). Accanto agli hanja, la presenza di un punto indica l'intonazione vocalica crescente, mentre la presenza di due punti spessi e in colonna (simili a :) indica un'intonazione decrescente.\nL'uso degli hanja prosegu\u00ec incontrastato per secoli. Nel mentre, i coreani (esattamente come i giapponesi e i vietnamiti) crearono anche dei caratteri completamente nuovi e specifici solo della lingua coreana, detti \"caratteri nazionali\", cio\u00e8 gukja \u56fd\u5b57 (pronuncia approssimata \"g\u00f9ccia\", in giapponese si chiamano kokuji, mentre in vietnamita si chiamano qu\u1ed1c t\u1ef1, pronuncia approssimata \"kuok t\"' ). Tra il fine '800 e l'inizio '900, durante l'occupazione della Corea da parte dell'Impero Giapponese e la fine dell'ultima dinastia coreana, i Joseon, l'uso degli hanja inizi\u00f2 a calare a favore di una scrittura mista che integrava un numero sempre pi\u00f9 calante di hanja con l'hangeul, importante per rendere la morfologia e la pronuncia della morfologia coreana. Questo uso \u00e8 analogo alla scrittura giapponese, un misto di hiragana, prestiti scritti in katakana e kanji.\nUtilizzo nelle Coree moderne (1948-oggi).\nDopo la fine della Seconda guerra mondiale, dell'occupazione giapponese e dopo la separazione del 1948 della penisola coreana in due stati (Corea del Nord e Corea del Sud), i rispettivi stati basarono la loro educazione obbligatoria sull'hangeul (chiamato \"Joseongeul\" in Nordcorea). Siccome l'hangeul si era imposto, i coreani non presero a prestito la semplificazione dei sinogrammi avvenuta nella Repubblica Popolare Cinese, nata nell'ottobre 1949.\nCiascuno dei due stati tuttavia affianca l'educazione basata sull'hangeul alla conoscenza degli hanja. Mentre in Corea del Nord gli studenti fino alla scuola superiore entrano in contatto con 3000 caratteri considerati di fondamentale importanza, in Corea del Sud se ne studiano 1800, in base a una lista ufficiale (\ub300\ud55c\ubbfc\uad6d \uc911\uace0\ub4f1\ud559\uad50 \uae30\ucd08\ud55c\uc790 \ubaa9\ub85d che, in caratteri cinesi semplificati, \u00e8 \u5927\u97e9\u6c11\u56fd \u4e2d\u9ad8\u5b66\u6821 \u57fa\u7840\u6c49\u5b50 \u76ee\u5f55, cio\u00e8 \"Lista di hanja base per la scuola media e superiore della Corea del Sud\"). Questa lista \u00e8 stata promulgata il 16 agosto 1972 e, il 30 dicembre 2000, ha subito una lieve modifica che ha riguardato 44 caratteri.\nIn Corea del Sud, si pu\u00f2 anche svolgere un \"hanja test\" disponibile in pi\u00f9 versioni, diviso in livelli di difficolt\u00e0 e ampiezza crescente e aperto anche agli apprendenti stranieri per appurare la conoscenza degli hanja da parte di chi vi partecipa. Il test \u00e8 analogo al \"kanji test\" appartenente al JLPT, la certificazione ufficiale di giapponese in 5 livelli.\nOggi, in entrambe le Coree, gli hanja sono pressoch\u00e9 in disuso, anche se gli studenti sono obbligati a studiarli. Nelle pubblicazioni, nei cartelli e nei siti web sono altrettanto in disuso, siccome solo un piccolo numero \u00e8 usato in modo estensivo (per esempio, per indicare il bagno dei maschi e delle femmine si possono usare gli hanja \u7537 e \u5973). Di fatto, i testi usano interamente l'hangeul con i numeri arabi e, eventualmente, delle lettere dell'alfabeto latino.\nRiguardo all'utilizzo pratico degli hanja oggi, in primis sono obbligatori da studiare in entrambe le Coree e il punto di riferimento, nel caso della Corea del Sud, \u00e8 la lista di 1800 hanja (durante l'universit\u00e0/istruzione superiore e lo studio per ottenere un PhD, si viene a contatto con altre centinaia di hanja. Per confronto, un cinese con un'istruzione media e che legge senza particolari difficolt\u00e0 conosce almeno 3000 caratteri).\nDopodich\u00e9, sono necessari per leggere e capire i testi antichi (se in pi\u00f9 si desidera rendere la pronuncia corretta, bisogna conoscere la pronuncia storica dell'hangeul e le lettere oggi obsolete).\nGli hanja sono poi utili per capire la composizione e il senso di un prestito sino-coreano, a prescindere che l'apprendente conosca gi\u00e0 altre lingue in cui si usano i sinogrammi. Per esempio, le due parole \ud559\uad50 e \ud559\uc0dd hanno una sillaba in comune, in pi\u00f9 la prima significa \"scuola\" e la seconda \"studente\". Entrambe sono lessico sino-coreano e la loro scrittura, disambiguata in un buon dizionario (sia di coreano che di hanja) o in un dizionario online ben fornito, \u00e8 \u5b78\u6821 e \u5b78\u751f. Il carattere in comune \u00e8 \u5b78, che in versione semplificata \u00e8 \u5b66, significa \"studiare\" ed \u00e8 il disegno di un bambino in fasce con sopra due mani che manipolano un abaco. Gli hanja sono anche un possibile punto di partenza per studiare il lessico sino-coreano, che occupa il 57% del vocabolario totale, nel momento in cui l'apprendente conosce gi\u00e0 gli hanzi, i kanji o gli han tu' (e, in altre parole, conosce almeno il cinese moderno o il giapponese o, in alternativa, conosce un dialetto cinese con i relativi caratteri, conosce a fondo la scrittura antica vietnamita. Qualora l'apprendente conosca il cinese con i soli caratteri semplificati, deve affiancare a essi i caratteri tradizionali).\nNel caso in cui l'apprendente conosce gi\u00e0 i sinogrammi, pu\u00f2 usare gli hanja per capire il lessico sino-coreano, compito che diventa meno gravoso. Tuttavia, la lista di hanja contiene dei sinogrammi che sono rari e obsoleti in cinese moderno, giapponese e vietnamita, che semplicemente si integrano nel proprio vocabolario.\nNel caso contrario, un apprendente di lingua coreana che impara gli hanja insieme all'hangeul pu\u00f2 trasportarli dal coreano alle altre lingue, in cui per\u00f2 sono usati in modo estensivo (eccetto nel vietnamita moderno). Il caso estremo \u00e8 il cinese, che non ha un alfabeto ma solo un sistema di romanizzazione comprensivo di diacritici o numeri per leggerli insieme alla modulazione tonale, detto \"pinyin\".\nDopodich\u00e9, lo studio degli hanja e della loro pronuncia ha un'utilit\u00e0 nel ricostruire la pronuncia del Primo Cinese Medio e capire le trasformazioni fonetiche nelle altre lingue in cui i sinogrammi sono presi a prestito (giapponese, vietnamita e il coreano stesso), siccome la pronuncia non corrisponde interamente da una lingua all'altra e la pronuncia in cinese moderno \u00e8 piuttosto diversa. Infatti, queste tre lingue ritengono delle caratteristiche di pronuncia arcaica, risalente al Primo Cinese Medio che, se conosciuto, aiuta nella comprensione della pronuncia dei sinogrammi in lingue che hanno subito dunque una diversa evoluzione rispetto al cinese moderno standard (a queste tre lingue, si uniscono dei dialetti cinesi pi\u00f9 o meno conservativi come il cantonese, lo shanghainese e il Minnan, che conta dialetti come l'Amoy hokkien, l'hokkien taiwanese, lo Shantou/Swatow, il Chaozhou/Teochew, il Quanzhou e lo Zhangzhou). Alcune caratteristiche fondamentali del Primo Cinese Medio che il coreano possiede sono i tre stop consonantici senza rilascio di suono a fine sillaba (*-p, *-t, *-k) e la codina nasale a fine sillaba *-m, che in cinese moderno e in giapponese converge in -n. Per esempio, il carattere che indica il concetto astratto di \"studiare, studio\" in cinese moderno si pronuncia \"xue2\" e, dal coreano, si ricava che possedeva uno stop senza rilascio udibile di suono siccome si pronuncia \"hak\" (secondo la ricostruzione Baxterk 2011, in Primo Cinese Medio si pronunciava *haewk: in cinese moderno ha subito una caduta di consonante e una palatalizzazione dell'aspirazione, diventata da sonora a sorda). In pi\u00f9, dai testi antichi, si pu\u00f2 ricavare anche lo stacco glottale a inizio sillaba insieme ad altre caratteristiche fonetiche ancora, proprie del Primo Cinese Medio o del Coreano Medio.\nInfine, gli hanja sono usati nei titoli di giornali laddove delle omonimie possono dare luogo a ambiguit\u00e0 di significato. In alternativa, si possono trovare in dei libri come glossa di parole di difficile interpretazione. Un esempio di omonimia \u00e8 \uc218\ub3c4, \"sudo\", che pu\u00f2 significare canale idrico \u6c34\u9053, risaia (\"paddy rice\"), \u6c34\u7a3b, coltello \u624b\u5200, tunnel \u96a7\u9053, la capitale \u9996\u90fd o prigioniero \u56da\u5f92.\nA questi utilizzi pragmatici degli hanja si affianca anche la pratica professionale e amatoriale della calligrafia, che si applica non solo all'hangeul, ma anche agli hanja (e pi\u00f9 in generale ai sinogrammi), che si possono scrivere con una moltitudine di stili. Per esempio, nella grafia corsiva \"a filo d'erba\" (\u8349\u4e66), i tratti che compongono gli hanja sono scritti senza discontinuit\u00e0, siccome in primis l'inchiostro nella scodella viene diluito con molta acqua.\nConfronti con altri sinogrammi.\nIl termine \u00e8 analogo a quello giapponese kanji. Entrambi i termini risalgono alla classica definizione cinese della scrittura, in mandarino hanzi, che letteralmente significa \"scrittura han\". I kanji sono stati toccati in modo superficiale da un processo di semplificazione della scrittura che in cinese mandarino \u00e8 stato pi\u00f9 profondo e ha creato i caratteri semplificati (\u7b80\u4f53\u5b57), contrapposti ai caratteri tradizionali (\u7e41\u4f53\u5b57), usati nei testi antichi e in zone geografiche come Taiwan (\u53f0\u6e7e), Hong Kong (\u9999\u6e2f), Macao (\u6fb3\u95e8) e le Chinatown all'estero. I caratteri tradizionali vengono anche usati per scrivere in dialetto cinese (e.g. cantonese \u5e7f\u4e1c\u8bdd, shangahainese \u4e0a\u6d77\u8bdd o \u6caa\u8bed, ...), insieme a caratteri rari o non usati nel cinese moderno standard, detto putonghua \u666e\u901a\u8bdd. La parvenza grafica degli hanja ha poche differenze, se paragonati ai caratteri tradizionali cinesi e a questi stessi caratteri in lingua giapponese, detti ky\u016bjitai (\u820a\u5b57\u9ad4, oggi \u65e7\u5b57\u4f53). Ai kanji presi in prestito dal cinese, si affiancato dei caratteri inventati da zero dai giapponesi, detti kokuji \u56fd\u5b57. Mentre in cinese questi caratteri hanno una sola lettura che corrisponde a una sola sillaba (in casi rari hanno pi\u00f9 di una lettura, che corrisponde a una sola sillaba), in giapponese hanno una lettura nativa, detta kun'yomi, e una cinese, detta on'yomi. Quest'ultima ricalca in parte la pronuncia del cinese medio, tale per cui a fine sillaba c'erano delle consonanti oggi cadute o assimilate in putonghua ma ritenute in altre lingue e nei dialetti come il cantonese. Per esempio, la pronuncia on'omi dei kanji indica chiaramente la *-k e la *-t a fine sillaba, mentre da degli allungamenti vocalici si pu\u00f2 individuare *-p o l'attuale coda nasale -ng, presente anche in coreano.\nIl termine \u00e8 anche analogo ai sinogrammi usati in vietnamita per scrivere prima dell'invenzione, da parte dei missionari portoghesi, dell'alfabeto latino per la lingua vietnamita, comprensivo di diacritici per indicare la modulazione tonale. Gli han tu' (pronuncia approssimata: \"han t\"' ) conservano la versione tradizionale di scrittura, non sono mai stati toccati da una semplificazione e hanno una o pi\u00f9 letture di derivazione cinese (\"pronuncia sino-vietnamita\") con piccole variazioni anche solo a livello di tono o di vocale (il vietnamita, come il cinese e i suoi dialetti e il coreano medio, \u00e8 una lingua tonale). A questi caratteri, esattamente come per i kokuji giapponesi e i gukja coreani, si affiancano dei caratteri inventati dai vietnamiti, scritti riciclando i sinogrammi, da cui si estrapolano senso e pronuncia e dall'unione creativa di questi ultimi si partoriscono nuovi caratteri che, se si pensano come \u56fd\u5b57, si chiamano qu\u1ed1c t\u1ef1 (pronuncia approssimata \"kuok t'\" ). La pronuncia sino-vietnamita \u00e8 molto conservativa insieme a quella sino-coreana, infatti si possono ricavare *-p, *-k, *-k, *-m e anche il suono nasale *ng- a inizio sillaba.\nL'origine dei toni/tonogenesi si collega sia in vietnamita che in cinese in primis alla caduta di un colpo di glottide/stacco glottale risalente all'Old Chinese a fine sillaba, che ha creato un'intonazione crescente in Primo Cinese Medio, e alla lenizione e caduta di una *-s risalente all'Old Chinese a fine sillaba, che ha creato un'intonazione discendente sempre in Primo Cinese Medio (in cinese, la caduta degli stop consonantici senza rilascio di suono a fine sillaba durante il Primo Mandarino e loro sostituzione con uno stacco glottale ha poi modificato ulteriormente l'assetto tonale, dagli originali tre toni+\"tono entrante\" del Primo Cinese Medio, cio\u00e8 tono piatto, crescente, decrescente e \"intonazione delle vocali sfuggita in quanto seguite da uno stop\" \u5e73\u58f0\u3001\u4e0a\u58f0\u3001\u53bb\u58f0\u3001\u5165\u58f0). A questi caratteri, detti han tu', si affiancano dei caratteri inventati dai vietnamiti, detti chu' nom (pronuncia approssimata \"k nom,\" con in mezzo alle due sillabe uno stacco glottale). I toni in lingua coreana sono descritti con le 4 categorie cinesi, ma non hanno un'origine a causa dell'influsso del Primo Cinese Medio siccome hanno un diverso andamento: il tono discendente/qu4 in Primo Cinese Medio in Coreano Medio/Coreano Medievale equivale a un'intonazione acuta ed \u00e8 indicato da un punto accanto al carattere; il tono crescente/shang3 \u4e0a\u58f0 \u00e8 un tono crescente in entrambe le lingue e in coreano \u00e8 indicato da due punti prima della sillaba; di contro, il tono piatto \u5e73\u58f0 in coreano si differenzia dal \u53bb\u58f0 siccome ha un'intonazione bassa (non si conosce in modo esatto il registro); il tono entrante \u00e8 comune alle due lingue, ma il coreano aveva gli stop senza rilascio udibile di suono *-k e *-p gi\u00e0 durante l'Old Korean (poi si aggiunse *-t del Primo Cinese Medio, trascritta come *-l perch\u00e9 prese da una variet\u00e0 di cinese in cui si era lenita in una *-r monovibrante). Pertanto, la descrizione dei toni usa le stesse categorie in entrambe le lingue, siccome i coreani presero a prestito la descrizione cinese, ma non c'\u00e8 corrispondenza nella modulazione tonale, quindi la tonogenesi in Coreano Medio non si fa risalire al Primo Cinese Medio, ma sarebbero interne alla lingua coreana stessa Per la precisione, in principio nacquero due intonazioni, equivalenti al \u53bb\u58f0 e al \u5e73\u58f0, a cui si aggiunge l'intonazione sfuggita per lo stop (\u5165\u58f0). Infine, nacque l'intonazione ascendente \u4e0a\u58f0 per la contrazione di due sillabe, la prima con il tono grave e la seconda con il tono acuto, in un'unica sillaba con un'intonazione crescente. I toni, insieme al rigoroso sistema di armonia vocalica nella formazione delle parole, sparirono con l'avvento del Primo Coreano Moderno.\nStoria linguistica.\nLa seguente breve trattazione di storia della Corea \u00e8 suddiviso in periodi linguistici, a cui si legano i periodi storici corrispondenti (tipicamente demarcati in base alle dinastie). Simili divisioni aiutano anche nella contestualizzazione delle variet\u00e0 storiche e dell'introduzione dei caratteri (legati all'influenza o invasioni della Cina) riguardo ai kanji e chu nom.\nCorea preistorica, Regno di Gojoseon, introduzione dei sinogrammi in Corea e Proto-Periodo dei Tre Regni \"(?)\".\nLa storia della Corea, esattamente come per quella della Cina, Vietnam e Giappone, mostra delle tracce fin dalla preistoria. I primi due periodi, il Jeulmun e il Mumun, risalgono al paleolitico e neolitico. I primi resti sono dei vasi dell'inizio del periodo Jeulmun (\uc990\ubb38 \ud1a0\uae30 \uc2dc\ub300, \u6adb\u6587 \u571f\u5668 \u6642\u4ee3), risalenti all'8000 a.C. Questo stesso periodo va dall'8000 al 1500 a.C. Al tempo i coreani erano un popolo semi-sedentario di cacciatori, coltivatori di miglio e pescatori di pesci e molluschi che viveva nelle case a fossa (pit-house) rettangolari. Il successivo periodo, il Mumun (\ubbfc\ubb34\ub2ac \ud1a0\uae30 \uc2dc\ub300, \u7121\u6587\u571f\u5668\u6642\u4ee3, 1500-300 a.C.), mostra delle anfore per cucinare o conservare cibo senza decorazioni e dei dolmen funerari. In alcuni siti funerari di persone di alto rango si trovano anche artefatti in bronzo. In questo periodo si \u00e8 intensificata l'agricoltura (esistono anche delle tracce di risaie, coltivato insieme al miglio, orzo, grano, soia e legumi con attrezzi di pietra).\nTra questi due periodi, in cui si parlava una lingua coreanica derivata dal contatto tra i Jeulmun e i Mumun, si colloca il primo regno in Corea: il Regno di Gojoseon \uace0\uc870\uc120, \u53e4\u671d\u9bae. L'origine di questo regno \u00e8 leggendaria e, secondo il Samguk yusa (\uc0bc\uad6d\uc720\uc0ac, \u4e09\u570b\u907a\u4e8b, \"Fatti Memorabili dei Tre Regni\"), un'opera scritta in cinese classico intorno al 1280 d.C., il regno \u00e8 nato nel 2333 a.C. Secondo la leggenda, il nonno del fondatore, Dangun, era Hwanin (\ud658\uc778, \u6853\u56e0), il \"Signore del Cielo\", mentre i genitori erano Hwanung (\ud658\uc6c5, \u6853\u96c4), l'\"Eroe del Cielo\" e un orso tramutato in una donna per suo volere, Ungnyeo (\uc6c5\ub140, \u718a\u5973). Essi vivevano sul Monte Baekdu (\ubc31\ub450\uc0b0 \u9577\u767d\u5c71), dove avevano fondato Sinsi (\uc2e0\uc2dc, \u795e\u5e02), la \"Citt\u00e0 Divina\", e insieme ai Ministri della Pioggia, Nuvole e Vento insegnarono agli esseri umani la medicina e l'agricoltura. Il figlio di Hwanung e Ungnyeo si chiamava Dangun Wanggeom (\ub2e8\uad70\uc655\uac80, \u6a80\u541b\u738b\u5109), il mitico fondatore del Regno di Gojoseon nel 2333 a.C. Danggun regn\u00f2 per circa 1500 anni (visse 1908 anni). Un secondo mito \u00e8 quello dell'arrivo di Gija (\uae30\uc790, \u7b95\u5b50) nel regno di Gojoseon. Gija era un cinese imparentato con l'ultimo Imperatore della Dinastia Shang. Quest'ultimo, che era molto tirannico, l'aveva imprigionato fino alla caduta della dinastia. Mentre la Dinastia Shang stava crollando, fugg\u00ec a Gojoseon e ne divent\u00f2 il sovrano dopo Danggun, regnando fino al 1082 a.C.\nIl Regno di Gojoseon, realmente esistito, aveva rapporti con i vari staterelli cinesi e desiderava invadere lo stato di Yan (\u71d5), che corrisponde grossomodo all'attuale Pechino. Verso la fine del IV secolo a.C., Yan invase Gojoseon e vinse la guerra, strappando a Gojoseon la Penisola del Liaodong (\u8fbd\u4e1c\u534a\u5c9b). Contemporaneamente, nella penisola coreana si form\u00f2 un secondo regno, lo Stato di Jin (\uc9c4\uad6d, \u8fb0\u570b). Gojoseon croll\u00f2 durante l'ultimo periodo inaugurato da Wi Man, un generale cinese dello stato vassallo di Yan che perse in una ribellione contro la Dinastia Han e si rifugi\u00f2 in Corea. L\u00ec nel 194 a.C. si ribell\u00f2 contro il Re Jun dopo un periodo in cui lavor\u00f2 per lui. Wi Man lo detronizz\u00f2, lo fece scappare a Jin e prese il potere dello stato. Dopodich\u00e9, il suo successore imped\u00ec la comunicazione tra lo Stato di Jin e i vari emissari delle popolazioni in Corea con la Dinastia Han in Cina. L'Imperatore Wu degli Han, visto il boicottaggio, allora dichiar\u00f2 guerra a Gojoseon, vinse nel 108 a.C. e divise il territorio in quattro aree dette \"comanderie degli Han\" (\ud55c\uc0ac\uad70, \u6f22\u56db\u90e1), ognuna con un suo corso: Lelang (\u6a02\u6d6a\u90e1, \ub77d\ub791\uad70, 108a.C.-313 d.C.), Lintun (\u81e8\u5c6f\u90e1, \uc784\ub454\uad70, 107 a.C.-82 a.C.), Xuantu (\u7384\u83df\u90e1, \ud604\ub3c4\uad70, 107 a.C.-302 d.C.) e Zhenfan (\u771e\u756a\u90e1, \uc9c4\ubc88\uad70, 107a.C.-82 a.C.). Da Lelang, in un momento si separ\u00f2 Daifang (\u5e36\u65b9\u90e1, \ub300\ubc29\uad70, 204 a.C.-313 d.C.) A sud, era ancora presente lo Stato di Jin. Nel mentre, l'ultimo re di Gojoseon, Ugeo, mor\u00ec assassinato. La Dinastia Han nello stesso periodo aveva conquistato i Regni di Nanyue e Minyue e aveva instaurato il primo Bac thuoc (cio\u00e8 \"Occupazione del Nord\") nella storia del Vietnam. A partire da questa occupazione degli Han in Vietnam e in Corea, i sinogrammi vennero introdotti nei rispettivi territori in quanto erano il mezzo di scrittura cinese e uno strumento per la gestione dell'amministrazione e burocrazia ordinaria. Tuttavia, in Vietnam il lessico sino-vietnamita e la presa a prestito in massa inizi\u00f2 pi\u00f9 tardi, durante la Dinastia Tang, insediatasi nel 618 d.C. Finito il terzo Bac thuoc con l'avvento della Dinastia Ngo (939 d.C.), si continu\u00f2 poi a utilizzare il cinese classico e i sinogrammi come mezzo di scrittura, per poi aggiungere i caratteri nazionali intorno al periodo in cui in Cina c'era il khanato mongolo. In Corea, gi\u00e0 dal Proto-Periodo dei Tre Regni e dal periodo successivo divennero un importante strumento burocratico usato dagli stessi coreani.\nIl periodo successivo, il Periodo dei Proto-Tre Regni (\uc6d0\uc0bc\uad6d\uc2dc\ub300, \u539f\u4e09\u570b\u6642\u4ee3), va dal 108 a.C. (e quindi dalla caduta di Gojoseon) al 57 a.C. e vede al nord le quattro (poi cinque) comanderie degli Han e al sud la divisione dello Stato di Jin in tre regni, i Samhan, \uc0bc\ud55c \u4e09\u97d3: Byeonhan, Jinhan e Mahan. Contemporaneamente, al nord nascono 4 nuovi stati Buyeo, Goguryeo, Okjeo e Dongye. Infine, dai Samhan si svilupparono 3 nuovi stati: Baekje (conquist\u00f2 Mahan), Silla (fu fondato dentro Jihan) e la Confederazione di Gaya, che assorb\u00ec Byeonhan (questa confederazione fu poi conquistata da Silla). In totale, sommando le cinque comanderie Han, i 4 stati coreani del nord e i 2 stati rimanenti nel sud, si contano 11 stati nella penisola coreana. Durante questo periodo, tutte le comanderie Han, che si resero autonome dopo la caduta degli Han e costituivano un pericolo per i 4 regni del nord, vengono conquistate proprio dai 4 regni del nord e da Goguryeo, mentre a sud, come gi\u00e0 accennato, restano solo due stati.\nPeriodo dei Tre Regni: Goguryeo, Baekje, Silla; Confederazione di Gaya; passaggio del sinogrammi in Giappone (Proto-Coreano).\nIl Periodo successivo, il Periodo dei Tre Regni (\uc0bc\uad6d\uc2dc\ub300, \u4e09\u570b\u6642\u4ee3), va dal 57 a.C. al 668 a.C. Di tutto il quadro del periodo precedente, i tre regni che rimangono alla fine di svariate guerre di conquista sono Baekje (fondato da Onjo, \uc628\uc870\uc655, \u6eab\u795a\u738b), Silla (fondato da Hyeokgeose, \ud601\uac70\uc138, \u6734\u8d6b\u5c45\u4e16) e Goguryeo (fondato da Dong Myeong, \ub3d9\uba85\uc131\uc655, \u6771\u660e\u8056\u738b). La data di inizio \u00e8 il 57 a.C., l'anno di fondazione dell'ultimo dei tre regni rimasti, Silla. In questo periodo, presumibilmente si parlava il Proto-Coreano (\u539f\u59cb\u97d3\u570b\u8a9e, \uc6d0\uc2dc \ud55c\uad6d\uc5b4).\nGoguryeo (\uace0\uad6c\ub824, \u9ad8\u53e5\u9e97) fu fondato da Jumong (\uc8fc\ubabd, \u6731\u8499), poi detto Dong Myeong, nel 37 a.C. ed \u00e8 la parola da cui la penisola prende il nome \"Corea\". In questo territorio sorgeva pure Pyeongyang, che fu pure la capitale nell'ultimo periodo. Fu il primo stato ad adottare il buddismo nel 372 e, dopo una sconfitta in guerra nel 244 d.C. contro lo stato di Wei in Cina, il suo ex-alleato, in un secondo scontro armato conquist\u00f2 Lelang e Daifang, due delle cinque comanderie Han. Goguryeo si scontr\u00f2 pi\u00f9 volte tra il 598 e il 614 anche con la Dinastia Sui, vincendola, e strapp\u00f2 a Baekje quella che oggi \u00e8 Seul. I Sui, che pure avevano instaurato il terzo Bac thuoc in Vietnam (e cio\u00e8 la terza dominazione, dai tempi delle prime due durante la Dinastia Han), non riuscirono a conquistare la Corea e vennero deposti nel 618 dalla Dinastia Tang. Anche i Tang mossero guerra per pi\u00f9 volte contro l'usurpatore Yeon Gaesomun nel regno di Goguryeo, anche alleandosi con Silla, ma furono sconfitti tutte le volte (645, 647, 648). Goguryeo cadde dopo la morte di Yeon, che port\u00f2 a una lotta intestina tra pretendenti. in questo contesto caotico, i Tang e i Silla mossero nuovamente guerra a Goguryeo nel 667, riuscendo a espugnarla nel 668.\nBaekje (\ubc31\uc81c, \u767e\u6fdf) fu fondato nel 18 a.C. da Onjo (\uc628\uc870, \u6eab\u795a), il terzo figlio del fondatore di Goguryeo. Baekje conquist\u00f2 Mahan e quella che oggi \u00e8 Jeolla (\uc804\ub77c, \u5168\u7f85). Baekje, nei suoi rapporti con il Giappone, gli pass\u00f2 un gran numero di tratti culturali, tra cui il buddismo e i sinogrammi (a questo proposito, si veda la leggenda di Wani). I rapporti col Giappone in primis erano finalizzati alla protezione dai regni di Goguryeo e Silla. Il regno fu conquistato dai Tang e dai Silla nel 660.\nInfine, Silla (\uc2e0\ub77c, \u65b0\u7f85) venne fondato da Hyeokgeose (\ud601\uac70\uc138, \u8d6b\u5c45\u4e16) nel 57 a.C. e comprendeva quella che oggi \u00e8 Busan. Secondo una leggenda, il suo fondatore nacque da un uovo atterrato dal cielo. Alcuni regnanti di Silla derivavano dal clan dei Kim, a cui \u00e8 legata una simile leggenda: il loro fondatore, Gim Al-ji \u91d1\u95bc\u667a era un bambino che usc\u00ec da uno scrigno d'oro ritrovato in una foresta grazie al rumore di un pollo (la foresta venne chiamata \uacc4\ub9bc \u9dc4\u6797, la \"Foresta del Pollo\", oggi nel Parco Nazionale di Gyeongju). Forse gli abitanti di Silla discendevano dagli Xiongnu, cio\u00e8 gli Unni. Nel 562 annesse la Confederazione di Gaya (\uac00\uc57c, \u52a0\u503b), uno dei pi\u00f9 longevi rimasugli del periodo precedente. Nonostante fosse il regno pi\u00f9 piccolo e debole, con le sue scaltre alleanze riusc\u00ec a sopravvivere pi\u00f9 a lungo di tutti gli altri. In particolare, con l'aiuto della Dinastia Tang, conquist\u00f2 dapprima Baekje nel 660 e infine Goguryeo nel 668, ponendo fine al Periodo dei Tre Regni. Durante queste guerre, molti rifugiati scapparono in Manciuria, dove fonderanno a seguito di alcune battaglie il Regno di Balhae (689-926), che verr\u00e0 poi conquistato dalla Dinastia Liao.\nPeriodo Silla Unificato (Old Korean).\nIl periodo successivo si chiama Silla Unificato (\ud1b5\uc77c\uc2e0\ub77c, \u7d71\u4e00\u65b0\u7f85), in riferimento al fatto che Silla fu il regno a prevalere su tutti gli altri. In alternativa, si chiama \"Periodo Silla Posteriore\" (\ud6c4\uc2e0\ub77c, \u5f8c\u65b0\u7f85). La capitale era a Seorabeol (\uc11c\ub77c\ubc8c, \u5f90\u7f85\u4f10), oggi nota come Gyeongju (\uacbd\uc8fc, \u6176\u5dde). Al tempo, si parlava l'Old Korean/Coreano Antico (\u53e4\u4ee3\u671d\u9bae\u8a9e, \uace0\ub300 \uc870\uc120\uc5b4 oppure \u53e4\u4ee3\u97d3\u570b\u8a9e, \uace0\ub300 \ud55c\uad6d\uc5b4). All'inizio di questo periodo decise di allontanare i Tang dagli ex-territori di Baekje e Goguryeo muovendogli guerra dal 672 al 676 e riuscendo a scacciarli. Questo fu il primo grande periodo di splendore di tutta la penisola coreana, in cui il Regno di Silla Unificato ebbe contatti con gli Abbasidi in Persia e costru\u00ec monasteri buddisti, tra cui il Tempio di Bulguksa, oggi patrimonio UNESCO. Verso la fine dell'VIII secolo, Silla Unificato ebbe dei problemi politici e di inasprimenti di tasse tale per cui ne usc\u00ec indebolito e fu conquistato dal neo-regno di Goryeo nel 935 insieme al Regno di Baekje Posteriore, un revival del Regno di Baekje.\nDinastia Goryeo (Primo Coreano Medio).\nla Dinastia Goryeo (\uace0\ub824, \u9ad8\u9e97), fondata nel 918 da Wang Geon (o Re Taejo \ud0dc\uc870, \u592a\u7956), regn\u00f2 sulla Corea dal 936 al 1392 e spost\u00f2 la capitale a Kaesong. Al tempo, si parlava il Primo Coreano Medio (\u524d\u671f\u4e2d\u4e16\u97d3\u570b\u8a9e, \uc804\uae30 \uc911\uc138 \ud55c\uad6d\uc5b4) A questo periodo risale la compilazione del Tripi\u1e6daka Koreana, noto anche come Palman Daejanggyeong \ud314\ub9cc \ub300\uc7a5\uacbd (\u516b\u842c\u5927\u85cf\u7d93), cio\u00e8 una vastissima collezione di scritture buddiste conservate nel Tempio di Haein (\u6d77\u5370\u5bfa) a Gyeongsang (oggi il tempio \u00e8 patrimonio UNESCO). Tutte queste opere sono state incise in hanja su 81.258 tavole di legno che si potevano utilizzare per la stampa a impressione. Le tavole originarie sono state bruciate durante le invasioni dei mongoli, ma tutto il corpus fu ricreato daccapo. L'edizione moderna in totale ha 1514 testi organizzati in 47 volumi, ed \u00e8 chiamata \u9ad8\u9e97\u5927\u85cf\u7d93\u88dc\u907a\u76ee\u9304. Nel 993, 1010 e 1018-1019 la Dinastia Liao (detta anche \"Impero Khitan\"), che aveva gi\u00e0 conquistato Balhae, tent\u00f2 di invadere la Corea senza riuscire a conquistarla. Successivamente, dal 1231 al 1257 i mongoli provarono a invadere la Corea nel corso di 7 campagne, tutte senza successo. Tuttavia, dal 1270 al 1356, divent\u00f2 uno stato vassallo della Dinastia Yuan, a cui doveva dare periodicamente dei tributi in cambio di protezione e di non essere invasa. La scelta fu presa siccome la Corea era esausta per le numerose guerre e venne applicata con l'approvazione di Kublai Khan. Tutti i re coreani successivi, per un patto, dovettero sposare una principessa mongola. Contemporaneamente, la moglie dell'ultimo Imperatore Yuan era una principessa coreana. La fine del rapporto vassallatico si colloca durante la decadenza per dissidi della Dinastia Yuan, che sar\u00e0 poi conquistata dai Ming nel 1368 con la Rivolta dei Turbanti Rossi. Questi ultimi tentarono nel mentre di invadere la Corea nel 1359 e 1360, ma vennero respinti insieme all'ultima invasione mongola nel 1364. La Dinastia Goryeo cade per un colpo di stato del generale Yi Seong-gye del 1388. Nel 1392, Yi Song-gye riusc\u00ec a fondare la Dinastia Joseon.\nDinastia Joseon fino all'invasione di Toyotomi Hideyoshi (Tardo Coreano Medio).\nLa Dinastia Joseon si colloca tra il 1392 e il 1910. Durante il periodo che va dalla fondazione all'invasione dei giapponesi durante il Periodo Azuchi-Momoyama, si parlava il Tardo Coreano Medio (\u5f8c\u671f\u97d3\u570b\u8a9e, \ud6c4\uae30 \uc911\uc138 \ud55c\uad6d\uc5b4). Il primo re dei Joseon, il generale Yi Seong-gye, cambi\u00f2 il suo nome in Taejo (lo stesso nome imperiale di Wang Geon) e spost\u00f2 la capitale a Hanyang, oggi Seul (\uc11c\uc6b8; i cinesi la trascrivono \u9996\u723e/\u9996\u5c14), e diede a tutto il governo una forte svolta neo-confuciana. Al tempo, la societ\u00e0 coreana era rigidamente gerarchica: al vertice c'era l'Imperatore, nel mezzo c'erano i militari, burocrati, scribi, musicisti e i proprietari terrieri (yangban \uc591\ubc18, \u5169\u73ed) e alla base c'era tutto il resto del popolo (contadini, pescatori, mercanti, calzolai, kisaeng, prostitute...), inclusi gli schiavi, che coltivavano le terre degli yangban. Il quarto re della dinastia \u00e8 re Sejong il Grande (\uc138\uc885\ub300\uc655 \u4e16\u5b97\u5927\u738b, r. 1418-1450) che, tra il 1443 e il 1446, cre\u00f2 di nascosto l'hangeul insieme ad un gruppo di fidi studiosi, la Sala dei Meritevoli oppure Accademia dei Degni (\uc9d1\ud604\uc804, \u96c6\u8ce2\u6bbf), il cui intellettuale pi\u00f9 di spicco era Jeong In-ji (\u912d\u9e9f\u8dbe, \uc815\uc778\uc9c0). Il periodo appena successivo vede parecchie pubblicazioni di commenti e traslitterazioni di sutra buddisti. In generale, tutti i re successivi a Sejong (anche Sejo, colui che fece un famoso colpo di Stato nel 1455) promossero la cultura e l'educazione e tutto questo periodo \u00e8 il primo momento di splendore dei Joseon, a cui ne segue un secondo intorno alla met\u00e0 del '700. Nel mezzo, in un periodo di dissidi interni alla dinastia, si collocano due tentativi di invasione della Corea da parte del Giappone, che al tempo era stato unificato per un breve periodo dal daimy\u014d Toyotomi Hideyoshi (\u8c50\u81e3\u79c0\u5409). Quest'ultimo desiderava invadere la Cina insieme alla Corea e al Vietnam, creando quindi un micidiale attacco a tenaglia. Entrambi gli imperi tuttavia rifiutarono l'alleanza e la Corea in particolare viet\u00f2 ai giapponesi l'attraversamento del loro territorio. Pertanto, Toyotomi Hideyoshi invase la Corea. Le due invasioni si chiamano \"Guerre Imjin\" (\u58ec\u8fb0\u885b\u570b\u6230\u722d, 1592-1593; 1597-1598) e vennero respinte dalla Corea insieme alla Dinastia Ming, di cui la Corea era uno stato vassallo (anche il Vietnam, dopo la fine del quarto Bac thuoc nel 1427). La seconda invasione termin\u00f2 poco dopo la morte per malattia di Toyotomi Hideyoshi. L'inizio delle Guerre Imjin demarca il periodo del Primo Coreano Moderno (\u524d\u671f\u8fd1\u4ee3\u97d3\u570b\u8a9e, \uc804\uae30 \uadfc\ub300 \ud55c\uad6d\uc5b4). Poco tempo dopo, i coreani dovettero respingere due tentativi di invasione da parte dei mancesi nel 1627 e 1636-37. La prima proveniva dalla Dinastia Jin mancese, mentre la seconda dalla Dinastia Qing, che avrebbe definitivamente distrutto la Dinastia Ming nel 1644. Entrambe le invasioni vennero vinte dai mancesi, dunque la Corea dovette diventare uno stato vassallo prima della Dinastia Jin e poi della Dinastia Qing. Come detto in precedenza, sotto al regno di Yeongjo (r. 1724-1776) e Jeongjo (r. 1776-1800) si ebbe un secondo rinascimento coreano, che demarca anche la nascita del Tardo Coreano Moderno (\u524d\u671f\u8fd1\u4ee3\u97d3\u570b\u8a9e, \uc804\uae30 \uadfc\ub300 \ud55c\uad6d\uc5b4). Questo rinascimento termin\u00f2 quando la Corea si isol\u00f2 rispetto al resto del mondo per proteggersi dall'Imperialismo dell'Occidente ed ebbe problemi di corruzione nell'amministrazione fiscale dilagante. Questi ultimi problemi si manifestarono durante la reggenza del principe Sunjo (r. 1800-1834), salito al trono all'et\u00e0 di 10 anni. A causa di questi problemi, scoppi\u00f2 una grande rivolta contadina nel 1811-1812, che fu repressa nel sangue. Contemporaneamente, inizi\u00f2 la fase pi\u00f9 violenta di persecuzione verso i cristiani (1801-1888), sia coreani convertiti che missionari.\nUltimo periodo della Dinastia Joseon (Coreano Contemporaneo).\nTutta la seconda met\u00e0 dell'Ottocento \u00e8 occupata dal governo di Re Gojong (1864-1907). Durante il suo regno, i giapponesi forzarono l'apertura della Corea al commercio con il Giappone nel 1876, con un trattato ineguale. Nel dicembre 1884 resistette a un golpe fallito, il Golpe Gapsin (\uac11\uc2e0\uc815\ubcc0, \u7532\u7533\u653f\u8b8a), e nel 1894 fu costretto a sopprimere una seconda rivolta di contadini. Nello stesso anno, la Riforma Gabo (\uac11\uc624, \u7532\u5348) abol\u00ec la schiavit\u00f9 e promosse il coreano moderno a lingua da usare nei documenti e nella burocrazia al posto del cinese classico. Nel 1895 la Regina Myeongseong, la moglie di Gojong, fu uccisa da degli agenti giapponesi per essersi opposta all'ingerenza dei giapponesi e avere cercato l'appoggio della Russia zarista. Nello stesso anno, per il trattato ineguale di Shimonoseki tra la Cina Qing e il Giappone, quest'ultimo impose di recidere il legame vassallatico tra i Qing e la Corea. Sempre nello stesso periodo (1895-1896) nasce un movimento detto \"Illuminismo Coreano\" (\uac1c\ud654, \u958b\u5316), che concilia la filosofia occidentale con quella coreana (per esempio, una discussione fu quella intorno al concetto moderno di \"stato\", gukka \u570b\u5bb6). Questo ultimo periodo, appena successivo alla Riforma Gabo, rimarca la nascita del Coreano Contemporaneo (\u73fe\u4ee3\u97d3\u570b\u8a9e, \ud604\ub300 \ud55c\uad6d\uc5b4). Nel 1905, a seguito della sconfitta della Russia zarista da parte del Giappone, quest'ultimo rese tutta la Corea un protettorato e fece abdicare Gojong nel 1907, facendo passare il trono a Sunjong. Nel 1910, un anno dopo l'assassinio dell'ex-Primo Ministro It\u014d Hirobumi da parte di un coreano, il Giappone annette con la forza la Corea all'Impero Giapponese, deponendo Sunjong e ponendo fine all'Impero Coreano (in Cina, nel 1912, l'ultimo Imperatore Qing abdic\u00f2 a seguito della Rivolta di Wuhan capitanata da Sun Yat-sen). Anche l'Illuminismo Coreano fin\u00ec con quest'annessione. I giapponesi tentarono in tutti i modi di assimilare culturalmente i coreani, al punto tale da abolire l'insegnamento della storia coreana e l'uso della lingua coreana in favore del giapponese. Nel 1919, alla morte di Gojong forse per avvelenamento da parte dei giapponesi (Sunjng invece sarebbe morto nel 1926), scoppi\u00f2 una rivolta in Corea che dur\u00f2 per tutto il tempo dell'occupazione giapponese, che fin\u00ec nel 1945 con la sconfitta del Giappone nella Seconda guerra mondiale. Nel mentre, i giapponesi utilizzarono svariate giovani donne coreane come schiave sessuali per i soldati (\"donne di conforto\") dopo averle rapite o adescate con finte offerte di lavoro. Nel 1948, dopo la liberazione, la Corea fu divisa in due stati: uno stato comunista al Nord (Corea del Nord), retto dalla dinastia Kim (\u91d1), e uno stato allineato al polo Occidentale al sud (Corea del Sud), governata dal dittatore Yi Seungman, uno stato che and\u00f2 democratizzandosi con il tempo. Tra il 1950 e il 1953 il Nord attacc\u00f2 il Sud, facendo scoppiare una guerra in cui intervennero la Repubblica Popolare Cinese (fondata da Mao Zedong nel 1949) e gli Stati Uniti. La guerra fin\u00ec nel 1953 con una tregua senza vincitori e la dichiarazione di pace non \u00e8 mai stata firmata.\nTavola dei 1800 hanja pi\u00f9 diffusi usati nell'istruzione obbligatoria.\nLa tavola, dotata di una pulsantiera, elenca tutti i 1800 hanja fondamentali nell'istruzione obbligatoria in Corea del Sud, in base alla lista del 1972 con l'aggiornamento del 2000. Di ogni hanja \u00e8 indicato il livello scolastico (\"sm\": scuola media; \"ss\": scuola superiore), il carattere corrispettivo in cinese semplificato (in casi sporadici, il corrispettivo pu\u00f2 essere complicato da individuare),la pronuncia sino-coreana in hangeul e la pronuncia in cinese moderno standard indicata con il pinyin e le cifre che corrispondono al tono. Dopodich\u00e9, sono individuate con dei marcatori delle caratteristiche di Primo Cinese Medio ricavabili dalla pronuncia moderna coreana e una serie di trasformazioni da queste caratteristiche di Primo Cinese Medio al cinese moderno standard (detto anche putonghua, \"lingua comune, lingua corrente\"). La lista contiene un gukja, \u7553, che per\u00f2 \u00e8 un carattere usato a Taiwan e che si pronuncia \"quan2\". Nelle sillabe che iniziano in L-, c'\u00e8 anche la versione in cui la L- cade o in cui inizia per N-. Queste due sillabe derivate si usano a inizio parola. Si ricorda poi che una sillaba sino-coreana che inizia per N- presenta la caduta di N- se \u00e8 usata a inizio parola (e.g. come prefisso).\nInsieme alla pronuncia degli hanja, \u00e8 anche segnalato l'allungamento vocalico con i due puntini dopo la sillaba, uno dei tipici modi di segnalarlo (l'altro \u00e8 quello di mettere un tratto orizzontale sopra l'intera sillaba in hangeul, come talvolta si fa con le vocali lunghe nelle romanizzazioni, e.g. la romanizzazione Hepburn del giapponese o il primo tono in cinese moderno). Laddove \u00e8 messo un trattino, significa che non si \u00e8 riuscito a trovare l'eventuale allungamento vocalico. Un buon dizionario (sia online che cartaceo) segnala in modo puntuale tutti gli allungamenti vocalici, che in coreano moderno sono facoltativi ma che possono aiutare a distinguere delle sillabe omofone. Si ricorda che l'allungamento vocalico non si pronuncia a prescindere/di default, ma la sua realizzazione dipende da un piccolo gruppo di regole. Solo in due casi su 1800 circa l'allungamento \u00e8 irregolare (in dei vocaboli dove pu\u00f2 comparire, non compare).\nSe si vuole affiancare la lista di hanja a una ricostruzione filologica dell'origine del sinogramma e del suo significato originale con preambolo, \u00e8 disponibile una ricostruzione filologica dei sinogrammi sia cinesi che usati dai coreani presenti nell'HSK4 (B2) integrale, a cui si aggiungono i radicali Kangxi, che idealmente sono preliminari alla loro analisi, memorizzazione e scrittura. Il Primo Cinese Medio, derivato dall'Old Chinese/cinese antico, completa il quadro perch\u00e9 spiega la pronuncia sino-coreana, delle altre lingue sino-xeniche, dei dialetti cinesi meridionali e le differenze con la pronuncia cinese moderna. \nDopo la tavola dei 1800 hanja pi\u00f9 diffusi, \u00e8 disponibile la tavola dei 214 Radicali Kangxi con la pronuncia sino-xenica, il Primo Cinese Medio (Baxter, 2011) e il loro significato (vedi sotto).\nTavola dei radicali Kangxi con pronuncia sino-xenica.\nTutti i sinogrammi sono classificati nei dizionari e scomponibili in delle unit\u00e0 base paragonabili a mattoncini, i radicali. La lista tradizionale ne possiede 214 e, dal vocabolario in cui \u00e8 stata pubblicata la prima volta, si chiamano \"radicali Kangxi\" (in coreano, Kangheui Busu). Ogni radicale ha un nome, declinato nelle varie lingue sino-xeniche, e un significato. I primi radicali, che si riducono a semplici tratti/movimenti dell'oggetto con cui si scrive, sono stati inseriti per errore nel dizionario Kangxi ma sono utili a classificare alcuni caratteri. I radicali Kangxi sono di importanza basilare sia per la ricerca dei caratteri nei dizionari cartacei, hanno una certa utilit\u00e0 per la loro ricerca in quelli virtuali e sono indispensabili per la loro comprensione, analisi e memorizzazione (a cui si pu\u00f2 affiancare la ricerca filologica dell'origine grafica del carattere e di un suo eventuale significato arcaico e obsoleto, che spiega meglio la sua apparenza grafica o la scelta del radicale. Per esempio, il carattere \u7b49 indica in cinese il concetto di \"aspettare, attendere\" ma ha il radicale del bamb\u00f9 \u7af9 in cima siccome indicava in origine i listelli di bamb\u00f9 legati tra loro. Questi ultimi servivano a scrivere prima dell'invenzione della carta, quindi questa nozione implica anche una conoscenza della cultura cinese antica, periodo in cui i sinogrammi sono stati inventati).\nNella seguente tabella, i radicali Kangxi sono ordinabili in base al pinyin o alla pronuncia nel dialetto cantonese in base a un pulsante apposito. In pi\u00f9, si possono fare paragoni tra la pronuncia cinese attuale e quella in Primo Cinese Medio in base alla ricostruzione del Guangyun di Baxter (2011), Laddove il carattere \u00e8 assente, non \u00e8 stata indicata la pronuncia. Oltre al Primo Cinese Medio, sono presenti la lettura cinese in lingua coreana, vietnamita e giapponese (con derivazione storica) Go-on e Kan-on (laddove esistono pi\u00f9 pronunce, si \u00e8 optato per scegliere quella pi\u00f9 vicina al cinese medio; per esempio, la pronuncia tarda Tang e Song \u5510\u5b8b\u97f3 e le pronunce slang sono state escluse). Quella giapponese \u00e8 affiancata dalla trascrizione in caratteri romani (roomaji) con il sistema Hepburn. Le vocali lunghe sono state trascritte seguendo l'ortografia invece della pronuncia, siccome la -u finale \u00e8 ben distinta (e da essa si risale a un dittongo o a una coda nasale velare in cinese). La pulsantiera si pu\u00f2 usare anche per aiutarsi a fare comparazioni con il Primo Cinese Medio con delle caratteristiche a inizio sillaba e fine sillaba (per le seconde, \u00e8 stata impostata una colonna ad hoc). La romanizzazione in cantonese \u00e8 stata effettuata con il sistema Jyutping. I radicali Kangxi sono affiancati da tutte le loro variazioni, versioni semplificate e dalle variazioni rintracciabili nei kanji giapponesi e negli Han tu' vietnamiti.\nTabella di vocaboli sino-coreani pi\u00f9 diffusi.\nLa tabella raccoglie alcune delle parole sino-coreane pi\u00f9 diffuse in coreano. Per la precisione, dalla lista di 6000 parole pi\u00f9 diffuse nell'esame TOPIK compilata dall'Istituto Nazionale di Lingua Coreana \uad6d\ub9bd\uad6d\uc5b4\uc6d0 \u570b\u7acb\u570b\u8a9e\u9662 (dicembre 2006), sono state estrapolate le parole sino-coreane a partire dai primi 1000 vocaboli. L'opera che raccoglie questo vocabolario essenziale di coreano \u00e8 stata poi tradotta in giapponese e cinese e messa in vendita (\"Korean Essential Vocabulary 6000\", \ud55c\uad6d\uc5b4 \ud544\uc218\uc5b4\ud718 6000, \u97d3\u570b\u8a9e \u5fc5\u9808\u8a9e\u5f59 6000; l'autore, per la precisione, \u00e8 Yi Jaeuk \uc774\uc7ac\uc6b1). Di ogni vocabolo \u00e8 inserito l'hangeul, gli hanja e la traduzione. \ud558\ub2e4 e il suffisso avverbiale \ud788, se presenti, vengono tolti a una piccola quantit\u00e0 di vocaboli in cui compare. Siccome questi due suffissi sono facilmente riconoscibili, non \u00e8 complicato risalire al vocabolo sino-coreano anche attraverso la traduzione e/o un buon dizionario di coreano (i dizionari completi indicano pure gli hanja e gli eventuali allungamenti vocalici, comparsi dopo il Tardo Coreano Medio e oggi facoltativi da pronunciare)."}
{"id": "129228", "revid": "1048993", "url": "https://it.wikipedia.org/wiki?curid=129228", "title": "Shelley Duvall", "text": "Biografia.\nDopo alcuni brevi ma significativi ruoli in \"Nashville\" (1975) ed \"Io e Annie\" (1977), \u00e8 co-protagonista nel discusso film \"Tre donne\" di Robert Altman (regista che l'ha scoperta e diretta in sette occasioni), per il quale ottiene il \"Prix d'Interpr\u00e9tation f\u00e9minine\" al Festival di Cannes. Diviene poi nota al grande pubblico per l'interpretazione di Wendy, l'innocua e angosciata moglie di Jack Torrance in \"Shining\" (1980) di Stanley Kubrick, e per quella di Olivia Oyl, la fidanzata di Popeye, in \"Popeye\", di Robert Altman.\nDal 1988 al 1993 ha anche prodotto alcune serie televisive. La sua ultima apparizione risale al 2002 nel film \"Manna from Heaven\", dopodich\u00e9 interrompe l'attivit\u00e0 recitativa. Nel 2016, dopo circa 14 anni di assenza dalle scene, l'attrice \u00e8 ospite del programma \"Dr. Phil\" condotto dallo psicologo Phil McGraw, in cui sostiene di soffrire di disturbi mentali."}
{"id": "129231", "revid": "125853367", "url": "https://it.wikipedia.org/wiki?curid=129231", "title": "Triangolo di Penrose", "text": "Il triangolo di Penrose o triangolo impossibile \u00e8 un oggetto impossibile, ovvero pu\u00f2 esistere solamente come rappresentazione bidimensionale e non pu\u00f2 essere costruito nello spazio, poich\u00e9 presenta una sovrapposizione impossibile di linee con differenti costruzioni prospettiche.\nAppare come un solido costituito da tre prismi a base quadra uniti tra loro con tre angoli retti a formare un triangolo. Ricordiamo che in geometria euclidea la somma degli angoli interni di un triangolo corrisponde a 180\u00b0, pertanto non pu\u00f2 esserci pi\u00f9 di un angolo retto.\nOrigine.\nFu creato dall'artista svedese Oscar Reutersv\u00e4rd (1915-2002) nel 1934 e indipendentemente inventato e reso popolare dal matematico Roger Penrose in un articolo del febbraio 1958, dove lo descriveva come \"l'impossibile nella sua forma pura\".\nIl triangolo di Penrose influenz\u00f2 l'artista olandese M. C. Escher, nelle cui opere apparve l'interesse per gli oggetti impossibili. In particolare nelle litografie \"Ascending and Discending\" (\"Salita e discesa\", 1960) e soprattutto \"Waterfall\" (\"La cascata\", 1961) dove \u00e8 rappresentato un corso d'acqua a zigzag che fa parte di due triangoli di Penrose allungati, tali che la parte finale del canale sia posta ad una quota pi\u00f9 alta dell'inizio e si formi una cascata in grado di azionare una ruota idraulica. Escher ha ironicamente fatto notare che occorre aggiungere periodicamente acqua per compensare l'evaporazione!\nIl concetto alla base del triangolo di Penrose pu\u00f2 essere esteso a poligoni con pi\u00f9 lati, come il quadrato di Penrose, ma l'effetto \u00e8 meno spettacolare. Un esempio \u00e8 il logo della Renault.\n\u00c8 possibile costruire nella realt\u00e0 un oggetto che \"sembri\" un triangolo di Penrose. Questo oggetto deve avere una curvatura oppure essere aperto, e l'illusione ottica di un triangolo chiuso si ha solo guardandolo da un preciso punto di vista.\nCuriosit\u00e0.\nIl triangolo di Penrose compare sulla copertina dell'edizione italiana del libro \"L'illusione di Dio\" di Richard Dawkins, a significare, secondo l'opinione dell'autore, che dio sia solo un'illusione popolare anche se di esso si pu\u00f2 discutere e si pu\u00f2 credere alla sua esistenza.\nCompare inoltre sulla copertina dell'edizione italiana del libro \"G\u00f6del, Escher, Bach - Un'eterna ghirlanda brillante\" di Douglas Hofstadter e sulla copertina dell'edizione italiana del libro Elogio delle matematiche di Alain Badiou."}
{"id": "129232", "revid": "122956565", "url": "https://it.wikipedia.org/wiki?curid=129232", "title": "Cascais", "text": "Cascais () \u00e8 un comune portoghese situato nel distretto di Lisbona.\nNormalmente ed erroneamente conosciuto come parte di Estoril, data la quantit\u00e0 di turisti, in realt\u00e0 \u00e8 Estoril che appartiene al comune di Cascais. Da Lisbona \u00e8 semplice arrivare alla stazione di Cascais attraverso la linea ferroviaria costiera, una delle prime linee elettriche europee.\nNegli anni l'attivit\u00e0 turistica ha rimpiazzato l'industria peschiera. Esiste tuttavia ancora una piccola flotta di pescherecci e un ricco mercato del pesce, noto come la \"Lota\".\nSi distingue per esser oggi meta di un turismo d'\u00e9lite.\nGeografia fisica.\nSituato sulla costa atlantica, \"dove - come dicono i nativi - la terra finisce e il mare comincia\", Cascais ha un clima gradevole. Le temperature, che difficilmente superano i 30 gradi d'estate, rimangono miti durante l'inverno. \nStoria.\nNota come la destinazione preferita di alcuni monarchi tra cui quelli di Casa Savoia. Dall'anno 1946, dopo la proclamazione della Repubblica italiana, qui si trasfer\u00ec a vivere l'ultimo Re d'Italia Umberto II.\nMonumenti e luoghi d'interesse.\nTra le mete turistiche pi\u00f9 importanti ci sono una fortezza che ancora oggi \u00e8 la base dell'Esercito e il Museo Conde de Castro Guimaraes, situato in quella che fu la residenza privata di un magnate irlandese, costruito intorno al 1900 in stile \"Folly\" - vale a dire comprendente vari stili di costruzione - con un occhio all'architettura araba. Qui vi \u00e8 riposto il testo originale delle \"Scoperte marittime\" di Don Afonso Enriques.\nIl Museo do Mar, situato in quel che era un club privato dei vari amici della dittatura (Parada) contiene reperti interessanti di archeologia locale, specialmente marittima.\nUn nuovo porto da diporto, la \"Marina de Cascais\", \u00e8 stato costruito di recente in quello che i pescatori locali considerano il posto meno adatto, dove le onde atlantiche colpiscono la costa con grande violenza, tanto che il muro in cemento armato a distanza di 5 anni ha gi\u00e0 mostrato segni di rottura.\nContinuando sulla strada costiera, ci sono tre fari, \"St. Marta\", \"Ghia\" e \"Cabo Raso\": quest'ultimo si trova dove un mare calmo diventa per uno spazio di 200 metri una tempesta locale, dove le onde sono altissime, tra una costa alta e rocciosa.\nLo sport del surf viene praticato alcuni chilometri pi\u00f9 a nord, nella spiaggia conosciuta come \"Praia do Guincho\", che fa parte di un parco nazionale di non grandi dimensioni, ma che sembra un pezzo di deserto africano trapiantato in Europa.\nConosciuto come il punto pi\u00f9 a ovest dell'Europa Continentale, il Cabo da Roca \u00e8 anche riconosciuto come il punto pi\u00f9 occidentale del continente europeo. Situato a circa 100 metri di altezza, all'orlo di un vertiginoso precipizio, guarda verso l'Atlantico. Procedendo verso ovest, la terra emersa pi\u00f9 vicina \u00e8 l'isola di S\u00e3o Miguel a circa 3.000 chilometri di distanza, circa a met\u00e0 strada tra l'Europa ed il Nord America.\nAlle spalle del faro, c'\u00e8 la \"Serra de Sintra\", una catena montuosa di circa 20 chilometri di lunghezza per un'altezza massima di circa 800 metri s.l.m.; bench\u00e9 fuori dal comune di Cascais, vale la pena considerare anche questa zona, molto bella e con piccoli villaggi (\"Areia\", \"Malveira da Serra\") e cittadine abbastanza grandi (Sintra), nascoste nei posti pi\u00f9 disparati e con parecchie attrazioni turistiche del genere storico/culinario.\nNotevole \u00e8 il \"Palacio da Peninha\", immediatamente alle spalle del faro, infestato secondo una leggenda dallo spettro di una strega, per cui pochissimi abitanti vi si recano. Il palazzo \u00e8 disabitato - si dice - proprio per questo motivo. Pi\u00f9 in l\u00e0 c'\u00e8 il \"Palacio da Pena\", oggi adibito ad hotel e residenza estiva di alcuni potentati.\nTornando verso Cascais, si passa dall'Aut\u00f3dromo do Estoril, un circuito, sede in passato del Gran Premio del Portogallo di Formula 1 e del Gran Premio motociclistico del Portogallo.\nNotevole anche il Palazzo Palmela, storica residenza estiva in stile neogotico realizzata alla fine dell'Ottocento."}
{"id": "129236", "revid": "1232112", "url": "https://it.wikipedia.org/wiki?curid=129236", "title": "Maria Pia Casilio", "text": "Biografia.\nOriginaria di Castelnuovo, piccola frazione di San Pio delle Camere in provincia dell'Aquila, famosa per le sue caratterizzazioni di ragazza di provincia dal viso grazioso, i modi spicci e la voce nasale, Maria Pia Casilio \u00e8 stata una delle caratteriste pi\u00f9 valide e longeve della commedia all'italiana. Debutt\u00f2 giovanissima nel cinema, ottenendo un immediato successo nel ruolo della giovane servetta della pensione in cui vive l'anziano pensionato nel drammatico \"Umberto D.\" (1952) di Vittorio De Sica.\nApprezzata per le sue doti di attrice brillante, interpret\u00f2 poi una serie di celebri commedie, come \"Pane, amore e fantasia\" (1953) di Luigi Comencini, \"Il medico dei pazzi\" (1954) di Mario Mattoli, insieme a Tot\u00f2, e \"Un americano a Roma\" (1954) di Steno, nel ruolo della fidanzata di Alberto Sordi. Nonostante una fortunata esperienza in Francia (\"Teresa Raquin\", 1953), la Casilio non riusc\u00ec ad affrancarsi dai ruoli di comprimaria, che pure interpret\u00f2 con squisita vivacit\u00e0. \nNel 1955 prese parte alla commedia musicale \"La padrona di Raggio di Luna\" di Garinei e Giovannini. Vittorio De Sica la volle ancora nei film \"Stazione Termini \" (1953), con Montgomery Clift e Jennifer Jones, \"Il giudizio universale\" (1961) e \"Lo chiameremo Andrea\" (1972).\nVerso la met\u00e0 degli anni sessanta Maria Pia Casilio abbandon\u00f2 lo schermo, salvo sporadiche apparizioni, per dedicarsi alla famiglia: spos\u00f2 il doppiatore Giuseppe Rinaldi (di cui rimase vedova nel 2007) e da questa unione nacque la figlia Francesca, anch'ella attrice. Come il marito, anche la Casilio si dedic\u00f2 saltuariamente al doppiaggio: sue sono le voci di Marina Vlady in \"Giorni d'amore\" e di Stefania Sandrelli in \"Il federale\". \nMor\u00ec a Roma il 10 aprile 2012, a 76 anni, e i funerali si tennero il giorno seguente a Casal Palocco nella Chiesa di San Timoteo."}
{"id": "129238", "revid": "125671261", "url": "https://it.wikipedia.org/wiki?curid=129238", "title": "Baudolino", "text": "Baudolino \u00e8 un romanzo storico di Umberto Eco, scritto nel 2000 e pubblicato da Bompiani. Si tratta del quarto romanzo dell'autore, dopo \"Il nome della rosa\" (1980), \"Il pendolo di Foucault\" (1988) e \"L'isola del giorno prima\" (1994).\nNarra la storia di Baudolino, un giovane ragazzo di campagna della Pianura Padana, proveniente dalla Fraschetta dove successivamente sorger\u00e0 Alessandria, che nel 1154, all'et\u00e0 di tredici anni, viene adottato dall'imperatore Federico Barbarossa. Il giovane si rivela un birbante e bugiardo incallito, ma come per incanto tutto quello che inventa finisce per fare storia, come la canonizzazione di Carlo Magno, il Graal o la creazione della lettera del Prete Gianni. Per seguire il suo sogno di scoprire il regno del Prete, Baudolino parte con un gruppo di amici verso Oriente e vengono raccontate le loro peripezie in terre leggendarie e il loro incontro con creature fantastiche. Tornati a casa a mani vuote dopo molti anni di viaggio, Baudolino comprende che la sua vita \u00e8 legata per sempre alla ricerca di quella mitica terra, mentre non c'\u00e8 niente nel suo mondo che lo possa trattenere, cos\u00ec riparte verso est per il suo ultimo viaggio da cui non far\u00e0 ritorno.\nIl libro si propone come un romanzo picaresco, ma al tempo stesso come una summa di fonti storiche, miti, tradizioni e leggende medievali che lo rendono un'opera enciclopedica di quel particolare periodo storico. \u00c8 stato tradotto in molte lingue e pubblicato in diversi paesi al di fuori dell'Italia.\nTrama.\nNel 1154, anno della sua prima discesa in Italia, l'imperatore ancora senza corona Federico Barbarossa si perde nella foresta e nella nebbia della Pianura Padana, quando chiesto aiuto al giovane contadino Baudolino, \u00e8 condotto da questi a ricongiungersi al suo esercito. Avendo preso in simpatia il ragazzo, decide di adottarlo e di portarlo alla sua corte.\nDopo questa introduzione la scena si sposta a Costantinopoli durante il saccheggio del 1204, in cui un Baudolino ormai sessantenne salva dalle mani dei crociati lo storico e alto funzionario dell'impero bizantino Niceta Coniate. I due si rifugiano in casa di alcuni mercanti genovesi, conosciuti da Baudolino anni prima, mentre la citt\u00e0 brucia per diversi giorni e successivamente riescono a lasciare Costantinopoli sotto travestimento. Baudolino nel frattempo racconta a Niceta la sua storia.\nBaudolino diventa un importante consigliere del padre, sin dall'et\u00e0 di tredici anni, per quanto riguarda le questioni degli stati italiani. Baudolino viene educato dal canonico Rahewino e dal vescovo Ottone, ma quando questi muoiono, Baudolino viene inviato all'universit\u00e0 della Sorbona a Parigi, che raggiunge assieme al Poeta (pseudonimo del vero nome del personaggio). In primo luogo, durante il loro studi, stringono amicizia con il saraceno Abdul e assieme ai suoi nuovi compagni Baudolino si dedica a studiare ed inventare le caratteristiche del Regno del Prete Giovanni (a cui il vescovo Ottone faceva spesso riferimento), con l'aiuto di alcuni studiosi, tra cui Borone, il rabbino Solomon e Kyot, elaborano insieme la lettera del Prete Giovanni, che rimane celata al padre per molto tempo. In precedenza l'imperatore si era sposato con Beatrice di Borgogna, di cui Baudolino s'innamora, ma questo amore proibito lo tormenta per buona parte della sua vita. Baudolino viene coinvolto come consigliere dell'imperatore nelle questioni italiane, in particolare con la citt\u00e0 di Milano, che resiste ai numerosi assedi dell'esercito, inoltre, terminati i suoi studi, Baudolino viene inviato come ambasciatore nelle citt\u00e0 italiane, dove viene coinvolto nella fondazione di Alessandria (che circa coincide con il suo luogo di nascita) e quando Federico rimane ferito in un assedio Baudolino gli parla della lettera del Prete Giovanni, ma durante una missione di spionaggio di Baudolino per conto dell'impero, fa amicizia con il monaco Zosimo, che ruba l'idea della lettera del Prete Giovanni, facendola recapitare per primo a Andronico I Comneno, tuttavia Zosimo viene scoperto e fatto prigioniero da Baudolino. Dunque il padre per raggiungere il Regno del Prete Giovanni (in estremo oriente) partecipa alla terza crociata guidata da Federico, (a cui aderiscono Baudolino, il Poeta, Abdul, Borone, Kyot, Solomon, e i suoi amici di Alessandria: il Porcelli, il Cuttica, Aleramo Scaccabarozzi, detto il Ciula, Colandrino, fratello della defunta sposa di Baudolino, e il Boidi). la crociata procede seguendo come filo conduttore la ricerca della mitica terra del Prete Giovanni, leggendario re-sacerdote di un immenso stato nestoriano in estremo oriente. Durante il viaggio verso la Terrasanta Federico muore in circostanze misteriose, nel castello del principe armeno Adzrouni, che lo aveva accolto nella sua residenza. Dunque termina la crociata, ma il gruppo dei suoi amici non abbandonano l'impresa alla ricerca della terra agognata. Partono dal castello, senza Zosimo che secondo i protagonisti avrebbe rubato la falsa reliquia del Santo Graal e che poi sarebbe scappato, tuttavia al gruppo di Baudolino si unisce il principe Adzrouni, che per scampare a Leone II d'Armenia, che altrimenti si sarebbe successivamente scontranto con il principe, per aver lasciato morire l'imperatore, offre cambio ai viaggiatori le false sette teste di Giovanni Battista e le sue conoscenze geografiche. Quindi intraprendono il viaggio attraverso terre selvagge abitate da creature fantastiche, che dura molti anni, fino a che un giorno i viaggiatori arrivano a Pndapetzim, la provincia e anticamera del regno del Prete Giovanni.\nQui i protagonisti incontrano una terra abitata da strane creature: blemmi, satiri, panozi, giganti, sciapodi, pigmei, ipazie, ponci, e vegono accolti come i remagi. Le creature fantastiche (tranne i satiri e le ipazie) si trovavano sotto il dominio del Diacono Giovanni, Delfino del Prete, il cui potere viene per\u00f2 esercitato da una cerchia di oligarchi (eunuchi), che fanno capo a Praxeas. Nell'attesa di poter avere accesso alla terra del Sacerdote, Baudolino si innamora di Ipazia, una satira (ovvero una creatura per met\u00e0 donna e per met\u00e0 capra) appartenente al popolo delle ipazie e discendente dalla Ipazia storica, e stringe amicizia con il diacono Giovanni, il quale si trova richiuso nella sua sala del trono, da cui non \u00e8 mai uscito, che soffre di lebbra. Infine il regno di Pndapetzim \u00e8 scosso dalla notizia dell'imminente attacco degli unni bianchi. Nonostante il tentativo di difesa messo in atto dai compagni di Baudolino, in particolare dal Poeta, gli abitanti di Pndapetzim vengono travolti dagli invasori e solo per miracolo Baudolino e alcuni compagni superstiti (Borone, Kyot, il Poeta, il Boidi e Solomon) riescono a salvarsi, decidendo di tornare a casa nonostante le pressioni di Baudolino che vorrebbe tornare indietro a cercare Ipazia, da cui era scaturita una nuova creatura; in questo frangente a Baudolino viene consegnato un lungo lenzuolo contenente l'effigie del diacono morente.\nIl viaggio di ritorno \u00e8 fitto di nuove avventure, infatti i protagonisti vengono catturati da dei cinocefali e dopo qualche anno riescono a fuggire, al galoppo di enormi uccelli inviati a Costantinopoli, tuttavia durante il viaggio perde la vita Solomon. \nA Costantinopoli vengono accolti da alcuni Genovesi e un giorno il Poeta organizza un incontro risolutivo dove si assiste, al confronto finale tra Baudolino, i suoi amici e Zosimo ormai morente, riguardante il furto del Gradale e la morte dell'imperatore. durante il confronto si scopre che Federico sarebbe stato Ucciso dal Poeta, e che il Graal \u00e8 stato custodito da Baudolino a sua stessa insaputa. Tutto ci\u00f2 avviene proprio prima dell'incontro tra Baudolino e Niceta, tuttavia durante il confronto il Poeta assale con la spada Baudolino per ottenere la reliquia, ma il Poeta viene ucciso da Baudolino. \nAl termine del racconto orale di Baudolino a Niceta, lo storico con l'aiuto di un suo amico, scopre che la morte del padre adottivo di Baudolino \u00e8 dovuta al fatto che l'imperatore \u00e8 stato buttato in un fiume da Baudolino, per evitare di essere impiccati dal figlio dell'imperatore Federico VI di Svevia, quando l'imperatore si trovava in uno stato morte apparente e dunque sarebbe morto per l'urto con le rocce del fiume. Baudolino, sentendosi in colpa per la morte del padre adottivo, si dedica ad una vita da stilita, che si interrompe a causa di una controversia con un prete, e Baudolino comprende che la sua vita deve essere dedicata alla ricerca del regno del Prete Giovanni e di Ipazia e con questa speranza nel cuore si dirige nuovamente verso Oriente.\nGenesi dell'opera.\nIn seguito alla pubblicazione del suo romanzo \"L'isola del giorno prima\" nel 1994, Eco era al lavoro su un nuovo progetto di una vicenda contemporanea. Il lavoro si sarebbe dovuto intitolare \"Numero zero\" e la vicenda ruotare attorno ad un gruppo di persone che progetta un nuovo quotidiano. Dopo due anni di lavoro tuttavia, l'autore abbandon\u00f2 il progetto in favore di \"Baudolino\". Di questo abbozzo rimangono alcune tracce, come la scena della morte di Federico Barbarossa, che si rif\u00e0 ad un delitto simile in una camera chiusa attuato con un marchingegno: una specie di chimera ronzante nel vuoto, che compariva nel progetto originario.\nUna delle ispirazioni principali per il racconto \u00e8 stata una copia del libro \"Le terre leggendarie\", in cui c'era un capitolo sul Prete Gianni e uno sulle trib\u00f9 disperse d'Israele. Sulla copertina del tomo era rappresentata la figura di uno sciapode e ad Eco l'associazione venne spontanea: Altri espedienti narrativi furono invece delle scelte di Eco per puro divertimento personale, come la descrizione dei piatti di Niceta Coniate, che si basa su siti Internet dedicati all'antica cucina bizantina.\nLa fase di scrittura fu interrotta a lungo, a causa della mancata risoluzione di un punto nevralgico del racconto che non permetteva all'autore di incastrare i vari tasselli della storia. Poi nell'estate del 2000 Eco riprese in mano il manoscritto e in due mesi ne complet\u00f2 la stesura.\nLe fonti storiche.\nIl romanzo inizia con un resoconto scritto dal giovane Baudolino del suo primo incontro con l'imperatore Federico I detto il Barbarossa. Il testo fu composto dal giovane presso la corte imperiale di Ratisbona nel 1155 con il titolo di \"kronica Baudolini cognomento de Aulario\". Gi\u00e0 dal titolo si capisce che Baudolino non conosce ancora bene il latino e quello che sta cercando di riprodurre \u00e8 il suono del dialetto che si usava a quei tempi dalle sue parti. Questa sperimentazione linguistica di Eco deve molto ai primi tentativi di produzione scritta in volgare della letteratura italiana, come la \"Carta di Capua\" o il \"Cantico delle creature\" di San Francesco d'Assisi. Inoltre si trova una citazione dell\"Indovinello veronese\", quando l'eremita mentore di Baudolino cerca d'insegnargli il latino pronunciando la frase (un po' rimaneggiata) \u00abcalamus ke alba pratalia arabat et nigrum semen seminabat\u00bb.\nIl continuo si ispira alle \"Gesta Federici I imperatoris\", nella parte in cui il protagonista diventa incredibilmente figlioccio di una delle persone pi\u00f9 potenti del suo tempo, rimandando alle avventure del \"Simplicissimus\" di Hans Jakob Grimmelshausen.\nLa seconda parte del libro inizia con la lunga e avventurosa ricerca del regno del mitico Prete Gianni (o prete Giovanni come si preferisce nel romanzo) da parte di Baudolino e i suoi compagni: alcuni suoi amici dagli studi all'universit\u00e0 della Sorbona a Parigi, altri concittadini della neonata Alessandria. Nella finzione narrativa Eco fa scrivere a Baudolino e a questo gruppo la celebre \"Lettera del Prete Gianni\", ovvero una corrispondenza che sarebbe giunta dal sovrano in persona e che girava effettivamente a quei tempi per le cancellerie del mondo occidentale. Ma mentre nella realt\u00e0 alla lettera non venne dato molto peso n\u00e9 seguito, nel romanzo essa costituisce il pretesto per andare alla ricerca della leggendaria terra del Prete.\nL'avventura attraverso i regni del misterioso oriente \u00e8 raccontata in maniera fiabesca, con abbondanza di elementi magici e fantastici, sulla falsariga de \"Le mille e una notte\" o dei bestiari medievali, e narra del Sambatyon, il fiume di roccia che si ferma solo il sabato; delle pietre nere che colorano permanentemente il corpo di chi le tocca; di una foresta completamente oscura abitata da creature misteriose; di belve e fiere simili alle chimere; gli stessi miti poi trattati anche dal \"libro delle meraviglie\", \"Il Milione\" di Marco Polo.\nQuando Baudolino e i suoi compagni giungono alla citt\u00e0 di Pndapetzim si trovano di fronte al meraviglioso mondo degli sciapodi con una sola gamba, dei panozi con le orecchie lunghissime, tanto da riuscire a volare se opportunamente addestrati, dei blemmi con la bocca sulla pancia e ad altre mostruosit\u00e0, tutte riprese dalle \"Cronache di Norimberga\". Queste creature fantastiche non vedono nessuna differenza fisica tra di loro, ma sottilizzano sul loro diverso credo religioso, dicendo sempre del prossimo che \"pensa male\": una metafora delle divisioni teologiche del cristianesimo orientale con i monofisiti, gli ariani, i manichei, e le loro lotte sul sesso degli angeli.\nIn \"Baudolino\" il commercio sacrilego delle false reliquie, dal Graal alla Sacra Sindone, dai corpi degli Apostoli ai souvenir della vita di Cristo che hanno riempito le chiese dell'occidente cristiano, \u00e8 una pratica diffusa. In effetti, la storia collega il personaggio di Baudolino con la nascita di molte leggende medievali. Per esempio, \u00e8 opera di Baudolino l'idea di identificare il Graal (il \"Gradale\") con il calice di Cristo, e di spacciare per tale una vecchia coppa di suo padre. Quando il falso Gradale va perso, uno dei compagni di Baudolino afferma di avere intenzione di scrivere la storia del Gradale come \"avrebbe dovuto essere\", con protagonisti \"cavalieri ben pi\u00f9 nobili di noi\". Costui si chiama Borone, e corrisponde quindi a quel Robert de Boron che, storicamente, introdusse il tema del Graal nel ciclo bretone. Nell'opera ci sono molti altri spunti dello stesso genere: \u00e8 di Baudolino, per esempio, l'idea di far santificare Carlo Magno, cosa effettivamente avvenuta nel 1165, per opera dell'antipapa Pasquale III; ma addirittura, \u00e8 Baudolino che fa trasportare i corpi dei magi a Colonia e che crea la Sacra Sindone.\nPubblicazione.\nItalia.\nIn Italia il libro viene pubblicato in prima edizione con copertina rigida da Bompiani nel 2000. Nel 2002 esce la prima edizione brossurata per la collana \"Tascabili\", con ristampe. Dal 2020 \"Baudolino\" viene pubblicato dall'editore La nave di Teseo.\nEstero.\nIl libro \u00e8 stato successivamente tradotto in numerose lingue e pubblicato in tutto il mondo.\nLa prima versione ad uscire dall'Italia \u00e8 stata quella in lingua portoghese, tradotta da Marco Lucchesi e pubblicata in Brasile dalla Editora Record nel 2000. Nel 2001 \u00e8 stata commercializzata nelle regioni di lingua tedesca la versione del romanzo tradotta da Burkhart Kroeber.\nIl 12 febbraio 2002 \u00e8 stata pubblicata l'edizione francese, curata da Jean-No\u00ebl Schifano. Helena Lozano Miralles ha curato l'edizione in lingua spagnola dell'opera, pubblicata per la prima volta nel 2002. La traduzione inglese \u00e8 stata svolta da William Weaver ed \u00e8 stata pubblicata il 15 ottobre 2002 nel Regno Unito e negli Stati Uniti, da Secker &amp; Warburg e da Harcourt rispettivamente. Una seconda edizione \u00e8 uscita sempre negli Stati Uniti il 6 ottobre 2003 a cura della Harvest Books.\nAltre versioni sono state pubblicate in versione tradotta in Romania, Albania, Grecia, Bulgaria, Polonia, Russia e Marocco.\nAccoglienza.\nIl libro ha ricevuto in generale un buon apprezzamento di pubblico e critica, pur senza raggiungere il livello di consenso fatto registrare dal primo romanzo di Eco, \"Il nome della rosa\".\nRoberto Cotroneo su \"L'Espresso\" commenta di aver molto apprezzato l'opera, trovandola divertente e piena di sorprese: \"il frutto di un uomo che vuole stupire, pagina dopo pagina\". Egli nota che \"Baudolino\", mostrando come una storia possa diventare vera semplicemente prendendola e costruendola come tale, assomiglia sempre di pi\u00f9 a quello che pensa Umberto Eco del mondo, dove \"utopie nate per vere [servono] a sopportare gli inganni della realt\u00e0\". Altri giornalisti sottolineano l'avvincente gioco delle parti, dove menzogna e verosimiglianza si mescolano continuamente; la narrazione avvincente in grado di trascinare il lettore in un viaggio appassionante; e la perlustrazione fantasiosa, alla scoperta di eventi e personaggi difficili da dimenticare\nLa critica in lingua tedesca si \u00e8 mostrata divisa: da stroncature dure che criticano l'opera come totalmente sovraccarica e con un elaborato letterario carente; a recensioni pi\u00f9 neutre, che definiscono la lettura del romanzo un'\"esperienza di lettura\" e ammettono che al suo interno vi sono diversi \"capitoli gradevoli\", ma che Eco si \u00e8 spinto troppo oltre, scrivendo un libro troppo lungo in cui si \u00e8 \"innamorato della sua invenzione\" senza chiedersi se i lettori si sarebbero interessati alle sue digressioni; fino a recensioni positive che apprezzano la ricca panoramica sul medioevo, l'atmosfera coinvolgente e il tono da elegia filosofica che ogni tanto traspare.\nAntonia Susan Byatt di \"The Guardian\" riassume cos\u00ec il suo punto di vista sull'opera: \u00ab\u00e8 un paradosso che il racconto pi\u00f9 leggibile di Eco sia anche il suo meno soddisfacente \u2014 un corpo inconsistente, strutturato attorno al fantasma di un'idea brillante\u00bb. La critica e scrittrice Adam Mars-Jones dichiara che il romanzo \u00e8 un'alternanza di generi e di stili, tra la commedia picaresca leggera e qualcosa di pi\u00f9 intenso, che lo fanno sembrare come un \"pneumatico rimodellato, costituito da migliaia di altri copertoni sciolti e riamalgamati\".\nFran\u00e7ois Busnel de \"L'Express\" loda l'autore per aver fatto nuovamente prova della sua \"pantagruelica erudizione\" e per aver portato l'arte di seduzione letteraria al suo apice: \u00able ultime cinquanta pagine di \"Baudolino\" sono abbaglianti, portano il segno di un romanziere di genio, il maestro pi\u00f9 incomparabile del thriller storico\u00bb. Il giornalista perdona ad Eco anche una scarsa aderenza alla storia ufficiale, ammettendo che la forza del romanzo \u00e8 proprio nell'\"apologia dell'immaginario, quel motore dell'utopia e delle invenzioni che scuotono il mondo\"."}
{"id": "129239", "revid": "198277", "url": "https://it.wikipedia.org/wiki?curid=129239", "title": "Stefania Casini", "text": "Biografia.\nSi laurea in architettura al Politecnico di Milano, e contemporaneamente porta avanti gli studi di recitazione. Dopo una proficua attivit\u00e0 teatrale \u00e8 richiesta da Pietro Germi per il film \"Le castagne sono buone\" (1970), in cui recita il ruolo di Carla, la ragazza di cui si innamora il protagonista Luigi, interpretato da Gianni Morandi. L'anno seguente torna in teatro nel ruolo di protagonista, accanto a Tino Buazzelli, in \"Sei personaggi in cerca d'autore\" di Luigi Pirandello: diventa la pi\u00f9 giovane attrice ad aver interpretato questo ruolo, a 22 anni.\nNei primi anni 1970 ha anche lavorato nel doppiaggio, per la cooperativa Cine Video Doppiatori. In particolare, ha prestato la voce al personaggio di Caterina, interpretata da Carole Andr\u00e9, nel film \"Don Camillo e i giovani d'oggi\" (1972) di Mario Camerini, e quello di Virginia, impersonata da Jane Birkin, in \"Bruciati da cocente passione\" (1976) di Giorgio Capitani.\nDopo qualche apparizione secondaria in film come \"D'amore si muore\" (1971), sale alla ribalta con la pellicola \"La cugina\" di Aldo Lado (1974); successo poi ampliato dal ruolo di Neve, una prostituta epilettica, nel film \"Novecento\" (1976) di Bernardo Bertolucci, peraltro generando molto scalpore nella scena in cui accarezza le parti intime di Robert De Niro e G\u00e9rard Depardieu. Tra le altre interpretazioni di questa fase della carriera, ci sono quelle in \"Dracula cerca sangue di vergine... e mor\u00ec di sete!!!\" (1974) di Paul Morrissey e Antonio Margheriti, \"Luna di miele in tre\" (1976) di Carlo Vanzina, a fianco di Renato Pozzetto, \"Suspiria\" (1977) di Dario Argento e \"Ciao maschio\" (1978) di Marco Ferreri. Considerata tra i \"sex symbol\" italiani dell'epoca, in questi anni appare inoltre senza veli nell'edizione italiana di \"Playboy\".\nNel 1978, tra le prime donne a ricoprire tale ruolo, viene chiamata a presentare il Festival di Sanremo, affiancata da Beppe Grillo, Maria Giovanna Elmi e dall'organizzatore Vittorio Salvetti. Alla fine del decennio, non pi\u00f9 stimolata da un sistema cinematografico che sta entrando in crisi, si trasferisce negli Stati Uniti d'America dove comincia l'attivit\u00e0 di giornalista, realizzando vari \"reportage\" per la televisione italiana.\nDagli anni 1980 si dedica quindi prettamente all'attivit\u00e0 di regista-giornalista. Al cinema \u00e8 dietro la macchina da presa, tra gli altri, in \"Lontano da dove\" (1983) e \"Un paradiso di bugie\" (1997), entrambi con Claudio Amendola, mentre per il piccolo schermo lavora sia per la Rai, per cui realizza alcune serie come \"Storie di donne\" e \"Avere 20 anni a...\", sia per la nascente televisione commerciale. Saltuariamente torna inoltre alla recitazione, sia in produzioni internazionali come \"Il ventre dell'architetto\" (1987) di Peter Greenaway, o italiane come il film \"Maledetto il giorno che t'ho incontrato\" (1992) di Carlo Verdone, e le serie televisive \"Donna\" (1996) e \"Incantesimo\" (2003)."}
{"id": "129240", "revid": "3406", "url": "https://it.wikipedia.org/wiki?curid=129240", "title": "Hanyu Pinyin", "text": ""}
{"id": "129242", "revid": "1782831", "url": "https://it.wikipedia.org/wiki?curid=129242", "title": "Episodi di Mobile Suit Gundam SEED", "text": "Elenco completo di tutti gli episodi di tutte le serie di Gundam ambientate nella Cosmic Era.\nI titoli sono in inglese con la traduzione letterale italiana, visto che non esiste ancora una edizione italiana ufficiale."}
{"id": "129244", "revid": "135224", "url": "https://it.wikipedia.org/wiki?curid=129244", "title": "Cubo di Necker", "text": "Il cubo di Necker \u00e8 una illusione ottica pubblicata per la prima volta dallo studioso svizzero di cristallografia Louis Albert Necker nel 1832.\nCaratteristiche.\nIl cubo di Necker \u00e8 una rappresentazione bidimensionale ambigua. Si tratta di una struttura a linee che corrisponde a una proiezione cavaliera di un cubo. Gli incroci tra due linee non evidenziano quale linea si trovi sopra l'altra e quale sotto, cos\u00ec la rappresentazione \u00e8 ambigua: non \u00e8 possibile indicare quale faccia sia rivolta verso l'osservatore e quale sia dietro al cubo. Guardando la figura si pu\u00f2 facilmente passare da una interpretazione all'altra, si ha una percezione multistabile.\nL'effetto \u00e8 interessante perch\u00e9 ogni parte della figura \u00e8 ambigua per s\u00e9 stessa e il sistema percettivo umano d\u00e0 un'interpretazione delle parti tale da rendere l'intera figura congruente.\nIl cubo di Necker \u00e8 a volte usato per testare i modelli informatici della visione umana, per comprendere se \u00e8 in grado di dare un'interpretazione congruente dell'immagine allo stesso modo dell'uomo.\nMolte persone percepiscono la faccia in basso a sinistra come la faccia anteriore. Questo dipende probabilmente dal fatto che l'oggetto viene soggettivamente visto \"da sopra\", con la faccia superiore visibile. Il cervello \"preferisce\" vedere il cubo da sopra.\nSi noti che il cubo di Necker non \u00e8 un oggetto impossibile in quanto non presenta alcuna incongruenza e pu\u00f2 rappresentare perfettamente un cubo reale. Una rappresentazione paradossale di cubo \u00e8 invece il cubo impossibile.\nApplicazioni.\nUna variante del cubo di Necker che consiste in due cubi affiancati viene utilizzata in neurofisiologia per valutare i deficit di attenzione in pazienti con lesioni cerebrali. In questo caso si conta quante volte, in un lasso di tempo di 60 secondi, il paziente vede la figura \"ribaltarsi\". Il numero di ribaltamenti \u00e8 particolarmente elevato (circa 20 in 60 secondi) in pazienti con lesioni bilaterali del lobo frontale, sede di importanti aree associative preposte, tra l'altro, alla gestione dell'attivit\u00e0 motoria task-oriented. Il fatto che i cubi siano due \u00e8 conseguenza della necessit\u00e0 di discriminare l'attivit\u00e0 dei due emisferi."}
{"id": "129245", "revid": "1543377", "url": "https://it.wikipedia.org/wiki?curid=129245", "title": "Mario Kempes", "text": "Nel novero dei migliori attaccanti di tutti i tempi, nel 1978 \u00e8 stato nominato Calciatore sudamericano dell'anno dalla rivista venezuelana \"El Mundo\" ed \u00e8 giudicato il 23\u00ba miglior calciatore sudamericano (e sesto argentino) del XX secolo dall'IFFHS, oltre ad essere considerato tra i pi\u00f9 grandi calciatori della storia del calcio..\nBiografia.\n\u00c8 nato a Bell Ville, citt\u00e0 della Provincia di C\u00f3rdoba, distante circa 500\u00a0km da Buenos Aires. Il padre, carpentiere, in giovent\u00f9 era stato calciatore dilettante; per questo, quando Mario aveva 9 anni, lo incoraggi\u00f2 ad avvicinarsi all'attivit\u00e0 calcistica.\nHa avuto quattro figli, da due diversi matrimoni: i primi tre da Maria Vicenta Moll, sposata durante la sua militanza nel Valencia, e l'ultima dalla sua seconda moglie, una ragazza venezuelana.\nCaratteristiche tecniche.\nKempes era un'ala o seconda punta mancina, veloce e dal tiro potente; all'occorrenza poteva giocare anche da centravanti. Raggiungeva il suo miglior rendimento quando giocava in coppia con una prima punta forte fisicamente, come Leopoldo Luque nella Nazionale argentina.\nCarriera.\nGiocatore.\nClub.\nGli anni giovanili (1970-1976).\nEsordisce sedicenne nel Talleres de Bell Ville, con cui vince il campionato della Provincia di C\u00f3rdoba. Il 10 marzo 1972 viene acquistato dall'Instituto per circa tre milioni di pesos, dopo aver realizzato quattro reti in un provino. Debutta in campionato il 5 ottobre 1973, nella sconfitta interna per 1-0 contro il Newell's Old Boys; quattro giorni pi\u00f9 tardi mette a segno il suo primo gol, contro il River Plate. Conclude la sua prima stagione nella massima divisione con 11 reti in 13 partite, terzo miglior marcatore del campionato.\nA fine stagione passa al Rosario Central per 130 milioni di pesos. Esordisce con la nuova maglia il 22 febbraio 1974 contro il Gimnasia La Plata, e nella sua prima stagione realizza 25 reti nel Campionato Nacional, laureandosi capocannoniere; grazie a queste prestazioni viene convocato per i Mondiali in Germania Ovest, e si guadagna l'appellativo di \"El Matador\". Si ripete due anni pi\u00f9 tardi, quando con 21 reti in 22 partite \u00e8 capocannoniere del Campionato Metropolitano. Chiude il triennio al Rosario Central con 89 reti in 107 partite, a cui si aggiungono le due marcature decisive negli spareggi per la qualificazione alla Coppa Libertadores, entrambe contro il Newell's Old Boys, disputati nel 1974 e nel 1975, e 8 reti in 16 partite internazionali: con questi numeri risulta essere il miglior marcatore nella storia del Rosario Central nei campionati di Primera Divisi\u00f3n.\nIl periodo in Spagna (1976-1985).\nNel 1976 passa al Valencia, per una cifra tra i 500.000 e i 600.000 dollari; allenatore dei valenciani era allora Alfredo Di St\u00e9fano, che aveva notato Kempes nel campionato argentino e che ne aveva voluto l'acquisto. Dopo un periodo di adattamento al calcio europeo, con il club spagnolo vince la Coppa delle Coppe 1979-1980 ai calci di rigore contro l'Arsenal; \u00e8 capocannoniere della competizione con 9 reti, pur fallendo il primo dei calci di rigore della serie in finale. Con il Valencia conquista anche la Supercoppa UEFA 1980, oltre a una Coppa di Spagna nel 1979. A livello individuale \u00e8 stato per due volte consecutive capocannoniere della Liga, nel 1976-1977 (24 gol) e nel 1977-1978 (28 gol) e in entrambe le occasioni venne premiato con il Trofeo Pichichi.\nNel 1981, dopo una complicata trattativa, torna per un anno e mezzo in Argentina, nel River Plate: anche in questo caso la trattativa viene caldeggiata da Di St\u00e9fano al fine di poter contrastare il Boca Juniors di Diego Armando Maradona. Con la formazione platense vince il campionato Nacional 1981, prima di rientrare al Valencia, a causa dei problemi economici del River. Rimane al Valencia fino al termine del campionato 1983-1984, concluso dai valenziani a centro classifica, disputando due stagioni condizionate da un serio infortunio.\nOrmai trentenne, nel 1984 passa all'H\u00e9rcules, formazione di Alicante neopromossa nella massima divisione, e vi rimane per due stagioni: nella prima, conclusa con la salvezza del club, mette a segno un solo gol, peraltro decisivo, nella vittoria ottenuta sul campo del Real Madrid; l'anno successivo, invece, mette a segno 9 reti, che tuttavia, non evitano la retrocessione del club in Segunda Divisi\u00f3n.\nIl finale di carriera (1985-1996).\nNel 1986 lascia definitivamente la Spagna, per trasferirsi nella massima serie del campionato austriaco dove gioca con la maglia del First Vienna; l'anno successivo scende in seconda divisione, con il St. P\u00f6lten, che conduce alla promozione realizzando 10 reti in 32 partite. Conclude l'esperienza in Austria nella stagione 1991-1992, con il Kremser.\nNell'aprile 1993 d\u00e0 una prima volta l'addio al calcio giocato, nel corso di un'amichevole disputata tra il Valencia e il PSV Eindhoven. Due anni dopo, nel 1995, torna a giocare, prima in un'amichevole organizzata dal Rosario Central contro il Newell's Old Boys in suo onore (partita terminata in anticipo a causa di incidenti), e poi con la formazione cilena del Fern\u00e1ndez Vial, nella seconda divisione cilena. Conclude la carriera a 42 anni in Indonesia, nelle file del Pelita Jaya, come allenatore-giocatore.\nNazionale.\nEsordisce con la maglia della nazionale Under-18 argentina nel corso del torneo giovanile di Cannes, il 19 aprile 1972, nella vittoria per 3-1 sui pari et\u00e0 del Portogallo, realizzando uno dei gol della sua squadra. Conclude la manifestazione con tre reti in tre partite disputate.\nIl 23 settembre 1973 debutta, diciannovenne, nella nazionale maggiore, convocato dal commissario tecnico Omar S\u00edvori per la partita di qualificazione ai mondiale del 1974 giocata a La Paz contro la . In quell'occasione erano stati chiamati diversi giocatori sconosciuti al grande pubblico, e perci\u00f2 la Nazionale argentina era stata chiamata \"squadra fantasma\".\nRimasto nel giro della \"Selecci\u00f3n\", viene convocato per il successivo mondiale, nei quali l'Argentina viene eliminata nella seconda fase a gruppi; Kempes, pur regolarmente schierato in campo, non realizza neppure un gol. Quattro anni dopo, ai Mondiali disputati in patria, gioca come ala sinistra, in un attacco con Daniel Bertoni ala destra e Leopoldo Luque centravanti. Inizialmente il suo rendimento \u00e8 stato poco soddisfacente: nel girone eliminatorio non realizza reti. A partire dalla seconda fase a gruppi Kempes si sblocca, in coincidenza con il taglio dei baffi voluto dal commissario tecnico C\u00e9sar Luis Menotti: realizza una doppietta contro la , una contro il e una nella finale vinta contro i . Con sei reti realizzate \u00e8 stato il capocannoniere della manifestazione; ha inoltre vinto il premio come miglior giocatore del mondiale.\nAl termine della cerimonia di premiazione, Kempes \u00e8 stato l'unico giocatore a non salutare il generale Jorge Rafael Videla. Lo stesso giocatore, a distanza di alcuni anni, ha negato che il gesto avesse valenza politica, giustificandolo con la confusione in campo.\nAl mondiale del 1982 lascia la maglia numero 10 a Diego Armando Maradona, su sua esplicita richiesta. In Spagna Kempes non ripete le prestazioni della manifestazione precedente: nelle cinque partite disputate dalla sua nazionale non realizza reti, penalizzato da condizioni fisiche precarie e da una diversa collocazione tattica, che lo vede giocare da centrocampista esterno. Al termine della competizione lascia definitivamente l\"'Albiceleste\", con un bilancio di 43 partite e 20 reti.\nAllenatore e commentatore televisivo.\nDopo gli inizi, come assistente di H\u00e9ctor N\u00fa\u00f1ez al Valencia e come allenatore-giocatore in Indonesia, nel dicembre 1996 va ad allenare in Albania, sedendosi sulla panchina del Lushnja. L'esperienza dura due mesi, fino al febbraio successivo, quando la crisi economica che colpisce l'Albania coinvolge il presidente del Lushnja Xhaferri e Kempes lascia, pertanto, il paese balcanico.\nNegli anni successivi allena formazioni venezuelane (Mineros) e boliviane (The Strongest e Independiente Petrolero). Lasciata la Bolivia per i problemi economici dell'Independiente, approda in Italia: nell'estate 2001 \u00e8 stato in predicato di diventare l'allenatore del Fiorenzuola, in Serie C2. L'imprenditore milanese Alessandro Aleotti, che era in trattative per l'acquisto del club, aveva scelto l'ex bomber argentino come allenatore, accompagnato da un gruppo di giovani giocatori sudamericani che avrebbero rappresentato l'ossatura della nuova squadra, ma la trattativa salta e il progetto fallisce. A questa vicenda \u00e8 ispirato il film \"Sogni di cuoio\" del 2004.\nNel dicembre 2001 diventa allenatore del Casarano, squadra salentina, rimanendo in carica un mese prima di abbandonare la societ\u00e0 e passare ad allenare il San Fernando, club spagnolo militante in Segunda Divisi\u00f3n B. Finita l'esperienza al San Fernando, decide di abbandonare l'attivit\u00e0 di allenatore.\nDa settembre 2004 lavora come commentatore per ESPN Latinoam\u00e9rica, un canale dell'emittente televisiva statunitense ESPN.\nRiconoscimenti.\nIl 21 ottobre 2010 gli \u00e8 stato intitolato lo stadio di C\u00f3rdoba, che era stato inaugurato il 16 maggio 1978 con un'amichevole di una selezione locale contro la Nazionale, nella quale era andato a segno lo stesso Kempes."}
{"id": "129248", "revid": "198277", "url": "https://it.wikipedia.org/wiki?curid=129248", "title": "Zbigniew Boniek", "text": "Giocatore polifunzionale capace di svolgere ruoli principalmente sia da ala destra che da seconda punta, crebbe nel settore giovanile del , squadra con cui debutt\u00f2 nel calcio professionistico nel 1973, militando poi nel (1975-1982) con cui vinse i suoi primi trofei, i campionati nazionali nel 1981 e nel 1982. Nell'estate 1982 venne ingaggiato dalla , club dove andr\u00e0 a comporre una coppia d'attacco di primo livello con Michel Platini, e dove otterr\u00e0 i maggiori successi della propria carriera con un campionato di Serie A, una Coppa Italia, una Coppa delle Coppe, una Supercoppa UEFA e una Coppa dei Campioni vinti tra il 1983 e il 1985; divenne il primo calciatore polacco a vincere una competizione confederale nonch\u00e9 uno dei primi provenienti dell'Europa orientale a farlo con una squadra non del proprio Paese d'origine. Nel 1985 si trasfer\u00ec alla dove rivinse una Coppa Italia e, infine, concluse l'attivit\u00e0 agonistica due anni pi\u00f9 tardi.\nCon la nazionale polacca disput\u00f2 80 incontri tra il 1976 e il 1988, compresi 6 nel , torneo in cui giunse al terzo posto e venne ulteriormente inserito nella squadra ideale; segnando 24 reti.\nPremiato due volte quale calciatore polacco dell'anno (1978 e 1982) e terzo classificato al Pallone d'oro 1982 \u2014 all'epoca la massima posizione raggiunta da un calciatore polacco nella manifestazione, che resistette per i successivi trentanove anni \u2014, Boniek fu inserito dalla Federazione Internazionale di Storia e Statistica del calcio (IFFHS) e da diversi messi di comunicazione specializzata quali i britannici \"World Soccer\" e \"The Guardian\", il brasiliano \"Placar\" e il francese \"France Football\" tra i migliori giocatori della storia dei mondiali e, pi\u00f9 in generale, del calcio nel XX secolo; essendo ulteriormente inserito sia nel FIFA 100 nel 2004, unico polacco, che nella Hall of Fame FIGC nel 2019.\nAllen\u00f2 quattro club in Italia in diversi periodi tra il 1990 e il 1995 e la propria nazionale nel 2002 durante le qualificazioni al campionato europeo 2004, senza ottenere risultati di rilievo. Conclusa tale attivit\u00e0 ha ricoperto diverse cariche dirigenziali nel proprio Paese, inclusa la presidenza della Federazione calcistica della Polonia (PZPN) dal 2012 al 2021.\nBiografia.\nFu soprannominato \"Bello di notte\", appellativo attribuitogli dall'\"Avvocato\" Gianni Agnelli durante la sua militanza nella , in riferimento alle sue buone prestazioni in occasione delle partite di coppa dopo il calar del sole.\nStabilitosi prevalentemente in Italia al termine dell'attivit\u00e0 agonistica, \u00e8 suocero del tennista Vincenzo Santopadre.\nCarriera.\nGiocatore.\nClub.\nConsiderato uno dei pi\u00f9 rappresentativi calciatori polacchi nonch\u00e9 uno dei migliori dell'Europa Orientale nella storia dello sport, in patria gioc\u00f2 prima nel , poi col . Arriv\u00f2 in Italia nel 1982, diventando il primo giocatore polacco a giocare nel campionato di Serie A insieme al compagno di nazionale W\u0142adys\u0142aw \u017bmuda (il quale nella stessa stagione venne tesserato dal ).\nLe strade di Boniek e della si incrociano due volte prima del suo approdo in Italia. La prima a Buenos Aires nel 1979 quando Enzo Bearzot convoca il polacco nel \u201cResto del Mondo\u201d per l'amichevole contro l' campione del mondo, al posto dell'infortunato Bettega e di Rummenigge e Blochin, che avevano rinunciato perch\u00e9 impegnati con le rispettive Nazionali. In questa occasione gioca con Tardelli, Cabrini, Causio, Paolo Rossi e Platini, col quale condivide la stanza. La seconda il 5 novembre 1980, quando la Juventus viene eliminata ai tiri di rigore nei sedicesimi di finale di Coppa UEFA dal Widzew \u0141\u00f3d\u017a, e proprio Boniek realizza il tiro decisivo. Approda a Torino due anni pi\u00f9 tardi, dopo il .\nIl suo arrivo alla Juventus \u00e8 preceduto da un intrigo: infatti il calciatore aveva raggiunto un accordo con la di Dino Viola, che non and\u00f2 a buon fine per motivi economici, sicch\u00e9 il 30 aprile 1982 Zib\u00ec firm\u00f2 a Varsavia il contratto per i bianconeri di Giampiero Boniperti. Per anni non aveva potuto lasciare il suo Paese perch\u00e9 il regolamento della Federazione non consentiva ai giocatori di espatriare, se non dopo una certa et\u00e0, ma il \"patron\" juventino Gianni Agnelli riusc\u00ec a farlo arrivare in Italia prima del tempo grazie agli investimenti della sua FIAT in Polonia, anticipando cos\u00ec la Roma. Arriva a Torino e trova, oltre a sei campioni del mondo, anche Platini con il quale si consolida l'intesa nata tre anni prima. Boniek, pur non essendo un realizzatore prolifico come il francese (realizz\u00f2 comunque 31 reti in 156 presenze in Serie A, delle quali 14 in 80 partite con la maglia bianconera), risult\u00f2 sistematicamente decisivo nei grandi appuntamenti europei della formazione piemontese, tanto da guadagnarsi l'appellativo di \"Bello di notte\" pronunciato da Agnelli all'atto di presentarlo a Henry Kissinger.\nIl 16 maggio 1984 a Basilea segna al 41' il gol-vittoria che consent\u00ec alla Juventus di battere il e vincere la sua prima e unica Coppa delle Coppe. Il 16 gennaio 1985, a Torino contro il campione d'Europa in carica, su di un campo ai limiti della praticabilit\u00e0 a causa della neve, segn\u00f2 una doppietta che consent\u00ec ai padroni di casa di conquistare la loro prima Supercoppa UEFA.\nDurante la finale di Coppa dei Campioni 1984-1985 contro i \"Reds\", macchiata dalla strage dell'Heysel, Boniek, indirizzato verso la porta custodita da Grobbelaar, sub\u00ec un fallo da Gillespie poco fuori dall'area, ma valutato dal direttore di gara \u2013 che si trovava a circa 22 metri dal luogo dell'azione \u2013 come dentro l'area, procurandosi cos\u00ec il calcio di rigore poi trasformato da Platini, che port\u00f2 i bianconeri alla prima vittoria nel torneo. In seguito ai tragici fatti della serata, il polacco non ha mai sentito suo quel successo, e all'indomani della partita annunci\u00f2 di voler devolvere il premio partita (circa 100 milioni di lire lordi) alle famiglie delle vittime.\nNell'estate 1985 lascia la Juventus dopo tre anni per trasferirsi alla Roma, pagato 3 miliardi di lire. La prima stagione con la maglia giallorossa, 1985-1986, \u00e8 caratterizzata dalla grande rincorsa ai danni proprio dei bianconeri; la squadra di Sven-G\u00f6ran Eriksson recupera nove punti ai torinesi e Boniek \u00e8 tra i protagonisti della stagione, giocando a suo dire \u00abil calcio pi\u00f9 bello e spettacolare della mia carriera\u00bb. La rincorsa giallorossa si concluse il 20 aprile 1986, con la clamorosa sconfitta in casa per 2-3 con il gi\u00e0 retrocesso , che preclude definitivamente ai capitolini il sogno tricolore; concluder\u00e0 la stagione con 8 reti e la conquista della Coppa Italia. Lascer\u00e0 la Roma, e soprattutto il calcio giocato, dopo altre due stagioni, nelle quali viene impiegato anche a centrocampo nonch\u00e9 da libero.\nNazionale.\nHa esordito nella nel 1976; in totale ha segnato 24 reti su 80 presenze. Ha partecipato ai mondiali di , di e di .\nTra di essi, l'edizione 1982 vede il centrocampista come uno dei \"protagonisti\" sul campo: infatti realizza quattro reti (delle quali una contro il il 22 giugno, e tre nel solo match contro il del 28 giugno), che spingono la sua nazionale fino alla semifinale persa 0-2 contro l' futura campione del mondo (8 luglio); a quest'ultima partita per\u00f2 il centrocampista non partecipa, per una squalifica cumulativa rimediata nei turni precedenti: infatti era stato ammonito sia nel precedente incontro con l'Italia nella prima fase a gironi, conclusosi sullo 0-0 (14 giugno), sia nella sfida contro l' (0-0) del 4 luglio.\nAllenatore e dirigente.\nDopo aver smesso l'attivit\u00e0 da calciatore, Boniek tenta quella da allenatore, ma con scarsi risultati, iscrivendosi nella stagione 1989-1990 al supercorso di allenatori di Coverciano. Nel 1990-1991 \u00e8 alla guida del in Serie A; la stagione si chiude con la retrocessione dei giallorossi in Serie B. Nella stagione 1991-1992 \u00e8 alla guida del , ancora in massima serie; anche in questo caso l'annata di Boniek si conclude con la retrocessione tra i cadetti. Nell'annata 1992-1993 \u00e8 chiamato a guidare la , in Serie C1, ma \u00e8 esonerato prima della fine del campionato.\nNell'annata 1994-1995 viene chiamato in corsa alla guida dell', ancora in Serie C1; la stagione si risolve positivamente: dopo la finale play-off con il vinta ai tiri di rigore, la squadra irpina \u00e8 promossa in Serie B. L'annata successiva \u00e8, tuttavia, amara: Boniek \u00e8 esonerato dopo poche partite.\nNel luglio del 2002 Boniek assume l'incarico di allenatore della , ma dopo appena 5 gare (di cui 2 vinte, 1 pareggiata e 2 perse) nel dicembre dello stesso anno rassegna le dimissioni.\nDopo essere stato per un lungo periodo vicepresidente della Federazione calcistica della Polonia, il 26 ottobre 2012 diviene presidente della stessa. Lascia questo incarico il 20 aprile 2021, quando viene eletto alla vicepresidenza della UEFA, su indicazione del presidente Aleksander \u010ceferin, entrando contestualmente a fare parte del Comitato Esecutivo della stessa.\nDopo il ritiro.\nNel 2004 fu inserito nella lista FIFA 100, che raccoglie i migliori calciatori viventi: \u00e8 l'unico calciatore polacco a essere stato inserito in tale elenco. In Polonia \u00e8 ancora molto noto al grande pubblico. \u00c8 stato opinionista nelle partite della Confederations Cup 2009 assieme a Jacopo Volpi e Giampiero Galeazzi; assieme a questo ultimo, per la stagione 2009-2010 \u00e8 stato commentatore calcistico nella trasmissione \"Replay\". Nel 2010 \u00e8 stato assieme a Paola Ferrari, Maurizio Costanzo e Giampiero Galeazzi a \"Notti Mondiali\", in diretta da \"Piazza di Siena\" a Roma.\n\u00c8 opinionista televisivo per \"90\u00ba minuto\" su Rai 2, dopo esserlo gi\u00e0 stato nell'annata 2004-2005. Periodicamente \u00e8 ospite, nelle vesti di opinionista, nella trasmissione di calcio \"La Signora in Giallorosso\", condotta da Massimo Ruggeri, in onda sull'emittente locale T9. Nell'estate del 2012 \u00e8 ospite delle varie trasmissioni tematiche della Rai per il .\nInizialmente inserito tra i 50 giocatori omaggiati di una stella nella \"Walk of Fame\" bianconera allo Juventus Stadium, successivamente Boniek si \u00e8 visto negare il riconoscimento: i tifosi della squadra piemontese non hanno gradito varie dichiarazioni del polacco sulla sua ex squadra, riassegnando la posizione di Boniek a Edgar Davids dopo una nuova votazione online."}
{"id": "129250", "revid": "15756", "url": "https://it.wikipedia.org/wiki?curid=129250", "title": "Carlos Fuentes", "text": "Tra le sue opere di maggior spessore \"La morte di Artemio Cruz\" e \"Terra nostra\".\nBiografia.\nFuentes nacque a Panama, figlio di un funzionario del corpo diplomatico messicano. Durante l'infanzia segu\u00ec il padre nei numerosi spostamenti dovuti alla propria professione, vivendo in diverse capitali americane: Montevideo, Rio de Janeiro, Washington, Santiago del Cile, Quito e Buenos Aires. Durante questi anni continu\u00f2 in estate a recarsi a Citt\u00e0 del Messico, dove studiava, per non perdere le proprie radici messicane. Durante il proprio soggiorno a Santiago del Cile e a Buenos Aires ebbe la possibilit\u00e0 di conoscere alcuni esponenti di grande livello della cultura latinoamericana, tra i quali Pablo Neruda e David Alfaro Siqueiros.\nAll'et\u00e0 di 16 anni giunse in Messico e, dopo aver frequentato la scuola \"preparatoria\", inizi\u00f2 a lavorare come giornalista, collaborando con la rivista \"Hoy\" e vincendo il primo premio del concorso letterario del \"Colegio Franc\u00e9s Morelos\". In seguito si laure\u00f2 in diritto presso l'UNAM. Nel 1950 viaggi\u00f2 in Europa ed effettu\u00f2 ricerche di diritto internazionale presso l'Universit\u00e0 di Ginevra. Nel 1959 pubblic\u00f2 i suoi primi racconti intitolati \"Los d\u00edas enmascarados\" (\"I giorni mascherati\"). A fianco di Emmanuel Carballo diresse la \"Revista mexicana de literatura\" e \"El espectador\" con V\u00edctor Flores Olea ed Enrique Gonz\u00e1lez Pedrero.\nCarlos Fuentes descrisse nel suo romanzo \"La regi\u00f3n m\u00e1s transparente\" il Messico degli anni quaranta e cinquanta, un paese immaginario, una descrizione del paese sulla quale ritorner\u00e0 negli anni ottanta e novanta con \"Crist\u00f3bal Nonato\". Durante gli anni sessanta visse a Parigi, Venezia, Londra e Citt\u00e0 del Messico. Nel 1962 scrisse \"Aura\", un romanzo breve. Negli anni settanta lavor\u00f2 presso il \"Woodrow Wilson Institute\" di Washington. Nel 1984 ricevette il \"Premio Nazionale delle Scienze\" e nel 1987 il \"Premio Cervantes\"; nel 1999 il Senato messicano gli confer\u00ec la Medaglia d'Onore Belisario Dom\u00ednguez, nel 2008 il Premio Internacional don Quijote de la Mancha e nel 2009 la Gran Cruz de la Orden de Isabel la Cat\u00f3lica.\nAttivit\u00e0 politica.\nNel 1975 accett\u00f2 l'incarico di ambasciatore del Messico in Francia, come omaggio alla memoria di suo padre. Durante questo periodo, apr\u00ec la porta dell'ambasciata ai rifugiati politici latinoamericani e ai rifugiati della resistenza spagnola. Nel 1977 rinunci\u00f2 al suo incarico da ambasciatore per protesta contro la nomina dell'ex presidente D\u00edaz Ordaz ad ambasciatore del Messico in Spagna, dopo la morte di Francisco Franco. In diverse occasioni ha espresso il suo favore verso Fidel Castro, anche se in altre occasioni mosse delle obiezioni nei suoi confronti. Fu amico personale di importanti personalit\u00e0 della politica mondiale, come Bill Clinton o Jacques Chirac, e dell'economia imprenditoriale. Nei confronti della politica messicana, durante le elezioni federali in Messico nel 2006, critic\u00f2 duramente il candidato di sinistra Andr\u00e9s Manuel L\u00f3pez Obrador, ma dopo i sei anni di governo di Felipe Calder\u00f3n, si dichiar\u00f2 favorevole alla candidatura di L\u00f3pez Obrador per le elezioni del 2012.\nCinema.\nGrande appassionato di cinema, ha scritto sceneggiature per numerosi film, come \"Las dos Elenas\", cortometraggio basato su un suo racconto omonimo e diretto nel 1964 da Jos\u00e9 Luis Ib\u00e1\u00f1ez (regista di un altro film, \"Las dos cautivas\", anch'esso basato su una storia di Fuentes), \"El gallo de oro\" (1964, insieme a Gabriel Garc\u00eda M\u00e1rquez e con regista Roberto Galvad\u00f3n), \"Un'alma pura\" (1965), \"Tiempo de morir\" (1966, insieme a Gabriel Garc\u00eda M\u00e1rquez), \"Pedro P\u00e1ramo\" (1967, adattamento di un romanzo di Juan Rulfo, con Carlos Velo come regista), \"Ignacio\" (anche questo adattato da un racconto di Juan Rulfo, 1975). Il messicano Juan Ib\u00e1\u00f1ez gir\u00f2 nel 1965 \"Un'alma pura\", nel 1972 Sergio Olhovich gir\u00f2 \"Mu\u00f1eca Reina\" e nel 1988 Orlando Merino realizz\u00f2 il mediometraggio \"Vieja moralidad\". Questi tre film si basano su racconti omonimi contenuti nel libro di racconti di Fuentes \"Cantar de ciegos\".\nIl suo romanzo \"La cabeza de la hindra\" venne portata sul grande schermo nel 1981 grazie al regista messicano Paul Leduc, con il titolo \"Complot Petroleo\". Il professore Lanin A. Gyurko, dell'Universit\u00e0 dell'Arizona, ha dimostrato nella sua pubblicazione \"The Shattered Screen. Myth and Demythification in the Art of Carlos Fuentes and Billy Wilder\" (New Orleans: University Press of the South, 2009) e \"Magic Lens. The Transformation of the Visual Arts in the Narrative World of Carlos Fuentes\" (New Orleans: University Press of the South, 2010) l'influenza di Carlos Fuentes sul cinema nordamericano e l'influenza del cinema sullo scrittore stesso.\nPosizioni politiche.\nCarols Fuentes critic\u00f2 duramente il candidato presidenziale Enrique Pe\u00f1a Nieto, dicendo \"Pe\u00f1a Nieto no puede ser presidente a partir de la ignorancia\" (trad. \"Pe\u00f1a Nieto non pu\u00f2 essere presidente per la sua ignoranza\").\nMorte.\nMor\u00ec a Citt\u00e0 del Messico, il 15 maggio del 2012, a 83 anni di et\u00e0, a causa di una emorragia causata da un'ulcera gastrica. Il 16 maggio i suoi resti vennero omaggiati nel Palacio de Bellas Artes e successivamente cremati e depositati al Cimitero di Montparnasse di Parigi, dove riposano i resti dei suoi figli Carlos e Natasha. Il Consiglio Nazionale per la Cultura e le Arti del Messico ha istituito, nel luglio del 2012, in suo onore, il Premio Internazionale Carlos Fuentes. L'onorificenza, che verr\u00e0 assegnata annualmente l'11 novembre, giorno di nascita dello scrittore, assegner\u00e0 un premio di 250.000 dollari, diventando il secondo premio letterario pi\u00f9 grande dell'Ispanoamerica, dopo il Planeta.\nFuentes riusc\u00ec a terminare il romanzo \"Federico en su balc\u00f3n\", il quale venne pubblicato dopo la sua morte.\nMatrimoni e discendenza.\nNel 1959 Carlos Fuentes spos\u00f2 l'attrice messicana Rita Macedo. Considerato \"affascinante\", Fuentes ebbe anche relazioni con le attrici Jeanne Moreau e Jean Seberg, che ispir\u00f2 il suo romanzo \"\" (Diana: la dea che caccia da sola). Il suo secondo matrimonio con la giornalista Silvia Lemus, dur\u00f2 fino alla sua morte.\nDai due matrimoni Fuentes ebbe tre figli:"}
{"id": "129251", "revid": "729019", "url": "https://it.wikipedia.org/wiki?curid=129251", "title": "37. SS-Freiwilligen-Kavallerie-Division &quot;L\u00fctzow&quot;", "text": "La 37. SS-Freiwilligen-Kavallerie-Division L\u00fctzow fu costituita nel febbraio 1945 con i resti delle divisioni \"Florian Geyer\" e \"Maria Theresa\" e con la coscrizione di volksdeutsche ungheresi, riuniti presso Marchfeld, lungo il confine tra Ungheria e Slovacchia.\nNal marzo del 1945 un \"Kampfgruppe\" (gruppo di combattimento) della divisione, comandato dal'\"SS-Oberstrumbannf\u00fchrer\" Karl-Heinz Keitel (figlio del Feldmaresciallo Wilhelm Keitel) e rinominato \"SS-Kampfgruppe Keitel\", venne aggregato alla 6. Armata Panzer SS. Al suo arrivo venne posto sotto il controllo del \"I SS Panzerkorps\" e impegnato in operazioni di retroguardia fino al termine della guerra, in Austria, l'8 maggio 1945.\nLa quasi totalit\u00e0 degli uomini di questa divisione presero parte alla fuga di massa dal campo di prigionia di Altheim, il 13 maggio 1945, dopo che i soldati della Wehrmacht vennero rilasciati, mentre quelli delle SS continuarono a rimanere prigionieri."}
{"id": "129252", "revid": "729019", "url": "https://it.wikipedia.org/wiki?curid=129252", "title": "Miodesopsia", "text": "Le miodesopsie (dal greco \u03bc\u03c5\u03b9\u03bf\u03b5\u03b9\u03b4\u03ae\u03c2, \u00absimile a mosca\u00bb, e \u1f44\u03c8\u03b9\u03c2, \u00abvisione\u00bb), colloquialmente definite mosche volanti o \"muscae volitantes\", sono un fenomeno entoptico dovuto a una non perfetta trasparenza dell'umor vitreo dell'occhio umano.\nCaratteristiche.\nAddensamenti del corpo vitreo che riempie il bulbo oculare proiettano delle ombre mobili sulla retina e, quindi, si presentano nel campo visivo sotto forma di punti, di filamenti, di macchie, di ragnatele.\nSono percepite maggiormente quando si guarda una superficie uniformemente chiara o luminosa, ad esempio il cielo azzurro, una parete chiara o uno schermo bianco di computer. Se si cambia la posizione dello sguardo, i corpi mobili seguono i cambiamenti di posizione per poi fermarsi quando l'occhio si ferma.\nEziologia.\nIl corpo vitreo costituisce circa i due terzi dell'intero volume dell'occhio ed \u00e8 situato tra il cristallino e la retina; la sostanza che lo costituisce, detta umor vitreo, \u00e8 composta per il 99% da acqua e per il rimanente 1% da collagene, acido ialuronico, da zuccheri, proteine solubili, cellule vitree (\"ialociti\") e da fibrille vitreali che ne costituiscono l'impalcatura. Quando si osserva un oggetto la luce viene messa a fuoco dal cristallino e - dopo aver attraversato il corpo vitreo - viene creata un'immagine speculare sulla retina. Il corpo vitreo in linea teorica dovrebbe essere perfettamente trasparente; tuttavia, piccole imperfezioni sono sempre presenti anche se non sono di solito visibili grazie ad operazioni di compensazione e assuefazione del cervello. In seguito a fenomeni ossidativi, le fibre collagene tendono a frammentarsi formando filamenti di forme diverse, che fluttuano all'interno del liquido e proiettano un'ombra sulla retina, venendo percepite come opacit\u00e0. Tenendo ferma la testa e guardando alternativamente in alto e in basso, si causa un mescolamento dell'umor vitreo e le ombre si rendono assai visibili.\nLa microstruttura gelatinosa del corpo vitreo si deteriora con l'et\u00e0: la degenerazione comincia a 20-30 anni. Nei soggetti miopi i segni clinici possono comparire anche prima; altre cause di degenerazione possono essere traumi, disturbi del metabolismo elettrolitico, distacchi posteriori del vitreo stesso o, nel caso peggiore, distacchi di retina. In questi casi le miodesopsie possono essere effetti collaterali di operazioni chirurgiche, come ad esempio la rimozione del cristallino affetto da cataratta. In questo caso sono anche visibili lampi di luce al buio (\"fotopsie\") causati da sollecitazioni meccaniche compiute dal corpo vitreo distaccato contro la retina; ci\u00f2 pu\u00f2 portare a lesioni pi\u00f9 ampie della retina con conseguenze gravi per la vista, inclusa anche la cecit\u00e0. Un esame oculistico \u00e8 fortemente raccomandato in tutti questi casi.\nLe miodesopsie sono considerate difetti secondari della vista e non una malattia; non influiscono sulla vista in s\u00e9. La letteratura considera l'insorgenza di miodesopsie perfettamente nella norma per una popolazione matura, si sta anche recentemente evidenziando come le miodesopsie stiano colpendo giovani dai 20 ai 30 anni.\nTerapia.\nAlcuni trattamenti prevedono l'utilizzo di particolari tipi di laser o altre procedure di microchirurgia oculistica, specialmente quando l'entit\u00e0 dei corpi mobili \u00e8 tale da infastidire in modo duraturo la vista.\n\u00c8 auspicabile che il paziente confidi nelle sue capacit\u00e0 di adattamento: infatti non pregiudicano la capacit\u00e0 visiva del paziente. In letteratura si legge di persone che col tempo (mesi o anni) hanno imparato ad ignorare completamente le miodesopsie. A volte chi ne \u00e8 affetto, sebbene in condizioni normali abbia una vista normale, tende a ricercare con ossessione le proprie miodesopsie amplificando di fatto il problema a livello psicologico.\nI medici oculisti spesso prescrivono integratori alimentari specifici, consigliando di ignorare il problema, consigliando di bere molta acqua. L'efficacia degli integratori alimentari \u00e8 da verificare: \u00e8 altamente improbabile che possano influire sull'evoluzione del vitreo. Una buona alimentazione ricca di vitamine, verdura e cibi ricchi di liquidi \u00e8 invece di fondamentale importanza, specie durante la stagione calda, per prevenire alterazioni vitreali.\nUn semplice accorgimento che non risolve il disturbo ma pu\u00f2 renderlo molto meno fastidioso consiste nell'indossare occhiali da sole con lenti larghe e scure, eventualmente a specchio, soprattutto nelle giornate luminose: l'intensit\u00e0 delle miodesopsie nel campo visivo appariranno notevolmente ridotti."}
{"id": "129253", "revid": "682087", "url": "https://it.wikipedia.org/wiki?curid=129253", "title": "Mosche volanti", "text": ""}
{"id": "129254", "revid": "6923", "url": "https://it.wikipedia.org/wiki?curid=129254", "title": "Lettore CD", "text": "Un lettore CD o lettore cd \u00e8 un tipo di unit\u00e0 di memoria di massa che si contraddistingue per essere destinato alla lettura dei dati memorizzati su compact disc.\nI lettori CD sono in grado di leggere, oltre ai formati fisici del CD come il CD-R e CD-RW, i numerosi formati logici del CD (CD Audio, Video CD, Super Video CD, ecc.) se il computer \u00e8 dotato di apposito software.\nFunzionamento.\nIl lettore CD legge i dischi tramite un diodo laser.\nI dati sono scritti sul disco come una serie di microscopiche incisioni (\"pits\"), separate da spazi (\"lands\").\nLa superficie riflettente del disco, composta di alluminio, viene illuminata dal raggio laser per leggerne i dati. A causa della profondit\u00e0 dei \"pit\", approssimativamente tra un quarto ed un sesto della lunghezza d'onda del laser utilizzato, la fase del raggio riflesso \u00e8 traslata rispetto a quella del raggio emesso inizialmente. La loro sovrapposizione causa un'interferenza distruttiva che diminuisce l'intensit\u00e0 del raggio riflesso.\nIl cambiamento di intensit\u00e0 di quest'ultimo \u00e8 misurato e trasformato in dati binari che, opportunamente decodificati, permettono la lettura dei dati immagazzinati sul supporto.\nTipologie.\nI lettori CD vengono prodotti per essere collegati al computer tramite un'interfaccia ATA, SCSI, SATA, Firewire o USB. Oppure tramite interfacce proprietarie nel caso di alcuni computer portatili. Normalmente un lettore CD \u00e8 dotato di una sola interfaccia quindi essa rappresenta una caratteristica di distinzione.\nI lettori CD si differenziano anche per la velocit\u00e0 di lettura. Essa \u00e8 espressa come multiplo di una quantit\u00e0 base, 150 kB/s. Questa velocit\u00e0 di base \u00e8 la velocit\u00e0 di riproduzione dei CD audio. Incrementando la velocit\u00e0 di rotazione del CD \u00e8 possibile aumentare la velocit\u00e0 di lettura dei dati. Un lettore che riporti la dicitura 12X, \u00e8 in grado quindi di leggere dati dalla superficie del CD a 1800 kB/s.\nLe velocit\u00e0 superiori a 12X crearono inizialmente problemi relativi alle vibrazioni del disco. 20X fu considerata la velocit\u00e0 massima raggiungibile fino a quando Samsung introdusse l'SCR-3230, un lettore CD che utilizza un meccanismo di bilanciamento (ball bearing) per stabilizzare il disco e ridurre vibrazioni e rumore. Attualmente la velocit\u00e0 di lettura massima \u00e8 52X, dovuta alla resistenza strutturale del policarbonato usato nella costruzione dei CD.\nKenwood ha dimostrato la possibilit\u00e0 di sfruttare pi\u00f9 laser contemporaneamente per aumentare ulteriormente la velocit\u00e0 di lettura. Il lettore TrueX \u00e8 in grado di leggere dati alla velocit\u00e0 di 72X, facendo ruotare il disco alla velocit\u00e0 tipica dei lettori 10X."}
{"id": "129255", "revid": "1982", "url": "https://it.wikipedia.org/wiki?curid=129255", "title": "Eduardo Galeano", "text": " \n\u00c8 stata una delle personalit\u00e0 pi\u00f9 autorevoli e stimate della letteratura latinoamericana. I suoi libri sono stati tradotti in molte lingue e combinano documentazione, narrazione, giornalismo, analisi politica e storia, sebbene l'autore stesso non si riconoscesse quale storico.\nBiografia.\nGaleano nacque in una famiglia cattolica della classe media di discendenza gallese, tedesca, spagnola e italiana. Da giovane Galeano fece svariati lavori: operaio, pittore di insegne, messaggero, dattilografo, cassiere di banca. All'et\u00e0 di 14 anni vendette il suo primo fumetto politico al settimanale del Partito Socialista dell'Uruguay, \"El Sol\".\nCominci\u00f2 la carriera di giornalista all'inizio degli anni sessanta come direttore di \"Marcha\", un influente settimanale a cui collaboravano Mario Vargas Llosa, Mario Benedetti, Manuel Maldonado Denis e Roberto Fern\u00e1ndez Retamar. Per due anni diresse il quotidiano \"\u00c9poca\" e lavor\u00f2 come redattore capo di una University Press. Nel 1973, con un colpo di Stato i militari presero il potere in Uruguay; Galeano fu imprigionato e successivamente costretto a fuggire. Si stabil\u00ec in Argentina dove fond\u00f2 la rivista culturale \"Crisis\".\nNel 1976, quando il regime di Videla prese il potere in Argentina con un sanguinoso colpo di Stato, il suo nome fu aggiunto alla lista dei condannati dagli \"squadroni della morte\"; fugg\u00ec nuovamente, questa volta in Spagna, dove scrisse la famosa trilogia \"Memoria del fuoco\" (\"Memoria del Fuego\"). All'inizio del 1985 Galeano torn\u00f2 a Montevideo, dove visse fino alla fine dei suoi giorni. \nMor\u00ec il 13 aprile 2015 all'et\u00e0 di 74 anni a seguito di un tumore del polmone.\nOpere.\n\"Le vene aperte dell'America Latina\" (\"Las venas abiertas de Am\u00e9rica Latina\") \u00e8 un'opera di accusa dello sfruttamento dell'America Latina da parte di poteri stranieri a partire dal XV secolo ai giorni nostri. \"Memoria del fuoco\" (\"Memoria del fuego\") \u00e8 un racconto in tre parti della storia dell'America del Nord e del Sud: Genesi (\"Los nacimentos\"), Facce e maschere (\"Las caras y las mascaras\"), Il secolo del vento (\"El siglo del viento\"). I personaggi sono figure storiche: generali, artisti, rivoluzionari, lavoratori, conquistatori e conquistati che vengono ritratti in brevi episodi che riflettono la storia coloniale del continente. Comincia con i miti precolombiani della creazione e finisce nel 1986.\nPer \"Memoria del fuoco\" (\"Memoria del fuego\"), Galeano fu paragonato dai critici letterari a John Dos Passos e a Gabriel Garc\u00eda M\u00e1rquez. Ronald Wright scrisse sul \"Times Literary Supplement\": \"I grandi scrittori... dissolvono i vecchi generi per fondarne di nuovi. Questa trilogia di uno degli scrittori pi\u00f9 coraggiosi e raffinati dell'America Latina \u00e8 di difficile classificazione\".\nGaleano \u00e8 anche stato un appassionato tifoso di calcio: il suo \"Splendori e miserie del gioco del calcio\" (1997) \u00e8 un'analisi della storia di questo sport. Galeano lo paragona a una recita teatrale e a una guerra; critica il patto scellerato con le multinazionali e attacca gli intellettuali di sinistra che rifiutano, per ragioni ideologiche, il gioco e il suo fascino nei confronti delle masse.\nI suoi libri sono stati tradotti in oltre 20 lingue."}
{"id": "129256", "revid": "484362", "url": "https://it.wikipedia.org/wiki?curid=129256", "title": "Obsequium amicos, veritas odium parit", "text": "La locuzione latina Obsequium amicos, veritas odium parit, tradotta letteralmente, significa: \"L'adulazione procaccia amici, la verit\u00e0 attira l'odio\" (Terenzio, \"Andria\", a. I, sc. I, verso 68).\nQuesta frase, citata anche nella forma breve \"Veritas odium parit\", esprime una verit\u00e0 incontrovertibile, che ognuno di noi riscontra nella propria vita: la verit\u00e0 fa male (come recita anche una celebre canzone).\nD'altra parte, \u00e8 anche chiaro che gli amici che ci pu\u00f2 procurare l'adulazione non sono davvero tali."}
{"id": "129259", "revid": "1745361", "url": "https://it.wikipedia.org/wiki?curid=129259", "title": "Obtorto collo", "text": "Obtorto collo, letteralmente \"a collo torto\" \u00e8 una locuzione latina in uso nel linguaggio comune per indicare l'accettazione di imposizioni esterne contro la propria volont\u00e0. Si pu\u00f2 tradurre con \"malvolentieri\" o \"perch\u00e9 costretto\" o \"giocoforza\"."}
{"id": "129260", "revid": "11684", "url": "https://it.wikipedia.org/wiki?curid=129260", "title": "Social networking", "text": ""}
{"id": "129261", "revid": "1386670", "url": "https://it.wikipedia.org/wiki?curid=129261", "title": "Lacune di Kirkwood", "text": "Le lacune di Kirkwood sono lacune o cali nella distribuzione degli asteroidi della fascia principale secondo il semiasse maggiore (o equivalentemente il loro periodo orbitale). Esse corrispondono all'ubicazione delle orbite in risonanza orbitale con Giove.\nAd esempio, ci sono pochissimi asteroidi con un semiasse maggiore vicino alle 2,5 AU, ovvero un periodo orbitale di 3,95 anni, pari a un terzo di quello di Giove (chiamata per questo risonanza orbitale 1:3). Altre risonanze orbitali corrispondono ai periodi orbitali le cui lunghezze sono frazioni semplici di quello di Giove. Le risonanze pi\u00f9 deboli conducono soltanto a uno svuotamento degli asteroidi, mentre i picchi nell'istogramma sono spesso dovuti alla presenza di una prominente famiglia di asteroidi. \nLe lacune furono notate per la prima volta da Daniel Kirkwood nel 1866, che ipotizz\u00f2 correttamente come le lacune fossero causate dalle risonanze orbitali con il grande pianeta.\nPi\u00f9 recentemente, \u00e8 stato individuato un numero relativamente piccolo di asteroidi con orbite altamente eccentriche all'interno delle Lacune di Kirkwood. Esempi sono la famiglia di asteroidi Alinda e Griqua. Le orbite di questi pianetini aumentano lentamente e inesorabilmente la loro eccentricit\u00e0; dopo alcune decine di milioni di anni, potrebbero essere sbalzati fuori dalle lacune in seguito all'incontro ravvicinato con un pianeta maggiore.\nLe lacune di Kirkwood sono situate a una distanza media orbitale di:\nLe lacune pi\u00f9 significative corrispondono alle risonanze 1:3, 2:5, 3:7 e 1:2."}
{"id": "129263", "revid": "123165946", "url": "https://it.wikipedia.org/wiki?curid=129263", "title": "Lingua cantonese", "text": "La lingua cantonese (\u7cb5\u8a9e / \u7ca4\u8bed (romanizzato: Yu\u00e8y\u01d4), o lingua Yu\u00e8, \u00e8 una delle principali lingue della famiglia delle lingue cinesi. Raggruppa una serie di dialetti, tra cui spicca quello di Hong Kong, che \u00e8 il pi\u00f9 prestigioso e forma il cantonese standard (che \u00e8 una particolare variet\u00e0: la famiglia di lingue e la variet\u00e0 prestigiose non vanno confuse, come spesso pu\u00f2 accadere).\nViene principalmente parlata nella parte sud-orientale della Cina continentale, Hong Kong, Macao, dalle minoranze cinesi nel Sud-Est asiatico e da molti cinesi di origine cantonese sparsi nel mondo. Il cantonese standard \u00e8 la lingua ufficiale di Hong Kong e Macao.\nIl suo nome deriva da \"Canton\", translitterazione francese del nome coloniale portoghese per Guangzhou (\u5e7f\u5dde), nome cinese della capitale della provincia del Guangdong (\u5e7f\u4e1c). \u00c8 una lingua tonale. Al 2021, conta 85 milioni di parlanti. Chi parla questo dialetto, comunica con i cinesi di tutto il resto della Cina tramite il cinese moderno standard.\nComparazione con il cinese mandarino.\nComparazione generica.\nIn alcuni aspetti, il cantonese \u00e8 una lingua pi\u00f9 conservatrice del cinese. Questo si pu\u00f2 osservare, ad esempio, confrontando le parole che indicano \"io/me\" (\u6211) e \"fame\" (\u9913). Sono scritte con caratteri simili, ma in mandarino la loro pronuncia \u00e8 alquanto differente (rispettivamente \"w\u01d2\" e \"\u00e8\"), mentre in cantonese la loro pronuncia \u00e8 identica tranne che nei toni (\"ngo5\" e \"ngo6\"). I caratteri suggeriscono che in antichit\u00e0 la pronuncia fosse simile, ma nel cinese mandarino la pronuncia delle due sillabe si \u00e8 differenziata con il tempo. Anche se la pronuncia antica non \u00e8 stata mantenuta, nella lingua cantonese le variazioni sono state minori.\nIl cantonese pu\u00f2 essere distinto \"a orecchio\" dal mandarino, anche da chi non sa interpretare le due lingue, in primo luogo perch\u00e9 utilizza un insieme differente di sillabe. Le regole per la formazione della sillaba sono differenti, per esempio ci sono sillabe che terminano con consonanti non nasali (ad esempio \"lak\"). Ha inoltre un insieme di toni differente: generalmente vengono distinti 6 o 7 toni, a seconda che si utilizzi o no la distinzione tradizionale tra un tono acuto ed uno acuto-discendente. I due toni in questione sono stati in larga parte fusi in un unico tono acuto, in particolar modo nel cantonese di Hong Kong. Molte descrizioni del cantonese (in particolar modo quelle pi\u00f9 vecchie) forniscono un numero pi\u00f9 elevato di toni, ad esempio 10. Questo pu\u00f2 accadere in particolare quando viene assegnata una categoria di toni separata per le sillabe terminanti in \"p\", \"t\", \"k\", per ognuno dei tre livelli di tonalit\u00e0 nei quali possono cadere. Per la maggior parte dei linguisti questa ulteriore complicazione non \u00e8 necessaria. Il mandarino possiede invece solo quattro toni pi\u00f9 un tono \"neutro\".\nIl cantonese mantiene molti suoni al termine della sillaba che il mandarino ha perso o fuso insieme. Per esempio i caratteri (\u88d4,\u5c79,\u85dd,\u827e,\u61b6,\u8b6f,\u61ff,\u8abc,\u8084,\u7ff3,\u9091,\u4f5a) sono tutti pronunciati \"yi4\" in mandarino, ma sono tutti differenti in cantonese (rispettivamente: jeoi6, ngat6, ngai6, ngaai6, yik1, yik6, yi3, yi4, si3, ai3, yap1 e yat6). Comunque, il sistema di vocali del mandarino \u00e8 per certi versi pi\u00f9 conservatore rispetto a quello del cantonese, dato che molti dittonghi mantenuti nel mandarino sono stati persi o confusi nel cantonese. Inoltre il mandarino compie una distinzione triplice tra fricative alveolari, alveopalatali e retroflesse, distinzione assente nel cantonese.\nC'\u00e8 un'altra differenza evidente tra cantonese e mandarino, nel mandarino \u00e8 assente un suono \"m\" al termine della sillaba: la \"m\" e la \"n\" terminali nel cantonese sono state fuse in \"n\" nel mandarino. Inoltre, nel cantonese i suoni nasali possono essere sillabe indipendenti senza altre vocali.\nIl cantonese oltre ad essere ben distinto foneticamente dal mandarino, come gli altri principali dialetti cinesi ha una base grammatica leggermente differente. In Cina la pronuncia dei toni \u00e8 fondamentale per identificare una parola e quindi di conseguenza una frase.\nNon di rado capita tra connazionali di una certa et\u00e0 che girano il paese per la prima volta di non riuscire a capire o farsi capire dai propri connazionali.\nComparazione con il Primo Cinese Medio, shift vocalico putonghua-cantonese e romanizzazione di Morrison (1828).\nSe si sa leggere il cantonese (\u5ee3\u6771\u8a71 Gwong2dung1waa2; variet\u00e0 standard prestigiosa di Hong Kong), si possono fare analisi, ricostruzioni e paragoni usando anche la versione attuale di questo celebre e prestigioso dialetto di famiglia Yu\u00e8 (\u7cb5\u8a9e Jyut6jyu5), che peraltro ha la grande peculiarit\u00e0 di preservare i tre stop senza rilascio di suono a fine sillaba. Riguardo a questo e altri aspetti, \u00e8 pi\u00f9 conservativo rispetto al cinese moderno e assomiglia di pi\u00f9 al cinese medio. Questo stesso dialetto viene anche usato nella ricostruzione del Primo Cinese Medio, siccome il Proto-Yue discende direttamente da esso . Questo paragrafo offre un'introduzione sommaria alla sua fonetica per poterlo integrare nei paragoni e/o poterlo imparare.\nSe si fa analisi e comparazione filologica della fonetica oppure si studia verticalmente la lingua su grammatiche e dizionari, bisogna necessariamente fare affidamento su un sistema di traslitterazione che comprenda anche i toni, un \u201cpinyin cantonese\u201d alla stregua di quello inventato per romanizzare il putonghua. Ne esistono vari, elaborati nel corso degli anni. Qui si prende come punto di partenza la traslitterazione Jyutping (\u7ca4\u62fc), piuttosto comoda ed elaborata successivamente al sistema Yale e Sidney Lau.\nLe consonanti al 90% non variano rispetto al pinyin e viceversa: i suoni B, P, D, T, G, K, H, L, M, N, Z, C, S, F e NG non cambiano.\nA fine parola ci possono essere i suoni \u2013NG e \u2013N, come in cinese mandarino, ma in pi\u00f9 si reperisce ancora la \u2013M insieme agli stop senza rilascio \u2013P, -T, -K (ex. JIP, JIT, JIK, JIN, JIM, JING). All\u2019inizio di una sillaba che inizia per vocale, anche se non c\u2019\u00e8 segnato nulla, alcuni linguisti nei loro studi indicano la presenza di un colpo di glottide, altri ancora indicano che c\u2019\u00e8 uno zero-onset (\u201ciniziale-zero\u201d).\nIn cantonese, il suono NG- pu\u00f2 ancora trovarsi a inizio sillaba e addirittura \u201cNG\u201d e \u201cM\u201d, siccome sono anche due sonanti oltre che due consonanti, sono gi\u00e0 due sillabe complete e a s\u00e9, dotate di significato e intonabili. Si pensi per esempio alle esclamazioni \u201c\u2026Mh. Capito.\u201d, \u201cMmh!? Cosa!?\u201d, \u201cMMMH!!! CHE BUONOOO!!!\u201d. Le sonanti esistono anche in lingue come il sanscrito, il proto-indoeuropeo e il lituano; in quest\u2019ultima addirittura si intonano /l/, /m/, /n/ e /r/. le sonanti si trovano pure in Hokkien e shanghainese. La trascrizione IPA delle sonanti avviene con un trattino sotto la lettera (\"non\" un punto spesso, per indicare la tensificazione): /m\u0329/ e /\u014b\u0329/.\nA livello di sole lettere dell\u2019alfabeto, le vocali e semivocali sono indicate dalle stesse lettere reperibili in pinyin: A, E, -I, O, -U, W-, Y-. A livello fonetico, in cantonese ci sono due vocali che hanno una durata molto breve e sfuggita a prescindere dall'intonazione.\nPer tracciare un utile parallelismo con il Primo Cinese Medio, innanzitutto lo Yue/cantonese \u00e8 un dialetto piuttosto conservativo insieme ai Minnan, all'Hakka e allo shanghainese. Ritiene infatti gli stop senza rilascio udibile di suono *-p, *-t, *-k dal Primo Cinese Medio, mentre in altri dialetti si leniscono in uno stacco glottale/colpo di glottide a fine sillaba (in putonghua cadono completamente, facendo sparire anche la categoria detta \"tono entrante\"). In pi\u00f9, ritiene tutte e tre le codine nasali *-m, *-n e *-ng. Riguardo a *-m, la corrispondenza \u00e8 perfetta con il Primo Cinese Medio eccetto per una sola casistica, cio\u00e8 il suono *-m dopo le iniziali *bj-, *pj- e *phj-, cio\u00e8 le iniziali che oggi si sono lenite in /f/ in putonghua, cio\u00e8 in un suono labiodentale (labiodentalizzazione): in questo caso, si assimila in /n/. Il suono originale si pu\u00f2 recuperare dal dialetto Hakka. Quanto a -n e -ng, in apparenza la corrispondenza pu\u00f2 sembrare un dettaglio futile, ma in altre famiglie dialettali queste finali possono confodersi tra loro e/o cadere e nasalizzare la vocale che le precede (e.g. Hokkien, shanghainese). Quanto alle consonanti iniziali, il cantonese non ha le palatalizzazioni che avvengono nel guanhua in variet\u00e0 di Pechino e nel putonghua e ritiene buona parte delle iniziali *ng- dal Primo Cinese Medio. Gli altri dettagli invece lo differenziano: il cantonese, come tutti i dialetti meridionali, ha perso tutti i suoni retroflessi, nati in Primo Cinese Medio perlopi\u00f9 per la presenza di un cluster a inizio sillaba. In pi\u00f9, l'iniziale *ny-, da cui deriva R- in puntonghua e la sillaba ER, cade completamente o muta in una semivocale /w/ (e.g. *nyi &gt; ji /i/). In pi\u00f9, perde lo stacco glottale a inizio sillaba, caratteristica comune a tutti i dialetti (in Tardo Coreano Medio, l'alfabeto coreano lo indica con una lettera creata apposta e poi caduta in disuso). In pi\u00f9, talune aspirazioni *h-, *x- in Primo Cinese Medio e putonghua cadono in cantonese o mutano in /f/. Tutti questi tratti si notano gi\u00e0 dal primo dizionario di cantonese scritto da un europeo, il dizionario di cantonese-inglese del reverendo Robert Morrison (1828). Il cantonese, stando alle stesse parole di Morrison e di altri tra i primissimi autori europei di dizionari di cantonese, gi\u00e0 a inizio Ottocento stava perdendo la differenza tra i suoni dentali e palatali, cio\u00e8 tra quelli che in pinyin sono J, Q, X e Z, C, S: oggi solo i suoni dentali sono pronunciati, pertanto vi convergono i suoni che prima erano palatali. Questi suoni si trovano invece distinti nel dizionario di Morrison (e.g. \"S\" vs \"SH\") in tre volumi e in pochissimi altri dizionari antichi (Morrison ha pure scritto la prima grammatica di cantonese nel 1815). Il cantonese non ha le stesse distinzioni molto precise tra consonante sonora-sorda-aspirata sorda e talune consonanti sonore e la loro controparte sorda: ha molti meno suoni, come anche tutti gli altri dialetti a eccezione del dialetto di Shanghai, che ritiene ancora le doppiette e triplette ben distinte di consonanti del Primo Cinese Medio. Il cantonese poi non ha i dittonghi *ju e *jo da cui deriva /y/ in putonghua, suono nato durante il Primo Mandarino. Tuttavia, il cantonese possiede questa vocale */y/ gi\u00e0 dalla sua nascita. La proto-lingua, di cui esiste una ricostruzione del sistema vocalico di Karen Huang e raffinata da Georg Orlandi (entrambe del 2009), si chiama \"Proto-Yue\". Quanto ai nuclei di sillaba, quasi tutte le vocali e dittonghi hanno subito uno shift vocalico (vowel shift) che segue dei pattern, tale per cui l'aspetto \u00e8 diverso da quello odierno (ma si pu\u00f2 invertire lo shift gi\u00e0 rispetto al puntonghua con la scoperta del pattern). Esistono delle ricerche che tentano di spiegare questo shift. L'individuazione di questi pattern permette anche una memorizzazione pi\u00f9 veloce della pronuncia in questo dialetto (come anche quella in altri, e.g. il fatto che una nasale in una certa situazione cada a prescindere nasalizzando il nucleo di sillaba). Per capire alcune eccezioni, potrebbe essere utile consultare le pronunce in Primo Cinese Medio. Lo stesso shift vocalico pu\u00f2 aiutare a individuare qualche dato della pronuncia in Primo Cinese Medio di una sillaba del cinese moderno standard e/o qualche irregolarit\u00e0 nascosta in un insieme di regolarit\u00e0 apparenti (e.g. trovare delle vocali anomale in un gruppo di sillabe aventi in putonghua la stessa vocale e una serie di trasformazioni regolari in cantonese ma irregolari in dei punti: in questi punti l'esito irregolare potrebbe derivare dalla pronuncia antica).\nQuanto alla romanizzazione Morrison (1828), qui si traccia una breve introduzione pu\u00f2 essere d'aiuto a chi consulta questo dizionario, che ha i suoi pregi:\nRomanizzazioni del dialetto Yue e pronuncia puntuale.\nNella tabella sottostante si indicano i suoni del cantonese insieme alle cinque romanizzazioni principali, tutte molto simili tra loro: la Jyutping, la Yale, la Lau, la CTS e il Pinyin Cantonese (\"Cantonese Pinyin\"). La prima \u00e8 usata dall'Universit\u00e0 di Hong Kong, \u00e8 molto popolare all'estero ed \u00e8 la pi\u00f9 recente, siccome \u00e8 del 1993 ed \u00e8 stata aggiornata nel 2018. La seconda, famosa quasi quanto la Jyutping, \u00e8 stata confezionata da Gerard P. Kok e Parker Po-fei Huang e usata nel libro \"Speak Cantonese\", pubblicato nel 1958. Questo sistema \u00e8 molto vicino al pinyin e si usa ancora nel centro di lingua cinese dell'Universit\u00e0 Cinese di Hong Kong. La terza prende il nome dal linguista di Hong Kong Sydney Lau e deriva da una modifica del sistema Yale effettuata negli anni '70 e usata per insegnare il dialetto cantonese agli immigrati occidentiali a Hong Kong tramite libri di testo e programmi radiofonici. Un'opera celebre \u00e8 \"A Practical Cantonese-English Dictionary\", pubblicato dal Governo di Hong Kong nel 1977. La quarta, la meno usata (si trova tipicamente in lavori sul cantonese prodotti nella Repubblica Popolare Cinese), \u00e8 il Cantonese Transliteration Scheme, pubblicata insieme a un gruppo di 4 romanizzazioni, dette \"Guangdong Romanization\" nel 1960: una per il Teochew, una per l'Hakka, una per l'hainanese e una proprio per il dialetto Yue/cantonese. Il Cantonese Transliteration Scheme viene detta anche \"Canton Romanization\" e, come abbreviazione, si pu\u00f2 immaginare come \"CTS\". La CTS \u00e8 stata revisionata nel 1980 da Rao Bingcai. La quinta \u00e8 stata creata dal Reverendo Yu Ping Chiu (\u4f59\u79c9\u662d) nel 1971 e modificato dal Dipartimento dell'Educazione di Hong Kong e dal Prof. Zhan Bohui (\u8a79\u4f2f\u6167) del Centro di Ricerca di Dialetti Cinesi dell'Universit\u00e0 di Jinan e Professore Onorario all'Universit\u00e0 di Hong Kong.\nSistema tonale.\nI toni (\u58f0\u8c03 sheng1diao4, ovvero \u8072\u8abf sing1diu6) vengono indicati, se si usa il metodo pi\u00f9 snello, con un sistema cifra-tono come nel pinyin in versione snella: invece che usare i diacritici, si mettono i numeri accanto alla sillaba o come apice (o, raramente, come pedice). In totale, se si esclude la differenziazione tra tono entrante e non, ci sono sei toni contro i [quattro+vocale atonale] del putonghua. Non esistono sillabe atonali e, se ci sono gruppi vocalici, le regole per capire quale suono modulare sono grossomodo uguali a quelle del putonghua. I toni sono dunque sei e, se si distinguono come categoria a s\u00e9 i toni entranti, in totale sono nove. \"Tono entrante\" in Primo Cinese Medio indica non tanto un'intonazione, ma semplicemente il fatto che la vocale era pronunciata breve e sfuggita perch\u00e9 chiusa da uno stop senza rilascio udibile di suono. Oggi in pi\u00f9 nei vari dialetti si aggiunge un'intonazione. I toni entranti sono presenti solo in presenza di stop o di stop leniti in uno stacco glottale/colpo di glottide a fine sillaba (cio\u00e8 una consonante presente anche in arabo, thailandese, vietnamita e Tardo Coreano Medio scritto con una consonante oggi in disuso. Si approssima immaginando di tirare un lieve colpetto di tosse). Lo stacco glottale, nelle lingue sinitiche, si trova in stop leniti (tutti o in parte) in shanghainese, hokkien e nei dialetti settentrionali. Si trovava a fine sillaba pure in Old Chinese e vietnamita molto antico e la sua caduta ha fatto nascere il tono crescente in Primo Cinese Medio e nelle variet\u00e0 successive di vietnamita (\"tonogenesi\"). Il tono decrescente in entrambe le lingue deriva dalla caduta di una *-s a fine sillaba.\nUna volta che, senza forzare la voce, si divide la propria tessitura vocale in tre altezze/registri (acuto-medio/mediano-grave), si possono assegnare i numeri [5], [3] e [1] a queste altezze (\"5\" \u00e8 il registro acuto, da cui si va scendendo progressivamente) e si possono quindi pronunciare e memorizzare i toni, che nelle vocali sfuggite hanno una modulazione piuttosto rapida. Nella tabella sotto si illustrano tutti e nove i toni (1b, 3b e 6b servono solo a disambiguare quelli entranti):\nSi ricorda che queste modulazioni (tranne la variante entrante) si possono applicare anche alle due sonanti, \"m\" e \"ng\". Solitamente hanno tutte quante il tono 4, cio\u00e8 decrescente nel registro grave (in origine forse pianeggiante nel registro grave): \u543e ng4 {pinyin: w\u00fa}, \u5433/\u5434 ng4 {W\u00fa}, \u68a7 ng4 {W\u00fa }, \u8708 ng4 {w\u00fa}, \u90da ng4 {w\u00fa} (questo carattere indica un'antica citt\u00e0 nello Shandong, nel sudovest di Anqiu \u5b89\u4e18) e \u6d6f ng4 {W\u00fa} (un fiume nello Shandong). A queste sillabe gi\u00e0 complete di per s\u00e9 si aggiungono infine \u5514 m4 {pinyin: w\u00fa} e \u5638 m4 (presente solo in dialetto Yue. In pinyin, in base alla chiave di lettura, si pu\u00f2 immaginare come ~w\u00fa).\nComparazione con il putonghua e pinyin con esempi.\nLe due sonanti in cantonese, che non si possono confondere in romanizzazione perch\u00e9 sono graficamente separate e circoscritte dalle cifre che indica i toni, raccolgono poche sillabe, tutte quante con intonazione discendente: quella velare \"NG\" possiede \u543e ng4 {w\u00fa}, \u5433/\u5434 ng4 {W\u00fa} \u68a7 ng4 {W\u00fa } \u8708 ng4 {w\u00fa} \u90da ng4 {w\u00fa} (questo carattere indica un'antica citt\u00e0 nello Shandong, nel sudovest di Anqiu \u5b89\u4e18) e \u6d6f ng4 {W\u00fa} (un fiume nello Shandong). Le sonanti M sono \u5514 m4 {w\u00fa} e \u5638 m4, unicamente dialettale.\nUn lavoro pi\u00f9 approfondito tiene conto anche di tutto il sistema vocalico come nucleo di sillaba e in isolamento. Tiene anche conto delle eccezioni estremamente rare, oltre alle linee guida generiche esposte.\nTavola di Radicali Kangxi con pronuncia sino-xenica, Primo Cinese Medio e variazioni in vietnamita e giapponese.\nNella seguente tabella, i Radicali Kangxi sono ordinabili in base al pinyin o alla pronuncia nel dialetto cantonese in base a un pulsante apposito. In pi\u00f9, si possono fare paragoni tra la pronuncia cinese attuale e quella in Primo Cinese Medio in base alla ricostruzione del Guangyun di Baxter (2011), Laddove il carattere \u00e8 assente, non \u00e8 stata indicata la pronuncia. Oltre al Primo Cinese Medio, sono presenti la lettura cinese in lingua coreana, vietnamita e giapponese (con derivazione storica) Go-on e Kan-on (laddove esistono pi\u00f9 pronunce, si \u00e8 optato per scegliere quella pi\u00f9 vicina al cinese medio; per esempio, la pronuncia tarda Tang e Song \u5510\u5b8b\u97f3 e le pronunce slang sono state escluse). Quella giapponese \u00e8 affiancata dalla trascrizione in caratteri romani (roomaji) con il sistema Hepburn. Le vocali lunghe sono state trascritte seguendo l'ortografia invece della pronuncia, siccome la -u finale \u00e8 ben distinta (e da essa si risale a un dittongo o a una coda nasale velare in cinese). La pulsantiera si pu\u00f2 usare anche per aiutarsi a fare comparazioni con il Primo Cinese Medio con delle caratteristiche a inizio sillaba e fine sillaba (per le seconde, \u00e8 stata impostata una colonna ad hoc). La romanizzazione in cantonese \u00e8 stata effettuata con il sistema Jyutping. I Radicali Kangxi sono affiancati da tutte le loro variazioni, versioni semplificate e dalle variazioni rintracciabili nei kanji giapponesi e negli Han tu vietnamiti."}
{"id": "129264", "revid": "1442080", "url": "https://it.wikipedia.org/wiki?curid=129264", "title": "Giuseppe Giannini (calciatore)", "text": "Nella sua quasi ventennale carriera di calciatore ha vestito per quindici anni la maglia della Roma, diventando anche suo capitano, e per 47 volte quella della nazionale A. Ha militato nelle file di Sturm Graz, Napoli e Lecce. Dal 2004 \u00e8 allenatore.\nCaratteristiche tecniche.\nClassico regista di centrocampo con ottima visione di gioco e tecnica, durante la carriera ha giocato sia come playmaker basso sia come fantasista dietro le punte. Elegante nei movimenti, con una postura sempre a testa alta, era capace di giocare il pallone con entrambi i piedi, caratteristiche che gli valsero il soprannome de \"il principe\". \u00c8 stato uno dei migliori registi italiani tra la fine degli anni '80 e inizio anni '90 del XX secolo.\nCarriera.\nGiocatore.\nClub.\nNato a Roma nel quartiere Trieste, dove il padre Ermenegildo gestiva un bar, all'et\u00e0 di tre anni si trasferisce con la famiglia a Frattocchie. Inizi\u00f2 a giocare a calcio prima nella parrocchia di San Giuseppe a Frattocchie, sotto la supervisione di Don Dino, e poi nel Santa Maria delle Mole. Successivamente si trasferir\u00e0 nel Tomba di Nerone, zona nord di Roma e poi nell'Almas Roma, club di via Demetriade, nel quartiere romano Appio Tuscolano.\nVest\u00ec per la prima volta la maglia giallorossa nella stagione 1981-1982, nella partita interna contro il . Non chiuse la carriera nella Roma in quanto il rapporto con la societ\u00e0 (in particolar modo col presidente Franco Sensi) si incrin\u00f2 irreparabilmente, anche a causa di un rigore sbagliato nel derby che cost\u00f2 la sconfitta ai giallorossi.\nNella finale di ritorno della Coppa Italia 1992-1993 col Torino realizz\u00f2 una tripletta su rigore, unico calciatore insieme ad Angelo Domenghini ad averla messa a segno in una finale di Coppa Italia. La tripla marcatura non fu sufficiente alla Roma che perse la finale.\nLasci\u00f2 la Roma nel 1996 per approdare allo Sturm Graz, in Austria. Negli ultimi anni di carriera vest\u00ec per pochi mesi la maglia del Napoli (voluto da Carlo Mazzone) e segnando un gol nel 3-0 contro la in Coppa Italia, e per una stagione e mezza quella del , contribuendo al ritorno in Serie A della squadra salentina.\nNel campionato italiano, con la maglia della Roma, il \"Principe\", soprannome datogli da Odoacre Chierico per il modo elegante di correre a testa alta, ha totalizzato 318 presenze segnando 49 reti.\nSi classific\u00f2 al terzo posto nella classifica marcatori della Serie A 1987-88, con 11 reti realizzate.\nNelle coppe europee gioc\u00f2 38 gare segnando 7 reti, disputando una finale di Coppa UEFA (1990-91) persa contro l'Inter.\nNazionale.\nCon la nazionale Under-21, allenata da Vicini, aveva sfiorato la vittoria nell'Europeo Under-21 1986, vinto dalla Spagna, andando a segno nella gara d'andata disputata a Roma e finita 2-1 per gli \"azzurrini\". La partita di ritorno termina 2-1 per gli spagnoli che si aggiudicheranno il titolo ai rigori (3-0) per gli errori decisivi di Giannini e degli all'epoca compagni di squadra nella Roma Stefano Desideri e Marco Baroni.\nGiannini esord\u00ec con la nazionale maggiore il 6 dicembre 1986, a 22 anni, nella partita Malta-Italia (0-2) valevole per le qualificazioni all'Europeo 1988. Partecip\u00f2 all'Europeo 1988, raggiungendo la semifinale e venendo inserito nella formazione ideale del torneo. Viene convocato anche al Mondiale 1990 in Italia, arrivando sino in semifinale e vincendo successivamente la finale per il terzo posto. Nel girone di qualificazione segn\u00f2 il gol decisivo per la vittoria sugli Stati Uniti (1-0) allo Stadio Olimpico.\nAllenatore.\nNel 2004-2005 ha allenato il in Serie C1 venendo esonerato a met\u00e0 stagione con un ruolino di marcia di 4 vittorie, 7 pareggi, 6 sconfitte; nel 2005-2006 diventa il quinto allenatore in quella stagione della , sempre in Serie C1, coadiuvato dall'ex giocatore della Roma Roberto Pruzzo: i risultati sono negativi, e Giannini \u00e8 esonerato dopo sole 6 partite senza vittorie e il penultimo posto in classifica. Nel 2006 allena per breve tempo in Romania l'Arge\u0219 Pite\u0219ti, che milita nel massimo campionato romeno. Durante la sua gestione, la squadra racimola in dieci giornate una vittoria e nove sconfitte consecutive, che gli costano il posto e viene esonerato.\nIl 19 settembre 2007 \u00e8 chiamato a sostituire l'esonerato Mauro Melotti sulla panchina della Massese in Serie C1. Dopo essere stato esonerato dopo pochi mesi, Giannini \u00e8 richiamato a guida della Massese venendo poi esonerato nuovamente a causa, secondo la societ\u00e0, di \u00abrapporti non ottimali fra Giannini, la squadra e alcuni addetti ai lavori, i risultati altalenanti dall'inizio del girone di ritorno e le ripetute dichiarazioni alla stampa in cui ha criticato l'operato della dirigenza, del Comune e la scarsa attenzione della citt\u00e0 alla squadra\u00bb.\nNella stagione 2008-2009 \u00e8 chiamato alla guida del , in Lega Pro Prima Divisione, e si avvale della collaborazione dell'ex portiere della Roma Giovanni Cervone, preparatore dei portieri e del vice Roberto Corti. La squadra consegue la promozione in Serie B, traguardo storico per il club salentino. A un mese dalla promozione le strade di Giannini e del presidente Vincenzo Barba si separano di comune accordo, a causa del clima di indecisione conseguente alla crisi societaria. Ad agosto, col cambio di propriet\u00e0, Giannini \u00e8 confermato dal presidente Daniele D'Odorico.\nL'8 febbraio 2010, al termine della partita Gallipoli-Grosseto (2-2), Giannini annuncia le dimissioni dopo uno scontro verbale col presidente D'Odorico; tuttavia due giorni torna sui suoi passi e resta alla guida della squadra salentina. Il 22 marzo abbandona definitivamente la panchina gallipolina dimettendosi nuovamente, alla vigilia della sfida interna con la Triestina, denunciando in una conferenza stampa la grave crisi economica del club, lasciando la squadra al quartultimo posto in classifica.\nIl 24 giugno 2010 diventa allenatore del Verona. Nelle prime cinque giornate di campionato colleziona tre sconfitte (con Paganese, , Gubbio) un pareggio (col S\u00fcdtirol) e una vittoria (5-1 al ). A causa dei risultati insoddisfacenti ottenuti dalla squadra, l'8 novembre 2010 dopo la sconfitta contro la Salernitana per 2-1 che porta il Verona al penultimo posto in classifica, viene esonerato dall'incarico dopo aver raccolto 13 punti in 12 gare di campionato, sostituito da Andrea Mandorlini.\nIl 30 ottobre 2011 diventa mister del sostituendo l'esonerato Guido Ugolotti, suo compagno di squadra ai tempi della nell'annata 1981-1982; si avvarr\u00e0 di Ferruccio Mariani come allenatore in seconda. Dopo la sconfitta iniziale per 0-1 contro il Bari, il 5 novembre arriva la prima vittoria per 1-2 contro la . Dopo la vittoria esterna contro il Pescara (2-1), nel post-partita annuncia le sue dimissioni criticando il presidente Camilli, dichiarando \"di essere di troppo e di essersi sentito sin dall'inizio sempre in discussione\".\nIl 28 giugno 2013 \u00e8 nominato nuovo selezionatore della nazionale libanese. Nel maggio 2015 \u00e8 esonerato e rimpiazzato sulla panchina della nazionale da Miodrag Radulovi\u0107.\nIl 10 giugno 2017 diventa il nuovo tecnico del , militante in Serie D., ma dopo che il proprietario della squadra gialloverde Pezone ha ultimato l'acquisto del , il 21 giugno Giannini si trasferisce sulla panchina del club pontino, diventato \"Racing Fondi\", in Serie C. Il 18 settembre 2017 viene esonerato per divergenze di obiettivi con la societ\u00e0.\nDirigente sportivo.\nIl 14 febbraio 2017 \u00e8 ingaggiato come responsabile del settore giovanile del .\nNell'agosto 2018 \u00e8 nominato supervisore del vivaio della Lupa Frascati.\nStatistiche.\nStatistiche da allenatore.\nClub.\n\"Statistiche aggiornate al 10 settembre 2017.\" In grassetto le competizioni vinte.\nPalmar\u00e8s.\nIndividuale.\nTop 11 Campionato europeo di calcio Germania Ovest 1988: 1\nVita privata.\n Nel marzo 2005 nelle elezioni regionali del Lazio si \u00e8 candidato per Forza Italia, ma non \u00e8 stato eletto."}
{"id": "129265", "revid": "484362", "url": "https://it.wikipedia.org/wiki?curid=129265", "title": "O fortunatos nimium sua si bona norint, agricolas", "text": "La locuzione latina O fortunatos nimium, sua si bona norint, agricolas, tradotta letteralmente, significa \"troppo fortunati sarebbero i contadini, se conoscessero i loro beni\". (Virgilio, Georgiche, Il, 458).\nDa questa espressione risulta evidente l'amore del poeta mantovano per la bellezza e l'incanto della vita campestre."}
{"id": "129267", "revid": "125479570", "url": "https://it.wikipedia.org/wiki?curid=129267", "title": "Druuna", "text": "Druuna \u00e8 un personaggio immaginario creato da Paolo Eleuteri Serpieri, protagonista di una serie a fumetti di fantascienza erotica ambientata in un futuro post apocalittico, che ha esordito in Francia sulla rivista \"Pilote.\" Le storie di Druuna sono state pubblicate in otto volumi editi dal 1985 al 2003 e su altre riviste come \"M\u00e9tal Hurlant\" e \"Heavy Metal\"; la serie ha riscontrato un notevole successo arrivando a vendere oltre un milione di volumi tradotti in dodici lingue.\nStoria editoriale.\nGli albi sono stati pubblicati in Italia dalla case editrici Alessandro Distribuzioni e Comic Art, in Francia dalle rivista \"Pilote\" e \"M\u00e9tal Hurlant\" e negli Stati Uniti da \"Heavy Metal\".\nIl personaggio \u00e8 protagonista di dieci volumi della serie \"Morbus Gravis\":\nLa serie \u00e8 caratterizzata da contenuti di sesso e violenza molto realistici. In \"Creatura\" sono rappresentati amplessi in modo quasi completamente esplicito, i tre volumi successivi sono non censurati mentre la serie torna a rappresentazioni non esplicite del sesso ne \"Il pianeta dimenticato\". Druuna \u00e8 anche presente in numerosi artbook di Serpieri quali \"Obsession\", \"Druuna X\", \"Druuna X 2\", \"Croquis\", \"Serpieri Sketchbook\", \"Serpieri Sketchbook 2\".\nSuccessivamente \u00e8 stata rilasciata una nuova ristampa: Druuna Delta, di 4 volumi che raccolgono la serie completa. Nel 2016 venne rilasciato un nuovo numero della serie: Druuna Anima N. 0. Esso racconta esternamente come la serie di Serpieri sia stata letta da Druuna stessa nella sua stanza. Il 2 novembre del 2018 viene rilasciato un nuovo albo intitolato: Druuna Venuta dal Vento, seguito della serie, dopo Clone.\nCaratterizzazione del personaggio.\nDruuna \u00e8 una donna bella e sensuale, dalle fattezze mediterranee, lunghi capelli neri e carnagione olivastra. Nella maggior parte dei casi il ruolo di Druuna \u00e8 quello di un oggetto sessuale desideroso di essere tale e che si piega a ogni genere di \"avance\". In pi\u00f9 di una storia le \u00e8 per\u00f2 capitato di essere violentata, venendo vista dagli individui maschi, con l'eccezione del fidanzato Schastar o di Lewis, solo come oggetto per soddisfare i propri desideri sessuali. A volte \u00e8 stata oggetto di attenzioni anche del sesso femminile, anche se lei non sembra essere interessata a questo tipo di rapporti. Spesso Druuna \u00e8 rappresentata nuda o seminuda e le sue immagini sono sovente riprodotte come poster. La gran parte delle avventure di Druuna hanno luogo in un futuro post apocalittico.\nDruuna possiede un forte temperamento e nonostante le violenze che subisce rifiuta di sottomettersi. Nonostante pi\u00f9 di una volta abbia avuto rapporti consensuali con altri partner, il suo amore \u00e8 unicamente per il fidanzato Schastar. Druuna ha come obiettivo iniziale della storia di poter curare il suo fidanzato, in quanto afflitto dal \"morbo\". Druuna vive in una piccola casa isolata dal resto della comunit\u00e0 cittadina. Il misterioso virus trasforma le persone in mostri con un irrefrenabile desiderio sessuale e sanguinario, e ha reso tutti paranoici. Se le autorit\u00e0 sapessero che Druuna tiene un mutante in casa propria verrebbe catturata e giustiziata. Soprattutto per il fatto che tiene in casa libri illegali sulla verit\u00e0 del mondo come era una volta, cosa che le grandi autorit\u00e0, \"I Preti\", hanno severamente proibito. Druuna si offre spesso al dottore Ottoneger per avere alcune dosi extra di siero per aiutare Schastar.\nTrama.\nCapitolo 1: Morbus Gravis.\nDruuna, bloccata all'interno di una citt\u00e0 diroccata e isolata, \u00e8 nella sua stanza che legge dei libri. I testi raccontano che nell'antichit\u00e0 il mondo era pieno di foreste, montagne e laghi. La lettura di questi libri \u00e8 ritenuta dai preti un tab\u00f9 e se la scoprissero Druuna verrebbe condannata per blasfemia e giustiziata. Schastar il fidanzato di Druuna afflitto dal \"morbo\" - una misteriosa malattia che trasforma le persone in mostri assetati di sangue e di un irrefrenabile desiderio sessuale - sta peggiorando sempre di pi\u00f9. Solo il suo amore per Druuna gli impedisce di non aggredire e di violentare l'amata.\nDate le gravi condizioni di Schastar, Druuna decide di andare dal medico della citt\u00e0 Ottoneger per prendere \"il siero\", unica cura che arresta il propagarsi del morbo.\nDruuna appena uscita dal suo nascondiglio, assiste all'esecuzione di un uomo afflitto dal morbo da parte di un gruppo di cacciatori al comando di un prete. Se venissero a sapere che Druuna tiene un infetto in casa verrebbe uccisa all'istante.\nDurante le sue peregrinazione Druuna fa la conoscenza di un nano che dice di conoscere delle vie pi\u00f9 sicure, lontane dai mostri mutanti e dai cacciatori, che se la scoprissero la catturerebbero per poi violentarla.\nScendendo cos\u00ec nel sottosuolo, la ragazza fa la conoscenza di un \"mutante\" transessuale in compagnia della moglie e delle figlie, tutte desiderose di avere un rapporto sessuale ed eccitate dalla bellezza di Druuna. Il mutante confida a Druuna che Schastar ha le risposte ai misteri del mondo in cui vivono. Druuna non menziona il fatto che il suo fidanzato \u00e8 infetto e nascosto a casa sua, poich\u00e9 non si fida di nessuno. Druuna tuttavia, decide comunque di fare quanto detto dal mutante per scoprire i segreti di Schastar.\nFatto ritorno in superficie, Druuna assiste alla conversazione fra il nano e una strana creatura umanoide, che svanisce all'istante come un fantasma quando lei chiama il nano.\nDei tentacoli rossi spuntano fuori dall'acqua, afferrando Druuna e trascinandola dentro. Il nano interviene salvando la ragazza per poi strappare il cuore alla creatura e infine mangiarselo.\nRipreso il cammino, Druuna raggiunge il \"centro medico\" luogo in cui le persone si radunano per avere il siero che evita la trasformazione in mostri.\nTuttavia, incontrandosi in questo modo, i contagiati si mischiano ai sani, aumentando il rischio di propagare l'epidemia.\nIl padre di Druuna ha perso la vita in un assalto per accaparrarsi il siero.\nSi presenta una vecchia conoscenza di Druuna: Jock, una delle guardie addetta ai controlli.\nDruuna implora Jock di lasciarla passare per andare dal dottor Ottoneger, promettendo alla guardia di andarlo a trovare nel suo appartamento.\nJock \u00e8 irritato dal modo di fare di Druuna, che lo ha trascurato molto negli ultimi tempi, ma alla fine acconsente.\nMentre fanno la fila, un prete incappucciato viene fatto passare fra la gente.\nI preti provengono dalla \"Citt\u00e0 Alta\", luogo da cui parlano le voci, a cui l'accesso \u00e8 permesso solo a un gruppo di eletti, completamente sani, che vengono selezionati a fine mese.\nUna donna di mezza et\u00e0, vicino a Druuna, esclama che, secondo lei, tutta la gente che non si vede pi\u00f9 viene buttata nei livelli inferiori come cibo per i mutanti. Un soldato sente le accuse e la minaccia. L'abito della donna cade, rivelando un braccio tentacolato. La donna si trasforma all'improvviso in un mostro assetato di sangue e aggredisce il soldato. Altri soldati intervengono e dopo vari colpi riescono ad abbatterla, dimenticando che solo il cuore \u00e8 il punto debole per fermare un infetto.\nIl prete ordina infine di buttare il corpo dell'infetta e quello del soldato ormai contagiato nei livelli inferiori.\nDruuna, nonostante sia sospettata per essere stata vicina alla donna, riesce a superare le guardie.\nRaggiunto lo studio di Ottoneger, Druuna si spoglia offrendosi al dottore in cambio di un paio di dosi extra del siero.\nOttoneger, non riuscendo a resistere al fascino di Druuna, cede. Il dottore commenta che Druuna \u00e8 una donna estremamente bella ed \u00e8 l'unica che sia rimasta completamente sana.\nMentre hanno un rapporto sessuale un infermiere li spia dai filtri di ventilazione e avverte le guardie. Di ritorno a casa, Druuna viene catturata dalle guardie e dall'infermiere, che intendono ucciderla per impossessarsi delle fiale. Druuna offre loro del sesso anale ma non basta. Allora li convince a seguirla a casa, dove dice di avere molte altre dosi nascoste.\nArrivati all'abitazione Druuna chiama Schastar, chiedendogli aiuto. Sentendola in pericolo, Schastar spunta dal soffitto, afferrando gli aggressori con dei tentacoli, per poi infine smembrarli. Preparata la dose, Druuna la inietta a Schastar, che riacquista un aspetto umano. Stanca, Druuna si inietta un po' di siero per poi addormentarsi. Sogna di trovarsi nuda insieme con Schastar, completamente umano, in una enorme distesa erbosa. Strane piccole torri antiche sono disseminate dappertutto e Schastar le spiega che venivano usate da qualcuno per controllare gli uomini. Druuna chiede infine a Schastar di amarla, essendo passato ormai tanto tempo da quando qualcuno l'aveva amata veramente. Ma il tempo cambia improvvisamente e Druuna si ritrova a giacere con un mostro abominevole. La trasformazione di Schastar sveglia Druuna, che si accorge che il siero non lo ha curato e che ha ancora un braccio infetto.\nDruuna sospetta subito che il dottor Ottonegger le abbia rifilato del siero scaduto, ma questo non la intimorisce e rimane vicina a Schastar, che mostra disturbi confusionali, combattuto fra istinti contrari. Riuscendo a riacquistare lucidit\u00e0, decide di mostrare a Druuna il segreto che ha scoperto.\nCapitolo 4: Carnivora.\nDoc, a bordo della stazione spaziale, attiva il computer di bordo, rilevando che i mostri del morbo sono saliti a bordo, raccontando di come tutto fosse iniziate dai sogni di Druuna:\nDruuna con addosso una pesante coperta, sta vagando in un luogo sconosciuto, scappando da misteriose creature. Passata da una porta si trova davanti, un gruppo di medici sporchi che la fissano freddamente. Presa Druuna viene distesa su un tavolo operatorio, svelando il suo avanzato stato di gravidanza. L'uomo affonda il bisturi nel ventre della ragazza che urla di dolore. Druuna si risveglia in una camera da letto. Venendo perseguitata dall'incubo non riesce a capire di cosa si tratti. Un uomo entra nella stanza e i due hanno un rapporto sessuale. Compaiono poi altre persone dallo sguardo malvagio che incitano l'uomo a punire Druuna, trasformandosi infine in un mostro generato dal morbo. Druuna si risveglia sul letto di bordo dell'astronave, con inserito un casco che legge le sue attivit\u00e0 cerebrali.\nSullo schermo davanti a Druuna compare con sua sorpresa il volto di Schastar. Druuna \u00e8 felice di rivedere il suo amato, ma non ha memoria di cosa sia accaduto. Schastar spiega di essere ancora vivo, ma di essere entrato a fare parte del computer della nave di Doc. Ci\u00f2 sembra dovuto dal legame psichico avvenuto con Lewis. Egli spiega all'amata, che mentre dormiva, gli uomini della nave di William e Doc, hanno sondato il suo subconscio alla ricerca di informazioni sconosciute, ma mentre indagavano \u00e8 avvenuta una grave crisi, ma egli non s\u00e0 di cosa si tratta. Essendosi unito al computer, Schastar non ha pi\u00f9 sentito nessuno usare i terminali per chiamare aiuto. Avvertendo infine l'amata Druuna di stare attenta e di guardarsi dal pericolo e se avesse avuto bisogno di lui di attivare i terminali per chiamarlo.\nGirovagando per le stanze Druuna trova l'area deserta, trovando pareti di ferro squarciate e evidenti segni di una selvaggia colluttazione. Trovando i resti un robot con parti di metallo e plastica, orribilmente mutilato su un letto coperto di sangue, la ragazza intuisce che qualcosa lo ha distrutto dall'interno. Dal letto su cui \u00e8 stato deposto, Druuna nota una scia di sangue che si dilunga in un anfratto fra macchinari della nave. Seguendo la scia Druuna trova con orrore un altro corpo, ma che il malcapitato per via della sua parte del corpo bionico, lo tiene ancora in vita. Lo sventurato avverte Druuna di scappare, rilevando che l'essere che lo ha squartato ha divorate e assimilato la sua parte biologica. Terry compare improvvisamente alle spalle di Druuna, il quale resta stupita di vederla salva, rilevando che in quel settore della nave sono tutti morti.\nAltri media.\n\u00c8 stato pubblicato il videogioco \"\" (2001)."}
{"id": "129268", "revid": "1543377", "url": "https://it.wikipedia.org/wiki?curid=129268", "title": "Cubo impossibile", "text": "Il cubo impossibile \u00e8 un oggetto impossibile che rappresenta un cubo non costruibile nello spazio.\nIl cubo impossibile non presenta l'ambiguit\u00e0 del cubo di Necker, che per questo non appare come un oggetto irrealizzabile.\nNel cubo impossibile la raffigurazione degli spigoli come oggetti solidi rende certa la collocazione delle facce anteriore e posteriore ma i prismi che costituiscono gli spigoli laterali si intrecciano in modo impossibile per un oggetto tridimensionale.\nNella litografia del 1958 \"Belvedere\" di M. C. Escher, il ragazzo seduto alla base dell'edificio tiene in mano un cubo impossibile.\nL'intera struttura dell'edificio \u00e8 basata sugli stessi principi che rendono il cubo impossibile. Una scala parte dall'interno dell'edificio al piano inferiore e si appoggia all'esterno del piano superiore.\nUna fotografia con la pretesa di rappresentare un cubo impossibile tridimensionale, \u00e8 stata pubblicata da \"Scientific American\" nel 1966. \u00c8 stata chiamata \"Freemish Crate\".\nLa costruzione di un modello che dia l'illusione di un cubo impossibile pu\u00f2 essere ottenuta tagliando i prismi di una figura cubica reale in modo che si intravedano gli spigoli posti dietro come se passassero anteriormente."}
{"id": "129270", "revid": "114867827", "url": "https://it.wikipedia.org/wiki?curid=129270", "title": "Omne tulit punctum, qui miscuit utile dulci", "text": "La locuzione latina Omne tulit punctum, qui miscuit utile dulci, tradotta letteralmente, significa: \"Ha ottenuto tutti i voti (un consenso unanime) chi ha mescolato l'utile al dolce\" (Orazio, \"Ars poetica\", verso 343). In altre parole: \"Raggiunge la perfezione chi sa unire l'utile al dilettevole\".\nQuesta massima pu\u00f2 esser citata per esprimere il concetto secondo cui la serenit\u00e0 si raggiunge quando si trovano interessanti e piacevoli le cose utili (come il lavoro). In tal senso, ad esempio, la frase viene utilizzata nel \"Gymnasium\" dell'Orto botanico di Palermo per celebrare il lavoro del botanico.\nOrazio si riferiva per\u00f2, propriamente, al poeta. Con questo verso (e con quello seguente: \"...lectorem delectando pariterque monendo\", cio\u00e8: \"...dilettando e insieme istruendo il lettore\") egli intende assegnare alla poesia una funzione didascalica, d'insegnamento.\nSi confrontino le parole famose del Tasso: \"il vero condito in molli versi\" (\"Gerusalemme liberata\", I, ottava 3), il principio del Manzoni secondo cui la letteratura ha \"l'utile per scopo, il vero per soggetto e l'interessante per mezzo\", e la dichiarazione poetica delParini nell'ultima strofa dell'ode illuministica \"La salubrit\u00e0 dell'aria\"."}
{"id": "129271", "revid": "729019", "url": "https://it.wikipedia.org/wiki?curid=129271", "title": "Fabiola o la Chiesa delle catacombe", "text": "Fabiola o la Chiesa delle catacombe \u00e8 un romanzo storico scritto nel 1854 dall'allora arcivescovo di Westminster, poi cardinale Nicholas Wiseman, un religioso di origine irlandese nato a Siviglia.\nIntroduzione.\nL'opera fu composta con l'intento di sensibilizzare alla fede cattolica i lettori, in particolar modo quelli di cultura inglese.\nInfatti, il Wiseman venne nominato da Pio IX arcivescovo di Westminster, col compito di accrescere e fortificare la comunit\u00e0 cristiana inglese radunata intorno all'Arcidiocesi di Westminster. Nel romanzo si evidenzia infatti l'eroismo dei martiri della persecuzione dioclezianea, e il tema principale \u00e8 rappresentato dalla progressiva conversione al cristianesimo della protagonista Fabiola, una santa -in realt\u00e0 vissuta e morta sotto Teodosio I - che viene ricordata come fondatrice del primo ospedale per i poveri.\nIl romanzo, frutto di numerose ricerche compiute dal Wiseman, \u00e8 un'ottima fonte di documentazione sui costumi dei primi cristiani, pur contenendo luoghi comuni (l'ebreo della storia, Efraim, \u00e8 dipinto quale usuraio senza scrupoli) e l'inesatta teoria (smentita dagli attuali studiosi) che i Re Magi fossero quattro, in quanto, avendo il Wiseman notato un'antica figura cristiana, scambi\u00f2 insieme a molti San Giuseppe per un fantomatico quarto magio, tanto che sul frontespizio dell'edizione inglese del romanzo venne raffigurata l'immagine in questione.\nMolti sono inoltre i moniti al lettore che esaltano e lodano la Chiesa e la sua opera salvifica.\nIl libro.\nLa trama.\nIl romanzo inizia nella Roma del 302 per concludersi nel 318, in modo da abbracciare l'intera persecuzione di Diocleziano e gli anni immediatamente successivi al cosiddetto \"Editto di Milano\" (erroneamente attribuito a Costantino I nel 313).\nIncontriamo subito un personaggio minore del romanzo, la matrona Lucina, madre del giovane Pancrazio (ispirato al personaggio di San Pancrazio martire) e vedova di un martire, di cui conserva una spugna imbevuta nel suo sangue. \nPancrazio torna a casa fiero ma debolmente turbato: un suo compagno di studi, Corvino, figlio del prefetto di Roma, lo ha profondamente offeso. Corvino ha scoperto che Pancrazio \u00e8 cristiano e non vede l'ora di rifarsi sul suo compagno, che ha la sola colpa di essere migliore di Corvino nello studio. Lucina e Pancrazio si consolano a vicenda: proprio quel giorno Pancrazio riceve in dono dalla madre la spugna col sangue del martire. Piangendoci sopra, Pancrazio la rende di nuovo molle e \"viva\", simbolo della tenacia con cui egli difende la fede.\nSolo nel terzo capitolo conosciamo Fabiola, una ventenne bella e corteggiata quanto viziata figlia di Fabio, un mercante che trae tutte le sue fortune dal monopolio dei traffici con l'Asia. Fabiola ha tre schiave: \"Graia\", di origine greca; \"Jubala\" detta Afra, di origini africane e \"Sira\", originaria del Medio Oriente. Sira, cristiana, ha come intento la conversione della sua padrona, anche se questa \u00e8 talvolta vendicativa e crudele con le sue schiave.\nParlando come al solito con Sira, Fabiola la sente affermare l'uguaglianza di tutti gli uomini. Sentitasi offesa, la punisce con uno stiletto (arma che le romane utilizzavano per ferire le schiave appena volessero), ferendola gravemente. \nSira viene difesa da Agnese, una ricca fanciulla romana gi\u00e0 cristiana, poi santa, che invano le offre di prenderla al suo servizio.\nAd una cena organizzata da Fabio viene introdotto un personaggio arrivato dall'Oriente, Fulvio. Questi si allea con Corvino in chiave anticristiana.\nDopo varie vicissitudini (in cui compariranno e cadranno santi quali Sebastiano, San Cassiano, Cecilia e Tarcisio), Fabiola si convertir\u00e0 al Cristianesimo e diventer\u00e0 amica di Sira, che morir\u00e0 di tisi, dopo aver rivelato a Fabiola di chiamarsi in realt\u00e0 Miriam e di essere la sorella di Fulvio (che in realt\u00e0 si chiama Oronzio).\nIl libro si conclude con Oronzio che riparte verso il deserto, poich\u00e9 dopo essere stato battezzato (aveva gi\u00e0 ricevuto dalla madre i rudimenti della religione) \u00e8 diventato un monaco cenobita nel deserto vicino Gaza."}
{"id": "129273", "revid": "83531", "url": "https://it.wikipedia.org/wiki?curid=129273", "title": "Ora et labora", "text": "La locuzione latina ora et labora, tradotta letteralmente, significa \"prega e lavora\", o \"prega e fai fatica\". \u00c8 generalmente associata alla Regola benedettina.\nL'espressione riassume i due momenti che, in un rapporto equilibrato tra preghiera e lavoro, scandivano le giornate nelle comunit\u00e0 religiose dal Medioevo in poi. Nel silenzio dei chiostri, migliaia di monaci hanno contribuito a costruire, con il loro paziente lavoro, l'Europa salvando opere d'arte, opere letterarie, dissodando regioni intere e contribuendo in modo determinante ad amalgamare la cultura greco-romana e quella dei nuovi popoli conquistatori.\nAlcuni ordini, come i Cistercensi, intesero il \"labora\" come curare direttamente i lavori agricoli e divennero, perci\u00f2, protagonisti di una cultura agricola delle diverse parti dell'occidente europeo (ad esempio il diffondersi delle marcite); altri, come gli Umiliati, ad attivit\u00e0 come la produzione dei panni di lana utilizzando anche, come fonte di energia, le ruote idrauliche con avvio di attivit\u00e0 che possono essere considerate una anticipazione di quelle protoindustriali."}
{"id": "129275", "revid": "18379", "url": "https://it.wikipedia.org/wiki?curid=129275", "title": "O tempora, o mores", "text": "O tempora, o mores, locuzione latina, \u00e8 una frase di Cicerone, dal quarto libro della sua seconda orazione contro Verre (capitolo 25) e dalla Prima orazione contro Catilina. Si traduce letteralmente con \"Che tempi! Che costumi!\"\nNel suo discorso di apertura contro Catilina, Cicerone deplora la perfidia e la corruzione dei suoi tempi. Egli \u00e8 frustrato dal fatto che, nonostante tutte le prove addotte contro Catilina, che stava cospirando per rovesciare il governo romano e assassinare Cicerone stesso, e nonostante il fatto che il Senato avesse dato il Senatus consultum ultimum, Catilina non era ancora stato giustiziato. Cicerone continua descrivendo i vari episodi della storia romana in cui dei consoli hanno condannato a morte dei cospiratori con prove minori, a volte - nel caso dell'ex console Lucio Opimio, uccisore di Gaio Gracco (uno dei fratelli Gracchi) - sulla base del solo \"quasdam seditionum suspiciones\", \"sospetto di insurrezione\" (sezione 2, Linea 3).\nQuesta frase \u00e8 ora usata anche, ma non solo, nella lingua italiana, per criticare usi e costumi del presente, per lo pi\u00f9 in tono ironico o sarcastico."}
{"id": "129277", "revid": "287204", "url": "https://it.wikipedia.org/wiki?curid=129277", "title": "Mariano Azuela", "text": " \u00c8 infatti conosciuto per i suoi romanzi e racconti brevi sulla rivoluzione messicana del 1910. Lavor\u00f2 per il teatro e la critica letteraria. Fu il primo scrittore della Rivoluzione, influenzando i successivi scrittori messicani della protesta sociale. \nIl suo primo romanzo, \"Mar\u00eda Luisa\", fu scritto nel 1907, seguito da \"Los fracasados\" nel 1908 e \"Mala yerba\" nel 1909. Il tema principale dei suoi primi romanzi \u00e8 il destino. Scrisse della vita sociale dei messicani durante la dittatura di Porfirio D\u00edaz. Dopo aver toccato con mano l'esperienza della rivoluzione messicana, il suo stile divenne sarcastico e disilluso. Il suo primo romanzo con temi inerenti alla Rivoluzione fu \"Andr\u00e9s P\u00e9rez, maderista\" del 1911, seguito da \"Sin Amor\" nel 1912 e il suo romanzo pi\u00f9 famoso, \"Los de abajo\" nel 1915. Continu\u00f2 a scrivere brevi racconti e romanzi influenzati dalla Rivoluzione. I suoi lavori successivi includono \"El camarada Pantoja\" nel 1937, \"Regina Landa\" nel 1939, \"La nueva burgues\u00eda\" nel 1941 e \"La maldici\u00f3n\", pubblicato postumo nel 1955. Questi lavori rappresentano un satirico affresco della vita in un Messico post-rivoluzionario che stigmatizza in maniera tagliente la demagogia e l'intrigo politico.\nBiografia.\nMariano Azuela nasce a Lagos de Moreno, Jalisco il 1\u00ba gennaio 1873, da Evaristo Azuela e Paulina Azuela. Cresce nella piccola fattoria costruita dal padre, la quale influenzer\u00e0 le ambientazioni di molti dei suoi racconti brevi. A quattordici anni entr\u00f2 in un seminario cattolico, ma abbandon\u00f2 presto gli studi religiosi. Studia medicina a Guadalajara, Jalisco conseguendo la laurea nel 1899. Inizi\u00f2 a praticare nella sua citt\u00e0 natale Lagos de Moreno. Dopo la rivoluzione messicana si trasferir\u00e0 a Citt\u00e0 del Messico. Nel 1900 sposa Carmen Rivera, nipote di Agust\u00edn Rivera, prete e storico di Lagos de Moreno. Avranno 10 figli (5 maschi e 5 femmine).\nCome molti studenti, Azuela si oppose alla dittatura del regime di D\u00edaz. Durante il periodo della rivoluzione messicana, Azuela raccont\u00f2 l'impatto della guerra sul Messico e sulla popolazione. Quando Porfirio D\u00edaz fu deposto, Azuela fu nominato capo degli affari politici di Moreno nel 1911 e direttore dell'educazione dello stato di Jalisco nel 1914 dal presidente Francisco Madero. Dopo l'omicidio di Madero, prese parte alla causa costituzionalista. Viaggi\u00f2 con le forze militari di Juli\u00e1n Medina, un seguace di Pancho Villa, dove prest\u00f2 servizio come dottore di campo. La sua partecipazione al conflitto gli diede materiale per scrivere \"Los de abajo\" (1915). Quando le forze controrivoluzionarie di Victoriano Huerta trionfarono momentaneamente, Azuela dovette emigrare a El Paso, in Texas. Qui scrisse \"Los de abajo\", una descrizione in prima persona del combattimento durante la rivoluzione messicana, basata sulla sua esperienza sul campo. Fu prima pubblicato a episodi sul giornale \"El Paso del Norte\" dall'ottobre al dicembre del 1915. Il libro non ricevette un consenso generale fino al 1924, quando fu acclamato come romanzo della rivoluzione. \"Los de abajo \"rappresenta l'inutilit\u00e0 della rivoluzione, la maggioranza sfortunata del suo paese. Azuela combatt\u00e9 per un Messico migliore. Credeva che la rivoluzione avesse corretto alcune ingiustizie, ma ne cre\u00f2 altre altrettanto deplorevoli.\nNel 1917 si trasfer\u00ec a citt\u00e0 del Messico dove, per il resto della sua vita, continuer\u00e0 a scrivere e lavorare come dottore per i poveri. \nNel 1942 ricevette il Premio nazionale messicano per la letteratura. L'8 aprile 1943 divenne membro fondatore del Mexico's National College. Nel 1949 ricevette il Premio nazionale messicano per le arti e le scienze. Mor\u00ec a Citt\u00e0 del Messico il 1\u00ba marzo 1952 e fu sepolto nel Pante\u00f3n Civil, nella \"Rotonda de los Hombre Ilustres.\""}
{"id": "129279", "revid": "599013", "url": "https://it.wikipedia.org/wiki?curid=129279", "title": "Psd", "text": ""}
{"id": "129280", "revid": "16066", "url": "https://it.wikipedia.org/wiki?curid=129280", "title": "Imperius", "text": ""}
{"id": "129285", "revid": "11684", "url": "https://it.wikipedia.org/wiki?curid=129285", "title": "Christian Frederick Peters", "text": ""}
{"id": "129287", "revid": "599013", "url": "https://it.wikipedia.org/wiki?curid=129287", "title": "Alex Z\u00fclle", "text": "Professionista dal 1991 al 2004, vinse due edizioni consecutive della Vuelta a Espa\u00f1a, nel 1996 e nel 1997, e fu campione del mondo a cronometro nel 1996 a Lugano. Forte passista, specialista delle cronometro, si difendeva bene anche in salita, ma il suo tallone di Achille, complice anche una forte miopia, era la discesa.\nCarriera.\nDurante la sua carriera professionistica, Z\u00fclle corse per le seguenti squadre: ONCE (dal settembre 1991 al 1997), Festina (1998), Banesto (1999-2000), Team Coast (2001-2003) per poi chiudere alla Phonak nel 2003-2004, anno in cui si ritir\u00f2 dalle corse.\nIl suo palmar\u00e8s conta numerose vittorie, particolarmente in gare disputate in terra spagnola: spagnole erano infatti le sue squadre degli anni d'oro, ONCE e Banesto. Raccolse i successi praticamente solo nelle gare a tappe, essendo competitivo sia in salita che soprattutto a cronometro. Vanta due successi alla Vuelta a Espa\u00f1a (nel 1996 e nel 1997) e un secondo posto (nel 1993), ed \u00e8 tuttora il ciclista con all'attivo il maggior numero di giorni (45) in maglia oro, simbolo distintivo del leader della classifica generale nella gara a tappe spagnola.\nCorse ad alti livelli anche il Tour de France, vestendo per tre giorni la maglia gialla (nel 1996) e raccogliendo due secondi posti, nel 1995, quando giunse alle spalle di Miguel Indurain, distanziato in classifica generale di 4'35\", e nel 1999, preceduto di 7'37\" da Lance Armstrong. Del distacco accumulato nell'edizione 1999, per\u00f2, ben 6'03\" arrivarono a causa di una maxi-caduta nel gruppo sul lastricato del Passage du Gois, la lingua di terra che collega l'\u00cele de Noirmoutier al continente, nel corso della seconda tappa; Armstrong riusc\u00ec a proseguire con la prima parte del plotone, mentre lo svizzero, Ivan Gotti, Michael Boogerd e altri favoriti rimasero attardati.\nZ\u00fclle corse anche il Giro d'Italia 1998, durante il quale indoss\u00f2 la maglia rosa per dodici giorni e vinse tre tappe. Ciononostante, termin\u00f2 la corsa rosa al quattordicesimo posto finale, molto distaccato dal vincitore Marco Pantani: l'enorme ritardo fu dovuto a un vero e proprio crollo fatto registrare dalle prestazioni dello svizzero nel trittico di tappe alpine, appuntamento al quale Z\u00fclle si era presentato in maglia rosa e con i favori del pronostico, in virt\u00f9 di un cospicuo vantaggio. Nella diciassettesima tappa, che prevedeva l'ascesa della Marmolada, lo svizzero accumul\u00f2 il primo ritardo importante (superiore ai 4'), cedendo il simbolo del primato a Pantani; nella successiva tappa con arrivo all'Alpe di Pampeago, rimedi\u00f2 circa 1' di ritardo dalla nuova maglia rosa; infine, nell'arrivo della diciannovesima tappa a Montecampione, pag\u00f2 duramente una fortissima crisi, chiudendo col \"gruppetto\" dei velocisti a oltre mezz'ora di ritardo dallo stesso \"Pirata\", vincitore di tappa. Ottenne anche una vittoria nei campionati del mondo a cronometro del 1996, disputati a Lugano. Verso la fine della stessa stagione, raggiunse per qualche settimana la prima posizione del ranking UCI.\nNel 1998 fu coinvolto nello scandalo Festina, scoppiato durante il Tour de France di quell'anno: insieme ai compagni di squadra e connazionali Armin Meier e Laurent Dufaux ammise, pur non essendo mai stato trovato positivo ai test antidoping, di aver fatto uso di EPO. Tornato a gareggiare gi\u00e0 ai primi di agosto: partecip\u00f2 anche alla Vuelta a Espa\u00f1a del mese seguente, vincendo la cronometro di Fuenlabrada e chiudendo ottavo in classifica. Nell'ottobre dello stesso anno venne per\u00f2 squalificato per otto mesi, con decorrenza immediata, dalla Federciclismo svizzera, salvo poi essere graziato dall'Unione Ciclistica Internazionale e vedersi ridotta a sette mesi (fino al 1\u00ba maggio 1999) la sanzione, misura che gli permise di partecipare al Giro d'Italia 1999."}
{"id": "129288", "revid": "287204", "url": "https://it.wikipedia.org/wiki?curid=129288", "title": "Alex Zulle", "text": ""}
{"id": "129289", "revid": "287204", "url": "https://it.wikipedia.org/wiki?curid=129289", "title": "Jorg Haider", "text": ""}
{"id": "129290", "revid": "120203270", "url": "https://it.wikipedia.org/wiki?curid=129290", "title": "Juan Ruiz de Alarc\u00f3n", "text": "Nacque a Taxco, nel sud-ovest del Messico, quando il paese era ancora una colonia spagnola. I suoi genitori erano Pedro Ruiz de Alarc\u00f3n e Leonor de Mendoza, discendenti da famiglie illustri. Frequent\u00f2 corsi di Legge presso l'Universit\u00e0 Reale e Pontificia di Citt\u00e0 del Messico e all'inizio del XVII secolo and\u00f2 in Spagna dove ottenne il titolo di baccellierato in canoni all'Universit\u00e0 di Salamanca. Dal 1606, lavor\u00f2 anche a Siviglia, dove cominci\u00f2 ad esercitare la professione di avvocato nella Real Audiencia, \"aunque sin titulo, segun lo tolera la costumbre\". Ritorn\u00f2 in Messico per terminare i suoi studi in Legge e nel 1609 si laure\u00f2 Legge all'Universit\u00e0 di Citt\u00e0 del Messico. \nNel 1614 part\u00ec di nuovo per la Spagna e si stabil\u00ec a Madrid, dove lavor\u00f2 come relatore interno del \"Consiglio delle Indie\" e cominci\u00f2 a dedicarsi alla produzione letteraria. Le peculiarit\u00e0 che riguardavano il suo fisico( aveva una gobba (c\u00f3rcova in spagnolo) dietro e una davanti) ed il suo atteggiamento ritenuto al tempo \"troppo superbo\" ne fecero il bersaglio preferito di numerose burle e critiche da parte di scrittori coevi come Francisco de Quevedo, F\u00e9lix Lope de Vega Pedro Calder\u00f3n de la Barca Gongora e Juan Fernandez. Quest'ultimo gli dedic\u00f2 una \"quintilla\": tanto de c\u00f3rcova atr\u00e1s y adelante, Alarc\u00f3n tienes, que saber es por dem\u00e1s de d\u00f3nde te c\u00f3rco-vienes o ad\u00f3nde te c\u00f3rco-vas\"\nLe opere di Juan Ruiz de Alarc\u00f3n sono caratterizzate da attacchi ai costumi, ai vizi sociali dell'epoca e alle arti occulte, che formano la quarta parte della sua intera produzione drammatica.. Pubblic\u00f2 due compendi di commedie, circa 27, nel 1628 e nel 1634. La sua opera principale \"La verdad sospechosa\", appare nel secondo di questi.\nMor\u00ec a Madrid, in Spagna, il 4 agosto 1639, lasciando un testamento in cui nominava unica erede sua figlia Lorenza de Alarcon, di cui per\u00f2 non si possiedono notizie."}
{"id": "129292", "revid": "72811", "url": "https://it.wikipedia.org/wiki?curid=129292", "title": "Durmstrang", "text": ""}
{"id": "129294", "revid": "110157", "url": "https://it.wikipedia.org/wiki?curid=129294", "title": "Christian Heinrich Friedrich Peters", "text": "Note biografiche.\nPeters studi\u00f2 alla Universit\u00e0 di Berlino, dove si laure\u00f2 nel 1836.\nNel 1838 accompagn\u00f2 Wolfgang Sartorius, barone di Waltershausen, in un viaggio in Sicilia dove rimase fino al 1843. Risalgono a questo periodo alcune importanti realizzazioni tecniche, quali la meridiana della cattedrale di Acireale (1843), un orologio solare (tipo \"dodecaedro\") nel giardino Bellini di Catania, ed una meridiana nella chiesa catanese di San Nicol\u00f2 l'Arena (1841). Peters esegui inoltre rilevamenti topografici sull'Etna.\nNel 1848 fu chiamato a Napoli per eseguire uno studio di geodetica sul Vesuvio.\nPer via di alcune supposizioni fu considerato una guida dei moti rivoluzionari del 1848 a Catania e Messina, e dovette pertanto fuggire in Francia al rientro dei Borbone.\nNel 1850 gli venne conferita la carica di socio corrispondente da parte dell'Accademia degli Zelanti di Acireale.\nNel 1853 Peters lasci\u00f2 per sempre l'Europa, trasferendosi negli Stati Uniti, richiamato da George Marsh. Compir\u00e0 studi sulle coste degli Stati Uniti, lavorando inizialmente presso l'Osservatorio di Cambridge, quindi in quello di Dudley. Nel 1859 fu assunto come direttore dell'osservatorio astronomico dell'Hamilton college di Clinton.\nNel 1867 Peters ottenne un incarico di professore in astronomia. Effettu\u00f2 studi scientifici sulla osservazione delle comete, scoprendo la cometa C/1857 O1 Peters e\ncoscoprendo la cometa periodica 80P/Peters-Hartley, sulla luce solare, sulle eclissi; scopr\u00ec ben 48 asteroidi e varie galassie e nebulose. Fra le sue imprese si annovera una spedizione in Nuova Zelanda nel 1874 per eseguire uno studio sul transito di Venere davanti al disco solare. Nell'occasione ottenne l'associazione alle \"Scientific Societies\". Nel 1876 fu eletto alla \"National academy of sciences\".\nMor\u00ec nel 1890 a Clinton.\nRiconoscimenti.\nNel 1887 ricevette la croce della Legion d'Onore dal governo francese. Gli \u00e8 stato dedicato l'asteroide 100007 Peters .\nAsteroidi scoperti.\nSegue un prospetto dei 48 asteroidi scoperti da Peters."}
{"id": "129295", "revid": "72811", "url": "https://it.wikipedia.org/wiki?curid=129295", "title": "Beauxbatons", "text": ""}
{"id": "129296", "revid": "484362", "url": "https://it.wikipedia.org/wiki?curid=129296", "title": "Parcere subiectis et debellare superbos", "text": "Parcere subiectis et debellare superbos \u00e8 una locuzione latina che tradotta letteralmente significa \"risparmiare i sottomessi ed abbattere i superbi\". (Virgilio, Eneide, VI, 853).\nContesto.\nLa frase \u00e8 posta al termine del lungo discorso iniziato al verso 756 con cui l'anima di Anchise indica al figlio Enea il destino delle anime che si assiepano sulle rive del fiume Lete.\nSecondo una poetica rielaborazione della teoria della metempsicosi di ascendenza pitagorica, Virgilio immagina che negli inferi le anime nei campi elisi possano trasmigrare nelle stirpi di futuri eroi destinati a fondare citt\u00e0 e a ingrandire il potere di Roma.\nTale espediente poetico permette a Virgilio di dipanare sinteticamente la storia di Roma alla luce dei suoi personaggi pi\u00f9 rappresentativi: fondatori di citt\u00e0, re e condottieri.\nLa perorazione finale apostrofa direttamente il popolo romano, contrapponendolo agli altri:\nContenuto.\nLa locuzione descrive con estrema sintesi il culmine della parabola che in sette secoli aveva trasformato il piccolo nucleo di capanne sui sette colli in capitale di un impero mediterraneo, e i motivi della superiorit\u00e0 romana sugli altri popoli.\nVi si scorge contemporaneamente la sintesi dell'ideologia del principato augusteo, instaurato pochi anni prima.\nFortuna.\nLa locuzione, seguendo la fortuna del testo virgiliano e l'impiego del poema come testo scolastico, divenne molto nota e fu spesso citata come un precetto alla base di tutte le dominazioni antiche e moderne. Essa \u00e8 a volte citata solo in una delle sue parti.\nUna citazione antica si trova gi\u00e0 nel \"Carmen de Iona propheta\" attribuito a Tertulliano:\nAlessandro Manzoni nei Promessi sposi mostra Don Abbondio implorare il Cardinal Federigo Borromeo che gli aveva chiesto di scortare l'Innominato a liberare Lucia"}
{"id": "129297", "revid": "113723772", "url": "https://it.wikipedia.org/wiki?curid=129297", "title": "Parce sepulto", "text": "La locuzione latina Parce sepulto, tradotta letteralmente, significa \"abbi rispetto per il sepolto\" (parco, -is regge il dativo). (Virgilio, Eneide, III, 41).\nAbbi rispetto per chi \u00e8 morto, ovvero \u00e8 inutile continuare ad odiare dopo la morte."}
{"id": "129298", "revid": "599013", "url": "https://it.wikipedia.org/wiki?curid=129298", "title": "Roberto Heras", "text": "Professionista dal 1997 al 2005, con caratteristiche da scalatore puro, vinse quattro edizioni della Vuelta a Espa\u00f1a.\nCarriera.\nDopo buoni risultati tra i dilettanti, passa professionista nel 1995, allorch\u00e9 viene ingaggiato dalla Kelme.\nDopo la vittoria della Vuelta a Espa\u00f1a 2000, nel 2001 si trasferisce alla US Postal Service: corre tre edizioni del Tour de France in qualit\u00e0 di gregario di Lance Armstrong, proteggendolo ed aiutandolo soprattutto nelle tappe in salite. Conquista inoltre, come capitano della US Postal, la Vuelta a Espa\u00f1a 2003.\nAl termine del 2003 lascia la US Postal e diventa il capitano della Liberty Seguros, con cui vince l'edizione 2004 della Vuelta.\nConclude al primo posto anche l'edizione 2005 della Vuelta, diventando l'unico ciclista ad aver vinto per 4 volte la corsa. Il record dura per\u00f2 soltanto due mesi: a novembre risulta positivo alle controanalisi relative ad un controllo antidoping effettuato nelle ultime tappe della corsa spagnola, venendo squalificato. La vittoria va dunque al secondo classificato Denis Men'\u0161ov.\nIn seguito alla positivit\u00e0 riscontrata, nel novembre 2005 viene sospeso dalla sua squadra e l'8 febbraio 2006 squalificato per due anni dall'Unione Ciclistica Internazionale. Terminata la squalifica non riesce per\u00f2 a trovare un contratto, tanto da annunciare, il 29 dicembre 2007, il ritiro dall'attivit\u00e0 agonistica. Nel dicembre del 2012, la Corte Suprema spagnola ha annullato la squalifica del 2006, riassegnando di fatto la vittoria della Vuelta del 2005 allo spagnolo."}
{"id": "129300", "revid": "117476735", "url": "https://it.wikipedia.org/wiki?curid=129300", "title": "Tamna", "text": "Il regno di Tamna () govern\u00f2 l'isola coreana di Jeju da tempi molto antichi (57 a.C.) fino alla sua annessione da parte della dinastia coreana Joseon nel 1404. Il regno \u00e8 anche noto in altre fonti come Tangna (), Seomna (), o Tammora (). I giapponesi lo chiamavano Tanra o D\u014dra. Tutti questi nomi significano \"paese insulare\".\nNon esistono documenti storici sulla fondazione di Tamna. Una leggenda locale narra di tre divini fondatori - Go (), Yang () e Bu () - che sarebbero emersi da tre buchi nel suolo dell'isola nel XXIV secolo a.C. Questi buchi, noti come Samseonghyeol () sono ancora visibili nella citt\u00e0 di Jeju.\nEvidenze archeologiche dimostrano che Tamna intratteneva relazioni commerciali sia con la penisola coreana, sia con la Cina degli Han, nonch\u00e9 con il Giappone fin dall'era Yayoi. Il primo riferimento storico al regno di Tamna sembra risalire al III secolo, nelle cronache dei Tre Regni cinesi. Le Cronache parlano di uno strano popolo detto \"Juho\", abitante in una grande isola vicina alla Corea. Queste genti, con una cultura ed una lingua peculiari, avrebbero avuto rapporti con il popolo del Mahan sulla penisola. Tuttavia, l'identit\u00e0 dei \"Juho\" con gli abitanti di Tamna \u00e8 stata messa in dubbio da studiosi come il nord-coreano Lee Chirin (), il quale identifica \"Juho\" con una piccola isola del Mar Giallo.\nSecondo la cronaca coreana \"Samguk sagi\", nel 476 Tamna entr\u00f2 in relazioni tributarie con il regno di Baekje che aveva forti legami col Giappone, all'epoca nel periodo Yamato. Baekje era il partner politico ideale per Tamna, tuttavia, quando Baekje fu conquistato da Silla, Tamna si sottomise al nuovo regno. A quest'epoca risale l'attribuzione da parte di Silla di titoli ufficiali ai tre principati di Tamna: Seongju (), Wangja () e Donae (). Alcune fonti indicano che questa investitura ebbe luogo durante il regno di re Munmu di Silla, nel tardo VII secolo.\nTamna tent\u00f2 di reclamare la propria indipendenza per breve tempo dopo la caduta di Silla nel 935, ma venne conquistato dalla dinastia Goryeo nel 938 e definitivamente annesso nel 1105. Ci\u00f2 nonostante, il regno mantenne una certa autonomia locale fino al 1404, quando re Taejong di Joseon la sottomise definitivamente al governo centrale e pose fine al regno. Un evento particolarmente importante degli ultimi secoli di Tamna fu la ribellione di Sambyeolcho, soffocata nel sangue nel 1274."}
{"id": "129301", "revid": "1504506", "url": "https://it.wikipedia.org/wiki?curid=129301", "title": "Traiettoria parabolica", "text": "In cinematica, un corpo assume una traiettoria parabolica quando si muove di moto rettilineo uniforme con velocit\u00e0 iniziale formula_1, mentre subisce un'accelerazione costante formula_2 n\u00e9 parallela n\u00e9 ortogonale al proprio moto. Se l'attrito viscoso pu\u00f2 essere considerato trascurabile, le equazioni parametriche della traiettoria di un corpo con formula_1 che forma un angolo formula_4 con l'orizzontale sono:\nSin dalla nascita della meccanica classica con Galileo, ci si accorse che il moto parabolico approssima cinematicamente il moto dei proiettili nell'aria, essendo formula_6 l'accelerazione di gravit\u00e0, per sostituzione, dalle equazioni precedenti si ottiene:\nDa qui si noti che ci si trova davanti all'equazione di una parabola con vertice nel punto di coordinate formula_8.\nMeccanica celeste.\nIn meccanica celeste, in particolare in astrodinamica, una traiettoria parabolica \u00e8 un'orbita con eccentricit\u00e0 uguale a 1. Se l'oggetto in traiettoria parabolica si allontana dall'origine, l'orbita \u00e8 detta di \"fuga\", al contrario se l'oggetto si avvicina viene detta orbita di cattura.\nSotto le ipotesi standard, un oggetto che viaggia in un'orbita di fuga arriver\u00e0 all'infinito con velocit\u00e0 relativa al corpo centrale uguale a zero, di conseguenza non ritorner\u00e0 pi\u00f9 al punto iniziale. La traiettoria parabolica \u00e8 la traiettoria di fuga che richiede minor energia.\nVelocit\u00e0.\nSotto le ipotesi standard la velocit\u00e0 orbitale formula_9 di un corpo che si muove lungo una traiettoria parabolica pu\u00f2 essere calcolata come:\ndove:\nIn ogni posizione il corpo orbitante avr\u00e0 la velocit\u00e0 di fuga relativa alla sua posizione.\nSe il corpo ha la velocit\u00e0 di fuga rispetto alla Terra, non avr\u00e0 quella necessaria per uscire dal sistema solare, cos\u00ec la traiettoria vicino alla Terra sar\u00e0 approssimativamente una parabola, mentre pi\u00f9 distante essa si incurver\u00e0 fino ad essere un'orbita ellittica attorno al Sole.\nQuesta velocit\u00e0 \u00e8 molto simile alla velocit\u00e0 orbitale di un corpo in orbita circolare di raggio uguale alla posizione radiale del corpo stesso sulla traiettoria parabolica:\ndove:\nEquazioni del moto.\nSotto le ipotesi standard, per un corpo che si muove in questo tipo di traiettoria, l'equazione dell'orbita diverr\u00e0:\ndove:\nEnergia.\nSotto le ipotesi standard, l'energia orbitale specifica formula_20 di una traiettoria parabolica \u00e8 zero, cos\u00ec l'equazione della conservazione dell'energia specifica in questo caso prende la forma:\ndove:"}
{"id": "129302", "revid": "336956", "url": "https://it.wikipedia.org/wiki?curid=129302", "title": "Post nubila Ph\u0153bus", "text": "La locuzione latina Post nubila Ph\u0153bus (talvolta anche \"Post Nebula Ph\u0153bus\"), tradotta letteralmente, significa \"dopo la pioggia il sole\".\n\u00c8 una sentenza del buonsenso popolare: significa che in questa vita alle disgrazie sogliono succedere le giornate serene, ai dolori le gioie.\nPer questo il famoso Bertoldo quando pioveva esclamava: \"Allegri, che dopo verr\u00e0 il bel tempo!\"\nLa frase \"Post Nubila Ph\u0153bus\" \u00e8 incisa sullo stemma cittadino di Tito in provincia di Potenza, sullo stemma cittadino del comune di Sant'Agnello (NA), e sul piedistallo del monumento a Gutenberg a Vienna."}
{"id": "129305", "revid": "484362", "url": "https://it.wikipedia.org/wiki?curid=129305", "title": "Principiis obsta", "text": "La locuzione latina Principiis obsta, tradotta letteralmente, significa \"resisti sin dal principio, sin dall'inizio\" (Ovidio).\nFrase divenuta molto popolare: bisogna nelle malattie ed in genere in tutti i mali prendere gli opportuni provvedimenti subito all'inizio, per non esser poi costretti, quando il male sia progredito, a ricorrere a rimedi ben pi\u00f9 dolorosi."}
{"id": "129306", "revid": "767487", "url": "https://it.wikipedia.org/wiki?curid=129306", "title": "Comunit\u00e0 collinare Val Rilate", "text": "La Comunit\u00e0 collinare Val Rilate \u00e8 un'unione di comuni della provincia di Asti costituita il 28 ottobre 2000. Ne fanno parte i seguenti tredici comuni:\nI motivi dell'associazione.\nGlobalmente al censimento del 2001 la popolazione dei 13 comuni era di 6.475 persone, meno di 500 abitanti per comune. L'esigenza di portare in comune una serie di servizi era il motivo di poter migliorare la qualit\u00e0 della vita degli abitanti e la riduzione dei costi. Gli obiettivi di questa Unione comunale sono elencati nell'articolo 2 dello statuto.\nLa sede \u00e8 presso il municipio di Montechiaro d'Asti."}
{"id": "129307", "revid": "11684", "url": "https://it.wikipedia.org/wiki?curid=129307", "title": "Cristiano Peters de Flensburg", "text": ""}
{"id": "129308", "revid": "486946", "url": "https://it.wikipedia.org/wiki?curid=129308", "title": "Pro domo sua", "text": ""}
{"id": "129310", "revid": "287204", "url": "https://it.wikipedia.org/wiki?curid=129310", "title": "Tupac Amaru", "text": ""}
{"id": "129311", "revid": "2128848", "url": "https://it.wikipedia.org/wiki?curid=129311", "title": "Pater familias", "text": "La locuzione latina pater familias, tradotta letteralmente, significa \u2018padre di famiglia\u2019. Era il custode delle memorie degli antenati, nonch\u00e9 del fuoco domestico, accanto al quale si venerano gli dei della famiglia o \"lares\" (dal latino: focolare); l'unico che poteva disporre del patrimonio della famiglia (bestiame, casa, schiavit\u00f9, campi).\nPrecisazioni grammaticali.\nSebbene il genitivo esatto di \"familias\" sia \"familiae\", la desinenza \"-as\" \u00e8 un arcaismo che si riscontra solo in questo caso, come forma cristallizzata. Si tratta di un genitivo \"alla greca\", usato anche da Cicerone: nella prima declinazione del greco antico infatti il genitivo singolare dei sostantivi in \u03b1 (alfa) puro ha la desinenza in -\u03b1\u03c2 (-as).\nPadre e padrone.\nCos\u00ec si poteva considerare il pater familias nell'antica Roma. Era il capo indiscusso della famiglia, a lui erano sottomessi la moglie, i figli, gli schiavi, le nuore. Su tutti costoro egli aveva la \"patria potestas\", potere che conservava sino alla morte e che comportava amplissime facolt\u00e0 insieme ad un potere punitivo che si estendeva finanche alla \"vitae necisque potestas\",ovvero al diritto di vita o di morte nei confronti dei membri del nucleo familiare,poteva inoltre decidere di vendere i propri figli come schiavi.\nPer la tradizione romana uno dei primi atti di Romolo, dettato dalla necessit\u00e0 di far crescere la citt\u00e0 di Roma appena fondata, fu quello di vietare la pratica di esporre i neonati, divieto valido per tutti i figli maschi e per la prima tra le figlie, tranne che fossero nati con delle malformazioni.\nSecondo quanto si pu\u00f2 ricavare dalle fonti, questo generico potere illimitato era riassunto concretamente nella Legge delle XII tavole, che probabilmente si limit\u00f2 a cristallizzare quello che era gi\u00e0 l'antico costume. Nella realt\u00e0 pratica, poi, si \u00e8 soliti ritenere che questo \"terribile diritto\" venisse moderato nei suoi caratteri di arbitrariet\u00e0 dal controllo sociale e dalle concezioni pi\u00f9 pietistiche dei rapporti familiari; ci\u00f2 \u00e8 certo soprattutto con l'allontanarsi dai periodi pi\u00f9 arcaici della storia romana, limitandosi a sottolineare una generica supremazia endofamiliare del \"pater\", piuttosto che un'effettiva disponibilit\u00e0 sconsiderata della vita dei figli.\nDalle varie fonti pare che i poteri espressi nelle XII tavole si potessero schematizzare in una serie di diritti:\nIl padre che uccide legittimamente il figlio divenne man mano un caso sempre pi\u00f9 raro (pi\u00f9 presente nella letteratura che nella realt\u00e0 delle fonti storiche) sottoposto spesso a regole e a limitazioni, e comunque sempre sotto un controllo sociale che poteva essere quello dei vicini o quello di un apposito \"tribunale domestico\", composto da vari parenti. Significativo del mutato costume fu una disposizione dell'imperatore Adriano che fece deportare un padre colpevole di aver ucciso il figlio adultero con la matrigna, sottolineando il nuovo aspetto di uno Stato che si vuole riservare in via esclusiva il diritto di vita e di morte sui suoi sudditi.\nEffetti patrimoniali della \"patria potestas\".\nDa un punto di vista strettamente giuridico, tutti coloro che erano assoggettati alla \"patria potestas\" erano considerati la \"longa manus\" del \"pater\". Era infatti principio indiscusso del diritto romano che tutto ci\u00f2 che veniva acquistato dai figli o dagli schiavi ricadeva automaticamente nella sfera giuridica del \"pater familias\".\nTale principio era ancora vigente all'epoca del giurista romano Gaio, secondo cui: \nLa parola italiana famiglia deriva dal latino \"familia\", letteralmente l'insieme dei famuli, coloro che hanno un rapporto di dipendenza dal capo famiglia, il \"paterfamilias\".\nIn epoca arcaica, nel concetto latino di \"familia\" si sovrapponevano e convivevano la \"familia proprio iure\" e la \"familia domestica\". La prima non era basata sulla parentela, ma su vincoli di tipo politico-economico e religioso; la seconda si fondava sulla consanguineit\u00e0. Il \"paterfamilias\" era il capo assoluto di entrambe. Egli disponeva, come di cose di sua propriet\u00e0, non solo dei beni e dei servi, ma anche della moglie e dei figli.\nPi\u00f9 tardi, la \"familia\" perse importanza come entit\u00e0 politica e divenne patriarcale, con pi\u00f9 generazioni di consanguinei sotto lo stesso tetto. Il potere del \"pater familias\" sui familiari fu limitato per legge. Per \"familia\" s'intendeva allora l'insieme degli schiavi che appartenevano allo stesso proprietario.\nDurante il Medioevo l'influenza del Cristianesimo e il sacramento del matrimonio mutarono sia la struttura della famiglia che il significato della parola.\nSuccessione.\nIn epoca classica, alla morte dell'originario \"pater\" diventavano a loro volta \"pater familias sui iuris\" tutti i suoi figli. Per questo motivo, non era infrequente che si verificasse il caso del \"pater\" adolescente o addirittura infante."}
{"id": "129312", "revid": "446353", "url": "https://it.wikipedia.org/wiki?curid=129312", "title": "10. SS-Panzer-Division &quot;Frundsberg&quot;", "text": "La 10. SS-Panzer-Division \"Frundsberg\" fu costituita nel gennaio 1943, parallelamente alla divisione gemella \"Hohenstaufen\", e venne trasferita nel sud della Francia per iniziare l'addestramento. Prese il nome dal condottiero bavarese comandante di lanzichenecchi Georg von Frundsberg.\nNel marzo del 1944 la divisione, ancora incompleta, venne trasferita come parte del II. SS-Panzerkorps con la gemella \"Hohenstaufen\" sul fronte orientale per fronteggiare l'avanzata sovietica che aveva distrutto il Gruppo d'armate Centro e che ormai era giunto alle porte della Polonia, per tentare di liberare le forze tedesche, tra le quali la \"Leibstandarte SS Adolf Hitler\" e un \"Kampfgruppe\" della divisione \"Das Reich\", intrappolate a Tarnopol. Dopo durissimi combattimenti contro la testa di ponte di Buczacz, il 6 aprile, la divisione riusc\u00ec ad aprire un varco per liberare le forze tedesche; continuando poi a combattere dapprima nella regione di Tarnopol-Kovel e poi in operazioni difensive lungo il fiume Bug. Il 12 giugno l'intero \"II SS-Panzerkorps\" venne ritirato dal Fronte russo e trasferito di gran carriera in Normandia, in seguito allo sbarco delle truppe Alleate sul continente.\nGiunta in Francia il 18 giugno, non riusc\u00ec a raggiungere la linea del fronte fino al 25 giugno, causa le continue incursioni dell'aviazione Alleata che ne rallentava la marcia di avvicinamento. Solamente cinque giorni dopo, forte di 13.500 uomini, la divisione inizi\u00f2 a fronteggiare le forze inglesi per il controllo della strategica Collina 122. Il 10 luglio il comando operativo britannico lanci\u00f2 l'Operazione \"Jupiter\" con l'obiettivo di conquistare definitivamente la collina: appoggiata da un massiccio spiegamento di carri armati e con l'appoggio incontrastato dei caccia, l'offensiva tuttavia non riusc\u00ec a portare i risultati sperati a causa della disperata difesa degli uomini delle SS. Il 15 luglio, la divisione \"Hohenstaufen\", venne trasferita in riserva, e la divisione \"Frundsberg\" ricevette l'ordine di estendere la propria competenza anche nel settore lasciato libero dalla \"Hohenstaufen\". In questo periodo l'altra Collina 113 venne occupata da unit\u00e0 scozzesi: in tal modo anche le posizioni intorno alla Collina 112 risultavano in pericolo; ci\u00f2 nonostante a prezzo di pesantissime perdite, alla fine di luglio erano stati persi oltre 2.000 uomini, la linea difensiva tedesca continuava a reggere.\nDopo alcuni giorni di riposo, il 6 agosto la divisione ricevette l'ordine di trasferirsi nell'area di Mortain per fronteggiare l'avanzata statunitense. Nonostante gli attacchi tedeschi su Domfront e Fromentel, l'avanzata americana raggiunse la cittadina di Argentan: si form\u00f2 in tal modo la Sacca di Falaise. Nelle settimane successive, dopo aver attraversato l'Oissel tra il 25 e il 27 agosto, la divisione venne impegnata in continue operazioni difensive per mantenere aperto un varco per permettere alle altre forze tedesche rimaste intrappolate di sfuggire all'annientamento. Successivamente, dopo aver attraversato la Senna e la Somme, la divisione venne trasferita nei Paesi Bassi, nell'area di Arnhem e Nimega per un meritato periodo di riposo.\nSempre insieme alla \"Hohenstaufen\" la \"Frundsberg\", a partire dal 17 settembre, si ritrov\u00f2 a fronteggiare il pi\u00f9 ambizioso attacco aviotrasportato alleato della guerra, l'Operazione Market Garden; attestatisi a Nimega con l'obiettivo di difendere il ponte sul Waal, gli uomini delle SS, dopo aver respinto diversi attacchi condotti dalle forze inglesi, fecero ritorno ad Arnhem, questa volta per fronteggiare l'attacco inglese proveniente da nord. Durissimi combattimenti strada per strada nelle cittadina di Elst, costrinsero i tedeschi ad abbandonare le proprie posizioni, ma un deciso contrattacco nei giorni successivi port\u00f2 alla distruzione quasi totale dell'intera forza paracadutista alleata.\nIl 18 novembre la divisione, particolarmente sotto organico per le pesanti perdite subite in Normandia e ad Arnhem, venne trasferita ad Aquisgrana, in Germania, per un periodo di riposo e per ricevere i necessari rimpiazzi: durante il mese di dicembre la forza divisionale raggiunse i 15.500 uomini. Tra il dicembre 1944 e il gennaio 1945, la \"Frundsberg\" entr\u00f2 in azione presso Linnich e Geilenkirchen, e presso J\u00fclich a nord-est di Aquisgrana. In gennaio, trasferita nell'alto corso del Reno, come parte del Gruppo d'armate Niederrheim, venne destinata a forze di riserva nell'operazione Nordwind (\"Vento del Nord\"); a met\u00e0 del mese, dopo aver attraversato il Reno e essersi diretta su Gambsheim, la \"Frundsberg\" riusc\u00ec ad attraversare il Moder (24 gennaio) e ad occupare l'area tra Hagenau e Kaltenhaus, facendo diversi prigionieri. Nonostante gran parte della propria forza fosse ora costituita da giovani soldati privi di esperienza del fronte, i soldati della \"Frundsberg\" continuarono a dimostrare lo stesso spirito combattivo dei precedenti anni di guerra.\nIl 10 febbraio 1945 la divisione fece ritorno sul Fronte Orientale, in un momento particolarmente critico: aggregata al \"III SS-Panzerkorps\", nella controffensiva tedesca denominata Operazione \"Sonnenwende\" (\"Solstizio d'inverno\"), la divisione, dopo un durissimo mese di combattimenti tra Stargard e F\u00fcrstenwalde, venne costretta a ritirarsi al di l\u00e0 dell'Oder, presso Stettino.\nDopo essere stata destinata al Gruppo d'armate \"Weichsel\", a met\u00e0 aprile la \"Frundsberg\" fece ritorno al fronte nell'area di Dresda, per cercare di limitare gli attacchi dell'Armata Rossa in quella direzione del fronte; rimasta circondata a Spremberg, nella prima met\u00e0 di aprile, ricevette l'ordine, direttamente dal Quartier Generale del \"F\u00fchrer\" di rompere l'accerchiamento e di ricucire la linea del fronte che era stata spezzata in diversi punti: il comandante Heinz Harmel, resosi conto che tale ordine equivaleva ad un vero e proprio suicidio, decise di ignorare tali ordini, e una volta rotto l'accerchiamento, con le poche forze rimastigli, si diresse su Berlino, dove si stavano raggruppando gli ultimi resti dell'esercito tedesco. Assunte le posizioni difensive nei pressi di Dresda, Harmel, per il suo rifiuto ad assecondare gli ordini di Hitler venne destituito dal comando dal Feldmaresciallo Ferdinand Sch\u00f6rner che assunse brevemente il comando diretto della divisione.\nI resti della \"Frundsberg\" al comando dell\"SS-Obersturmbannf\u00fchrer\" Franz Roestel, vennero infine aggregati alla 4. Panzerarmee del Gruppo d'armate Centro nel tentativo di rallentare, inutilmente, l'avanzata sovietica. Dopo aver distrutto alcuni T-34 gli ultimi \"panzer\" vennero distrutti dagli stessi uomini della \"Frundsberg\" per evitarne l'onta della cattura, dopodich\u00e9 i superstiti si diressero verso ovest per arrendersi agli statunitensi.\nDecorati con la Croce di Cavaliere.\nIn totale furono 13 gli uomini decorati con la Croce di Cavaliere della Croce di Ferro."}
{"id": "129314", "revid": "161374", "url": "https://it.wikipedia.org/wiki?curid=129314", "title": "Aberdeen FC", "text": ""}
{"id": "129316", "revid": "125975762", "url": "https://it.wikipedia.org/wiki?curid=129316", "title": "Luisa Sanfelice", "text": "Biografia.\nNata Maria Luisa Fortunata de Molina, era figlia di don Pedro de Molina, generale borbonico di origine spagnola, e di Camilla Salinero. Divenne \"la Sanfelice\" a diciassette anni, dopo il suo matrimonio con il nobile napoletano Andrea Sanfelice, suo cugino, giovane senza mezzi e vanaglorioso. Il matrimonio non le confer\u00ec nessun titolo; infatti, il marito era solo cugino del duca di Lauriano (oggi Laureana Cilento) e Agropoli. La loro vita a Napoli fu tanto scandalosa per debiti e gioco che, dietro supplica della madre di Luisa, la Corte decise di mandarli nel paesino di Laureana, levando loro i tre figli mandati in convento e affidando i beni ad un amministratore. Ma, poich\u00e9 continuarono anche l\u00ec, vivendo nel fondo Sanfelice ad Agropoli, la loro vita di dissipazione e di scandali, la Corte provvide a trasferire Andrea in convento a Nocera e Luisa in un conservatorio (monastero di rieducazione) a Montecorvino Rovella; nel '94 tornarono a Napoli, ma nel '97 Andrea ebbe un mandato di cattura dalla Vicaria per debiti; successivamente Andrea fece delle scelte filoborboniche e furono riammessi a Corte. In seguito all'invasione francese del 1799 e alla costituzione della Repubblica Partenopea, nacque una cospirazione filoborbonica tesa a rovesciare la Repubblica, guidata da una famiglia di banchieri, i Baker (o Baccher), di origine svizzera; la Sanfelice che, non essendo giacobina, frequentava sia gli ambienti filorepubblicani che quelli monarchici ne venne a conoscenza.\nA Gerardo Baccher, ufficiale dell'esercito regio, innamorato di lei (seppur non ricambiato) la Sanfelice chiese, per proteggerla dalle conseguenze della congiura, un salvacondotto che poi consegner\u00e0 al suo amante, Ferdinando Ferri, ufficiale della Repubblica che, venuto a conoscenza dell'esistenza del complotto, ne denunci\u00f2 la trama all'amico Vincenzo Cuoco e ai componenti del Comitato di Salute Pubblica, permettendo cos\u00ec che venisse sventato. Scrive infatti Benedetto Croce in \"Luisa Sanfelice e la congiura dei Baccher\":\"\u00abMentre a Napoli il suo nome era circondato da tante serti di lodi fiorite, c\u2019era, a Palermo un altro che, in istile ben diverso, lo metteva in iscritto in sua lettera: re Ferdinando che, nell\u2019inviare al cardinale Ruffo la lista delle persone da fare arrestare e giudicare al suo ritorno di pochi ma scelti ministri sicuri, includeva una certa Luisa Molines Sanfelice ed un tal Vincenzo Cuoco, che scoprirono la controrivoluzione dei realisti, alla testa della quale erano i Baccher padre e figlio\u00bb.\"Molti membri della congiura furono arrestati e condannati a morte mentre la repubblica si avviava alla fine. Un'altra celebre vittima del patibolo dell'imminente restaurazione monarchica, Eleonora Pimentel Fonseca, contribu\u00ec involontariamente ad attirare l'attenzione dei borbonici sulla giovane, pubblicando nel suo \"Monitore Napoletano\" un elogio della Sanfelice, come novella Lucrezia, quale principale artefice del fallimento della cospirazione contro la repubblica. Ella scrive: \u00ab\"Una nostra egregia concittadina, Luisa Molina Sanfelice svel\u00f2 venerd\u00ec sera al governo la cospirazione di pochi non pi\u00f9 scellerati che mentecatti. [...] La nostra Repubblica non deve trascurare di eternare il fatto ed il nome di questa illustre cittadina. Essa superiore alla sua gloria ne invita premurosamente di far pubblico chi ugualmente come lei \u00e8 benemerito della patria in questa scoperta: il cittadino Vincenzo Cuoco\"\u00bbI Baccher furono fucilati in gran fretta nel cortile di Castel Nuovo il 13 giugno 1799, giorno della capitolazione della repubblica di fronte all'armata sanfedista comandata dal cardinale Fabrizio Ruffo. Il re Ferdinando non le perdon\u00f2 di aver collaborato coi repubblicani e, una volta tornato al potere, la fece condannare a morte. L'esecuzione della sentenza fu rimandata pi\u00f9 volte, perch\u00e9 la Sanfelice si dichiar\u00f2 incinta, gravidanza confermata da due medici. Nel 1800 venne concesso un indulto, che per\u00f2 non era applicabile alle sentenze gi\u00e0 passate in giudicato: nel contempo, il re, sempre pi\u00f9 infastidito dalle proporzioni che prendeva il caso, dispose il trasferimento della Sanfelice a Palermo, dove una commissione medica escluse la gravidanza.\nLuisa Sanfelice venne, quindi, giustiziata pochi giorni dopo, l'11 settembre 1800, tra la commiserazione generale: l'accanimento reale nel volere a tutti i costi quella esecuzione apparve una vendetta a freddo. Della vicenda tratt\u00f2 anche il vicentino Andrea Modulo, gi\u00e0 rappresentante del Comitato di Reggio (rif. Garibaldi e Cavour - \"Lettera di Guerrazzi\" - Genova 1860) nel celebre scritto \"Luisa Sanfelice: episodio storico della rivoluzione italiana narrato dal dott. Andrea Modulo\". Le altre persone coinvolte nella repressione della congiura dei Baccher, Vincenzo Cuoco e Ferdinando Ferri, se la cavarono con l'esilio da Napoli (il secondo pot\u00e9 persino entrare anni dopo nel ministero sotto Ferdinando II delle Due Sicilie). Secondo Colletta, la nuora del re Ferdinando, avuto un bambino pochi giorni prima dell'esecuzione, avrebbe richiesto al posto delle tradizionali tre grazie solamente la vita della sventurata, ricevendone un rifiuto e cadendo a sua volta in disgrazia.\nLa tragica vicenda della Sanfelice fu soggetto di vari quadri di genere storico-patriottico nell'800, come la tela di Modesto Faustini \"L'arresto di Luisa Sanfelice\" e soprattutto le opere di Gioacchino Toma: \"La Sanfelice condotta al carcere di Palermo\" (1855), \"La cella della Sanfelice\" (1876 ca.), e le due versioni di \"Luisa Sanfelice in carcere\" (quella del 1874 al Museo Capodimonte di Napoli e quella del 1877 alla Galleria Nazionale d'Arte Moderna di Roma) considerate tra i capolavori dell'Ottocento italiano."}
{"id": "129318", "revid": "767487", "url": "https://it.wikipedia.org/wiki?curid=129318", "title": "Acetato", "text": "L'acetato (nome IUPAC etanoato e numero CAS ) \u00e8 un anione organico di formula . Trattasi della base forte coniugata dell'acido acetico, molecola organica molto comune nei sistemi viventi e di largo utilizzo nell'industria e nel laboratorio chimico. Con il termine \"acetati\" si possono intendere sia i sali dell'acido acetico che gli esteri dell'acido acetico, questi ultimi molecole organiche di formula generale -O-R contenenti appunto il gruppo acetato - impegnato in un legame covalente di tipo estereo con un generico gruppo R. Inteso come gruppo sostituente l'acetato pu\u00f2 essere riportato come AcO- o semplicemente Ac-, anche se in genere si preferisce adottare la dicitura \"AcO\", essendo \"Ac\" pi\u00f9 propriamente l'abbreviazione per \"acetile\". Viene altres\u00ec riportato, sebbene pi\u00f9 raramente, come Me.\nStruttura.\nL'anione acetato presenta una carica negativa netta dislocata sui due atomi di ossigeno; e nonostante, per comodit\u00e0, venga spesso reso graficamente con un doppio legame C=O ed un legame semplice C-O, i due legami carbonio-ossigeno sono in realt\u00e0 identici, sia dal punto di vista geometrico che energetico (similmente a come avviene per la resa grafica del benzene, dove tutti i legami carbonio-carbonio sono identici tra loro, ma la molecola viene quasi sempre riportata come se formata da tre legami semplici e tre legami doppi). L'acetato \u00e8 quindi l'ibrido di risonanza definito dalle due forme limite dell'anione:\nSe questo vale per lo ione libero e per la maggior parte dei sali, non vale invece per gli esteri dell'acido acetico, dove il legame col gruppo R impegna un singolo atomo di ossigeno, stabilizzando quindi la forma -O-R, contenente un legame singolo ed uno doppio strutturalmente ben definiti.\nSintesi.\nL'acetato \u00e8 una specie chimica stabile e solubile in ambiente acquoso che si forma spontaneamente in seguito alla dissociazione dell'acido acetico:\nEssendo l'acido acetico un acido debole, la quantit\u00e0 molare dello ione in soluzione \u00e8 relativamente bassa; basti pensare che la costante di dissociazione acida (pKa) dell'acido acetico \u00e8 pari a 4,76, il che vuol dire che la concentrazione dell'anione all'equilibrio \u00e8 circa 4000 volte inferiore a quella dell'acido indissociato. L'anione pu\u00f2 essere stabilizzato in soluzione per formazione di un sale in seguito al trattamento dell'acido acetico con una generica sostanza basica B:"}
{"id": "129319", "revid": "339392", "url": "https://it.wikipedia.org/wiki?curid=129319", "title": "Etandiolo", "text": ""}
{"id": "129322", "revid": "1543377", "url": "https://it.wikipedia.org/wiki?curid=129322", "title": "Oggetto impossibile", "text": "Un oggetto impossibile \u00e8 un oggetto che non pu\u00f2 essere costruito nella realt\u00e0 tridimensionale perch\u00e9 in contrasto con le leggi della geometria, sebbene sia possibile disegnarne una rappresentazione bidimensionale. La percezione dell'immagine bidimensionale come oggetto verosimile rappresenta un paradosso ed \u00e8 per questo una illusione ottica di tipo cognitivo.\nIn realt\u00e0 diversi oggetti impossibili possono essere approssimativamente costruiti in tre dimensioni impiegando qualche trucco prospettico, come nell'esempio del cubo impossibile.\nL'artista olandese Maurits Cornelis Escher ha prodotto diverse opere in cui oggetti impossibili sono alla base dell'architettura di edifici e paesaggi fantastici."}
{"id": "129323", "revid": "6392", "url": "https://it.wikipedia.org/wiki?curid=129323", "title": "Oggetti impossibili", "text": ""}
{"id": "129325", "revid": "599013", "url": "https://it.wikipedia.org/wiki?curid=129325", "title": "Motore Big-block", "text": "Il termine Big-block (letteralmente in italiano \"Grande blocco\") identifica, sul mercato automobilistico statunitense, i motori V8 che hanno una cilindrata superiore ai 6.600 cm\u00b3 (400 in\u00b3).\nIl pi\u00f9 grande motore prodotto fu il Chevrolet serie zz632 da 10.348 cm\u00b3 (632 in\u00b3) prodotto dal 2021. I motori di cilindrata inferiore ai 6.6 litri vengono chiamati small-block, anche se in alcuni casi hanno raggiunto cilindrate pi\u00f9 alte rendendo meno secca la divisione tra le due categorie.\nStoria.\nLa necessit\u00e0 di separare i motori in due categorie nacque negli anni sessanta quando le auto di grandi dimensioni, dette full-size, allora prodotte richiedevano dei motori pi\u00f9 grandi di quelli utilizzati nelle automobili precedenti. Di solito il termine identifica i motori prodotti dalle tre grandi aziende motoristiche americane: la Ford Motor Company, la Chrysler Corporation e la General Motors, le uniche capaci di mantenere in produzione due linee distinte di motori V8.\nNegli anni sessanta, con l'esplosione delle muscle car, dei motori Big-block prestazionali vennero montati su vetture di dimensioni mid-size, ovvero di medie dimensioni per gli standard USA. Alcune versioni derivavano dai motori utilizzati nelle gare mentre altri erano delle versioni modificate di motori montati sulle vetture di lusso.\nDopo la crisi petrolifera del 1973 i giorni dell'impiego dei Big-block sulle autovetture erano contati. Per la fine del decennio erano scomparsi da questo mercato mentre rimangono in uso sui pick-up e su altri veicoli differenti dalle autovetture.\nDescrizione e utilizzo.\nQuesti motori trovano impiego sulle grandi vetture e su quelle di lusso, oltre che sulle macchine sportive o prestazionali. Inoltre di solito sono concepiti non per le prestazioni ma per favorire la docilit\u00e0 generale di utilizzo su queste grandi auto, con la coppia disponibile in basso. Molti Big-block sono tecnologicamente meno avanzati degli small-block e hanno spesso un rapporto peso/potenza basso.\nQuesti propulsori hanno comunque trovato impiego anche nelle gare agonistiche. Sono infatti dei Big-block i motori utilizzati nelle gare NASCAR e le norme di omologazione statunitensi permettono di impiegare questi motori anche sulle vetture stradali.\nNelle gare NASCAR il limite di cilindrata di 7 litri fa comprendere quali potenzialit\u00e0 e prestazioni possono fornire questi motori. Tra questi i pi\u00f9 noti e longevi sono il \"Ford 427\", lo \"Chevrolet 427\" e il Chrysler 426 Hemi."}
{"id": "129327", "revid": "117023983", "url": "https://it.wikipedia.org/wiki?curid=129327", "title": "Giovanni Colombo (cardinale)", "text": "Biografia.\nNasce a Caronno Pertusella, in provincia di Varese ed arcidiocesi di Milano, il 6 dicembre 1902, da Enrico Colombo, capufficio in una fabbrica, e da Luigia Millefanti, magliaia e ricamatrice. Viene battezzato l'8 dicembre nella chiesa di santa Margherita.\nFormazione e ministero sacerdotale.\nIn giovane et\u00e0 entra nel seminario ginnasiale di San Pietro Martire a Seveso; passa poi al seminario liceale di Monza, per proseguire gli studi di teologia nella sede del seminario di Corso Venezia a Milano, che risaliva ai tempi di Carlo Borromeo (XVI secolo).\nIl 26 maggio 1923 riceve la tonsura, il 22 dicembre 1923 i primi ordini minori ed il 19 marzo 1924 i secondi ordini minori. Il 28 giugno 1925 \u00e8 ordinato suddiacono, il 1\u00ba novembre 1925 diacono ed il 29 maggio 1926 presbitero, nella cattedrale di Milano, dal cardinale Eugenio Tosi.\nSi licenzia in teologia nel 1926, subito dopo l'ordinazione sacerdotale, e si laurea in lettere nel 1932 presso l'Universit\u00e0 Cattolica del Sacro Cuore.\nIl cardinale Alfredo Ildefonso Schuster lo nomina rettore del liceo classico del seminario nella nuova sede di Venegono Inferiore, nel 1939, e rettore maggiore dei seminari milanesi nel 1953.\nMinistero episcopale e cardinalato.\nIl 25 ottobre 1960 papa Giovanni XXIII lo nomina vescovo ausiliare di Milano e vescovo titolare di Filippopoli di Arabia; riceve l'ordinazione episcopale il 7 dicembre successivo, nella basilica di Sant'Ambrogio a Milano, dal cardinale Giovanni Battista Montini (poi papa Paolo VI), coconsacranti l'arcivescovo Anacleto Cazzaniga ed il vescovo Giuseppe Schiavini (poi arcivescovo).\nFa parte della commissione preparatoria del Concilio Vaticano II per i seminari e le universit\u00e0 degli studi. \u00c8 padre conciliare, prima come vescovo ausiliare e poi come arcivescovo.\nIl 10 agosto 1963 papa Paolo VI (eletto papa il 21 giugno dello stesso anno) lo nomina arcivescovo metropolita di Milano; diventa suo successore sulla cattedra dei santi Ambrogio e Carlo. Il 20 ottobre successivo prende possesso dell'arcidiocesi, nella cattedrale di Milano.\nIl 22 febbraio 1965 lo stesso pontefice lo crea cardinale presbitero dei Santi Silvestro e Martino ai Monti.\nTerminato il Concilio Vaticano II, al fine di applicarlo indice il 46\u00ba sinodo diocesano, che si protrae dal 1966 al 1972. L'arcidiocesi di Milano si pu\u00f2 dire ancora oggi caratterizzata dalle decisioni di quel sinodo: conservare, pur riformandolo, il rito ambrosiano; riorganizzare l'arcidiocesi in zone pastorali e in decanati sopprimendo la tradizione secolare delle pievi milanesi; istituire il consiglio presbiterale diocesano e il consiglio pastorale diocesano; proporre all'inizio dell'anno pastorale un programma comune a tutta l'arcidiocesi: di qui le lettere pastorali promulgate ogni anno l'8 settembre, festa della Nativit\u00e0 di Maria, cui \u00e8 dedicato il duomo di Milano. Sono entrati nella tradizione anche i suoi discorsi alla citt\u00e0, tenuti la vigilia della solennit\u00e0 di Sant'Ambrogio nell'omonima basilica. Durante il suo episcopato consacra 157 nuove chiese.\nPartecipa al conclave dell'agosto 1978 per l'elezione di Giovanni Paolo I e, dopo poco tempo, a quello di ottobre per l'elezione di Giovanni Paolo II. In quest'ultimo conclave \u00e8 pi\u00f9 volte indicato tra i favoriti all'elezione.\nColpito da un ictus nel maggio 1979, il 29 dicembre successivo papa Giovanni Paolo II accoglie la sua rinuncia, presentata per raggiunti limiti di et\u00e0; gli succede Carlo Maria Martini.\nMuore a Milano il 20 maggio 1992 all'et\u00e0 di 89 anni, nel seminario di Corso Venezia che aveva fatto ristrutturare e che aveva preso come propria residenza da pensionato. La salma del cardinale viene successivamente deposta in una tomba nella navata destra del duomo di Milano, proprio di fronte all'altare contenente le spoglie del beato cardinale Alfredo Ildefonso Schuster.\nIniziatore di svariate opere sociali nella diocesi fonda, tra l'altro, l\"'Universit\u00e0 della Terza Et\u00e0\" insieme al prof. Elio Baldoni e con la collaborazione di monsignor Giovanni Saldarini, poi arcivescovo di Torino e cardinale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "129328", "revid": "36426", "url": "https://it.wikipedia.org/wiki?curid=129328", "title": "Motore Small-block", "text": "Small block si intende, nel mercato automobilistico americano, una famiglia di motori V8 che hanno una cilindrata minore di 6,6 litri (400 in\u00b3). Usualmente i motori che hanno una cilindrata maggiore di 6,6 litri vengono definiti Big-block.\nStoria.\nL'origine di questo termine pu\u00f2 essere fatto risalire agli anni sessanta quando le grandi auto prodotte in quel periodo necessitavano di un V8 di cilindrata pi\u00f9 grande rispetto a quelli fino ad allora utilizzati. Il termine di solito viene riferito ai motori prodotti dalle tre grandi:Ford Motor Company, Chrysler Corporation e General Motors, le uniche case automobilistiche capaci di tenere in produzione due linee di motori V8. In qualche caso il termine viene usato anche per identificare i motori moderni e compatti prodotti da altre aziende quali la Studebaker.\nSebbene il motore Small-block sia di cilindrata inferiore rispetto agli equivalenti motori Big-block, un motore di questo tipo pu\u00f2 essere migliorato per ottenere un notevole aumento di potenza. Inoltre di solito i motori Small-block sono tecnologicamente pi\u00f9 avanzati dei loro corrispettivi Big-block, oltre ad essere pi\u00f9 piccoli e leggeri. Per questa ragione sono spesso preferiti per le applicazioni sportive o per le gare. Molti hot rod e custom car, auto personalizzate quando non costruite appositamente, utilizzano i V8 Small-block ed in particolare quelli costruiti dalla GM, ovvero il Chevrolet 350 e il Ford 351 Windsor.\nMotori Small-block.\nMotori small-block della Ford Motor Company:\nMotori small-block General Motors:\nMotori small-blocks della Chrysler Corporation:"}
{"id": "129332", "revid": "92723", "url": "https://it.wikipedia.org/wiki?curid=129332", "title": "Vettura full-size", "text": "Una vettura full-size \u00e8, nel mercato statunitense, un'automobile con un passo superiore ai 2,79 metri (110\u00a0in) oppure con un volume interno maggiore di 3 300 litri; sul mercato australiano e neozelandese queste vetture, definite in base alla loro lunghezza, vengono definite \"Large car\" oppure \"Family car\". \nCaratteristiche.\nHanno di solito motori di grande cilindrata, sopra i 6 litri, che vengono chiamati big-block. In Nord America, dagli anni settanta le vendite di questa tipologia di automobile sono in costante declino a causa del costante aumento del prezzo del petrolio. Alcuni esempi di vetture full-size sono la Ford Crown Victoria, la Cadillac Eldorado e la Chevrolet Impala."}
{"id": "129335", "revid": "287204", "url": "https://it.wikipedia.org/wiki?curid=129335", "title": "Vettura mid-size", "text": "Una vettura mid-size, detta anche Intermediate, \u00e8 una autovettura le cui dimensioni la situano tra le vetture full-size e le compact.\nCaratteristiche.\nUSA.\nNel mercato statunitense questa classe cominci\u00f2 ad uscire fuori dalla classe compact nei primi anni sessanta. Uno dei primi esempi di questa classe fu la Ford Fairlane, introdotta nel 1962, che venne definita come una compact intermediate per le sue dimensioni molto simili a quelle della compact Ford Falcon. La General Motors introdusse poi la Pontiac Tempest e la Oldsmobile F-85 di dimensioni simili al suo modello compact Corvair.\nLe dimensioni delle vetture di questa classe cominciarono a crescere subito tanto che ogni aumento di dimensioni della classe full-size comportava un aumento delle dimensioni delle vetture mid-size. Alla met\u00e0 degli anni sessanta avevano gi\u00e0 raggiunto le dimensioni delle full-size della met\u00e0 degli anni cinquanta. A met\u00e0 degli anni settanta avevano dimensioni simili alle full-size della met\u00e0 del decennio precedente.\nUn punto di svolta si ebbe negli anni' 70 quando l'aumento del prezzo del carburante e le normative introdotte e volte alla riduzione dei consumi comportarono una generale riduzioni delle dimensioni delle vetture di tutte le classi e una riduzione della rigidit\u00e0 della separazione. La situazione venne complicata anche dal fatto che la General Motors cominci\u00f2 a ridurre le dimensioni delle vetture un paio d'anni prima di tutte le altre Case. Nel 1978 si arriv\u00f2 ad una situazione nella quale la vettura Chevrolet Malibu e la compact Ford Fairmont avevano delle dimensioni simili. Da questo punto in poi le vetture divennero sempre pi\u00f9 piccole per i successivi 10 anni. I modelli di importazione che spesso avevano dimensioni simili a quelli delle vetture statunitensi \"ridotte\" divennero molto competitive.\nOggi le vetture mid-size hanno un passo compreso tra i 2,79 e i 2,68 metri, in volume una capacit\u00e0 da 3.000 a 3.300 litri e rappresentano la pi\u00f9 classe di vetture pi\u00f9 vendute negli USA. esempi di vetture di questa classe sono la Toyota Camry e la Honda Accord. Esiste ancora la tendenza delle Case americane a produrre dei modelli pi\u00f9 grandi delle pari classe di importazione, restando per\u00f2 ancora competitive sul mercato.\nEuropa, Australia e Nuova Zelanda.\nSu questi mercati le vetture di questa classe sono di solito pi\u00f9 piccole che negli USA, anche se prodotte dalla stessa Casa automobilistica. Per esempio la Ford Taurus, sul mercato USA una vettura mid-size, ha un passo di 2.575\u00a0mm, \u00e8 motorizzata con un motore 3 litri V6 e pesa 1.500 kg mentre la Ford Mondeo, vettura di classe media su questi mercati, pesa 1.300\u00a0kg, ha un passo di 2.704\u00a0mm ed ha come motore un 2.000 cm\u00b3 4 cilindri in linea. Inoltre di solito sui mercati di questi paesi le vetture di questa classe sono proposte come berline o come tre porte o hatchback. Anche in Europa, Australia e Nuova Zelanda la crescita delle dimensioni ha un poco confuso la suddivisione in classi delle vetture come avvenuto per la Ford Focus o per l'Opel Astra, tipiche vetture di classe media, che ad ogni nuovo modello hanno dimensioni maggiori e motori pi\u00f9 potenti. In alcuni casi, per ragioni esclusivamente di marketing, viene attribuita ad una o l'altra classe una o l'altra versione di uno stesso modello.\nGiappone.\nIn Giappone il termine mid-size non ha il senso di vettura intermedia tra diverse classi che assume in altri mercati. Le limitazioni delle dimensioni della gamma di vetture disponibili fanno s\u00ec che il mercato ponga al limite inferiore delle vetture di dimensioni veramente ridotte, le \"Keicar\", e altri segmenti di vetture piccole.\nPertanto le vetture che il Giappone esporta negli altri mercati per competere in questa classe, quali la Mazda 6 e la Subaru Legacy, divengono vetture di alto livello sul mercato giapponese.\nInoltre il sistema di tassazione giapponese comprende anche le dimensioni per determinare la fascia di tasse nel quale la vettura ricade. Questo fa s\u00ec che le vetture di questa classe prodotte in Giappone ed esportate abbiano una larghezza minore o uguale a 1.700\u00a0mm in quanto i produttori giapponesi devono tenere conto anche del mercato interno. Con il crescere dell'importanza del mercato estero per\u00f2 i produttori hanno cominciato a costruire sempre pi\u00f9 modelli che superano questo limite.\nVoci correlate.\nSul mercato americano delle automobili le altre classi delle vetture sono:"}
{"id": "129336", "revid": "110157", "url": "https://it.wikipedia.org/wiki?curid=129336", "title": "Vettura compact", "text": "Una vettura compact \u00e8 una autovettura le cui dimensioni la rendono pi\u00f9 piccola di una vettura mid-size ma pi\u00f9 grande di una subcompact. Di solito hanno un passo compreso tra i 2,54 e i 2,67\u00a0m o, in base al volume interno dell'abitacolo, una capacit\u00e0 tra i 2.800 e i 3.000 litri.\nStoria e descrizione.\nQuesta tipologia di vetture venne creata negli USA tra gli anni 1959 e 1960 con la presentazione delle Studebaker Lark, Rambler American, Chevrolet Corvair, Ford Falcon e la Plymouth Valiant, tutte vetture che fecero la loro apparizione sul mercato in rapida successione. Dopo pochi anni per\u00f2 le compact car diedero vita ad una nuova ulteriore classe quella delle \"Pony car\", nome che venne creato dopo la comparsa della Ford Mustang che era basata sulla Falcon.\nDurante gli anni sessanta la compact era la classe di auto di dimensioni pi\u00f9 piccole ma nel decennio successivo le Case automobilistiche introdussero una nuova classe di vetture, la subcompact, con dimensioni minori della compact.\nOggi, con la generale riduzione delle dimensioni di tutti i veicoli, la rigida suddivisione in classe si \u00e8 attenuata e le vetture compact sono riconoscibili solo per essere vetture dalle dimensioni minori di quelle delle vetture di classe media, con riferito sempre agli USA, ma pi\u00f9 grandi delle vetture pi\u00f9 piccole presenti sul mercato.\nEsempi di compact car sono la Chrysler Cirrus e la Chevrolet Cavalier. Il termine viene utilizzato anche per identificare i SUV di minori dimensioni quali il Ford Escape.\nIl termine non viene usato molto in Europa dove i veicoli tendono ad avere dimensioni minori e un sistema di classificazione differente da quello statunitense.\nVoci correlate.\nAltre distinzioni in classi del mercato USA dell'auto:"}
{"id": "129338", "revid": "188323", "url": "https://it.wikipedia.org/wiki?curid=129338", "title": "Schermo", "text": "Per schermo si intende generalmente un dispositivo di varia forma e dimensioni che pu\u00f2 essere usato come protezione, per esempio uno schermo isolante o di protezione, oppure una superficie su cui rappresentare visivamente immagini fisse o in movimento, come per esempio uno schermo di proiezione o un comune televisore o monitor.\nEtimologia e significati.\nLa parola \"schermo\", derivazione di \"schermire\" (dal germanico \"skirmjan\", che significa proteggere), nel linguaggio moderno viene intesa pi\u00f9 genericamente come un oggetto interposto tra due cose, di varia forma e dimensione, che svolge la funzione di difesa o protezione.\nTipologia.\nEsiste una grande variet\u00e0 di schermi di protezione, per esempio schermi contro le radiazioni, schermi acustici, schermi biologici, ecc. (per maggiori dettagli vedi schermo di protezione).\nSpesso \u00e8 chiamata \"schermo\" anche la superficie su cui vengono rappresentate immagini fisse o in movimento, ne esiste una grande variet\u00e0, come esempio tra quelle di uso pi\u00f9 comune ci sono:"}
{"id": "129343", "revid": "1050023", "url": "https://it.wikipedia.org/wiki?curid=129343", "title": "Metropolitana di Londra", "text": "La metropolitana di Londra (in inglese: \"London Underground\"), chiamata anche dagli inglesi \"The Tube\", \u00e8 la pi\u00f9 antica rete metropolitana del mondo e la pi\u00f9 estesa d'Europa. Effettua servizio ogni giorno dell'anno ad eccezione del 25 dicembre, e nei giorni di venerd\u00ec e sabato funziona, su alcune linee, 24 ore al giorno.\nLa metropolitana di Londra, gestita dalla Transport for London, fu inaugurata il 10 gennaio 1863 e conta 382 stazioni dislocate in tutta l'area della Grande Londra. La velocit\u00e0 media commerciale dei treni (comprese le fermate) \u00e8 pari a . Il gestore stima che ogni treno della metropolitana percorra circa all'anno (pari a circa tre giri sulla circonferenza della Terra).\nGli accessi registrati ogni anno sono circa mentre contando solo i singoli passeggeri il numero \u00e8 di circa 28 milioni.\nLa metropolitana di Londra viene comunemente chiamata dai suoi utenti \"The Tube\" (\"Il Tubo\") per la forma dei suoi tunnel, a sezione circolare.\nStoria.\nLa prima linea della metropolitana fu aperta senza cerimonia il 10 gennaio 1863. Il sistema fu accolto con grande entusiasmo dalla popolazione londinese, tanto che l'anno successivo vi erano pi\u00f9 di 260 progetti di nuove linee, delle quali fu realizzata per\u00f2 solo quello tra Westminster e South Kensington nel 1868, gestita dalla Metropolitan Railway.\nFu la prima met\u00e0 del Novecento, comunque, il periodo d'oro per la metropolitana londinese. Lo sviluppo fu impetuoso: nel 1898 fu inaugurata la Waterloo &amp; City Line, nel 1904 la Great Northern &amp; City, nel 1906 la Bakerloo e la Piccadilly, nel 1907 fu invece il turno della Hampstead Tube.\nAll'epoca la compagnia che gestiva la rete metropolitana si chiamava Underground Electric Railways Company, a cui si deve la realizzazione della prima mappa della Metro di Londra.\nDurante la seconda guerra mondiale la metropolitana venne utilizzata come rifugio antiaereo e le stazioni furono adibite a depositi sotterranei.\nSuccessivamente, vennero adottate numerose innovazioni, tra le quali l'introduzione dei tornelli e dei treni automatici.\nAspetti tecnici.\nTecniche di costruzione.\nLe linee della metropolitana di Londra possono essere suddivise in due tipologie:\nMateriale rotabile.\nIn origine, i treni della metropolitana non erano dissimili da un qualsiasi convoglio ferroviario; erano infatti locomotive a vapore, con vagoni dalla prima alla terza classe.\nFu solo successivamente che il materiale rotabile della metro londinese si evolse, raggiungendo velocit\u00e0 molto pi\u00f9 elevate e presentando dispositivi pi\u00f9 moderni, come ad esempio schermi che indicano la fermata successiva, o il capolinea.\nL'attuale parco mezzi della metropolitana di Londra \u00e8 molto eterogeneo, presentando treni di varia natura.\nScartamento.\nTutte le linee utilizzano lo scartamento standard europeo di 1 435 mm.\nAlimentazione elettrica.\nLa metropolitana \u00e8 alimentata da corrente continua a 630 volt. Per alimentare i treni viene utilizzato un sistema con doppia terza rotaia, una per il polo positivo (laterale) e una per il polo negativo (centrale).\nWi-Fi e ricezione cellulari.\nNell'estate del 2012 nella metropolitana sono stati installati numerosi hotspot Wi-Fi, in modo che l'utenza potesse navigare su internet aspettando il treno, usufruendo di una rete Wi-Fi gratuita.\nNon \u00e8, invece, possibile utilizzare telefoni cellulari nella metro; vi \u00e8 stato solo un progetto, prima delle Olimpiadi 2012, che per\u00f2 venne abbandonato a causa delle significative difficolt\u00e0 tecniche.\nLa metro oggi.\nLa rete.\nLa metropolitana londinese \u00e8 lunga 405,2 km (grandezza che la fa una delle metropolitane del mondo pi\u00f9 grandi), conta 11 linee e 270 stazioni.\nLa lunghezza e le linee.\nCome gi\u00e0 accennato, la metropolitana di Londra copre 405,2 km (250 miglia) di tracciato, il che la rende la quarta metro pi\u00f9 grande del mondo. Sono presenti linee che corrono in profondit\u00e0 o in sub-superficie. Le linee Circle, District, Hammersmith &amp; City e Metropolitan corrono in sub-superficie, con le gallerie situate appena sotto il piano di calpestio. Le restanti sono ubicate invece in profondit\u00e0, con treni pi\u00f9 piccoli che corrono in gallerie circolari con un diametro di circa 3 metri e mezzo.\nLa periferia non \u00e8 servita da linee \"ad hoc\", ma solo dai prolungamenti di quelle principali; ci\u00f2 significa che, per andare da una zona della periferia ad un'altra con la metro, bisogna necessariamente transitare per il centro ed effettuarvi un interscambio tra linee.\nLa rete \u00e8 perlopi\u00f9 sotterranea, anche se quasi tutte le linee emergono in superficie al di fuori della zona centrale (sviluppandosi su viadotto o a livello del terreno); solo la Victoria e la Waterloo &amp; City line fanno eccezione (la seconda, in particolare, perch\u00e9 fa la spola tra due sole stazioni).\nLinee.\nLa rete composta da 11 linee:\nViaggiando.\nTariffazione.\nLa metropolitana usa le zone tariffarie stabilite dalla Transport for London per il calcolo delle tariffe. Vi sono nove zone: la zona 1 \u00e8 quella centrale, che comprende tutti gli scali compresi dentro l'anello descritto dalla Circle line pi\u00f9 alcune stazioni ubicate a sud del Tamigi. A partire dalla zona 7 in poi, invece, sono incluse solo le fermate della Metropolitan line dopo Moor Park, al di fuori della Greater London. Pu\u00f2 talvolta capitare che una stazione sia compresa in due zone tariffarie: in questo caso, si applica la tariffa pi\u00f9 economica. Per il viaggio sono utilizzabili i biglietti cartacei oppure la Oyster Card, ovvero la tessera elettronica.\nLa Transport for London introdusse la Oyster per la prima volta nel 2003; ha la forma di una carta di credito blu, con un chip RFID, che viene caricata con diversi tipi di biglietti elettronici (giornaliero, settimanale, mensile, ad uso semplice, ecc). La tessera \u00e8 utilizzabile sulla metro, ma anche sui bus, tram, sulla DLR, e sui servizi della National Rail compresi nella Greater London.\nPer un corretto utilizzo, basta avvicinare la carta al sensore posto nei pressi dei tornelli di entrata e di uscita: a questo punto il chip RFID comunica via impulsi radio con un'apposita apparecchiatura presente nelle porte di accesso alle stazioni.\nDal 2016, inoltre, \u00e8 possibile utilizzare tutti i dispositivi supportati dal sistema Apple Pay (in particolare iPhone e Apple Watch).\nPer chi non obliterasse il proprio biglietto (sia esso cartaceo o elettronico) \u00e8 prevista una pena di 80 sterline (40 se pagata entro 21 giorni), ai sensi di quanto istituito nella \"Regulation of Railways Act 1889\" e nei \"Transport for London Byelaws\".\nOre di servizio.\nLa \"Tube\" chiude di notte, prestando servizio dalle 05.00 di mattina circa fino alle 01.00 della mattina successiva: nei weekend, tuttavia, l'apertura avviene pi\u00f9 tardi.. Dal 20 agosto 2016 nei giorni di venerd\u00ec e sabato le linee Central, Victoria, Jubilee, Piccadilly e Northern rimangono aperte 24 ore al giorno. L'interruzione notturna del servizio \u00e8 per motivi di manutenzione.\nTutte le linee della metro rimangono aperte la notte di Capodanno, e il trasporto, dalle 01.00 alle 06.00 del 1\u00ba gennaio, \u00e8 gratuito su tutta la rete. In altre occasioni speciali, come Giochi olimpici di Londra, la rete ha fornito un servizio notturno straordinario.\nAccessibilit\u00e0.\nL'accessibilit\u00e0 delle persone con disabilit\u00e0 non venne considerata quando gran parte della rete venne costruita, e l'accesso per i viaggiatori su sedia a rotelle era impossibilitato fino al 1993. Questa tematica venne affrontata per la prima volta nel 1999, in occasione dell'estensione della Jubilee line: nelle nuove stazioni venne considerato anche questo problema. L'ammodernamento delle stazioni vecchie secondo le nuove norme sar\u00e0 parte di un investimento che durer\u00e0 pi\u00f9 di 20 anni. Questo intervento sar\u00e0 della massima importanza anche perch\u00e9, secondo un'indagine svoltasi nel 2010, circa il 10% dei londinesi ha una mobilit\u00e0 ridotta e, a causa dell'invecchiamento della popolazione, questi numeri saranno destinati ad aumentare nel futuro.\nLa TfL ha creato una versione della \"Tube map\" che indica le stazioni dove si pu\u00f2 accedere dall'ingresso al treno senza gradini. La cartina riporta anche le distanze tra il convoglio e la banchina (che a volte possono raggiungere anche i 30\u00a0cm), talora la stazione sia in curva oppure \u00e8 presente un distacco piuttosto elevato.\nAl 2012, ci sono 66 stazioni con un accesso \"step-free\" dalla banchina al treno, e sono in fase di elaborazione alcuni progetti per incrementare questo numero a 94 nei prossimi dieci anni. Inoltre, nel 2016, un terzo delle stazioni disporr\u00e0 di apparecchi che faciliteranno la discesa al piano banchine.\nRitardi e affollamento.\nNell'ora di punta, le stazioni possono diventare talmente affollate da esser chiuse per evitare incidenti. I passeggeri potrebbero non riuscire a salire sul primo treno e la maggior parte dell'utenza non trova un posto a sedere a bordo del convoglio; addirittura, alcuni vagoni hanno una media di quattro persone per metro quadro. Quando viene registrato il tasso di soddisfazione dalla TfL, uno dei problemi pi\u00f9 ricorrenti \u00e8 proprio il sovraffollamento, che viene indicato anche come causa di problemi cardiaci e minor produttivit\u00e0.\nRispetto al 2003/5, l'affidabilit\u00e0 del sistema \u00e8 enormemente aumentata: basti pensare che le \"Lost Customer Hours\" (ovvero le ore lavorative perse) sono scese da 54 a 40 milioni. L'utenza, inoltre, \u00e8 autorizzata a esigere un rimborso se il ritardo \u00e8 causato da un'inadempienza della TfL ed \u00e8 superiore a 15 minuti.\nSicurezza.\nLa metropolitana di Londra registra ottimi dati nella sicurezza dei passeggeri: il tasso di incidenti mortali, infatti, \u00e8 pari a 1 ogni 300.000.000 corse.\nNonostante ci\u00f2 i suicidi sono frequenti, anche se si stima che per ogni suicidio riuscito ve ne siano tre tentati. Molte stazioni sono dotate di uno spazio vuoto tra i binari e la banchina, conosciuta come 'buca del suicida', il cui scopo \u00e8 quello di impedire a chi per qualsiasi motivo dovesse cadere dalla banchina di ritrovarsi direttamente sui binari.\nAnche se \u00e8 una delle metropolitane pi\u00f9 affollate del mondo, sono pochi gli incidenti dovuti al sovraffollamento, grazie anche al monitoraggio costante dei flussi di viaggiatori con telecamere a circuito chiuso: in questo modo, in casi estremi l'accesso ad alcune stazioni viene vietato.\nLa sicurezza dei dipendenti \u00e8 stata spesso oggetto di critiche; nel gennaio 2002 la societ\u00e0 che ha in gestione la rete \u00e8 stata multata di 225\u00a0000 sterline per aver violato regolamenti sulla sicurezza dei lavoratori, facendoli lavorare sui binari, nell'oscurit\u00e0 e con la pioggia, mentre vi transitavano treni.\nIn tutta la rete della metropolitana vige il divieto di fumo dal 1987, anno in cui una scala mobile prese fuoco alla stazione di King's Cross a causa di un fiammifero, uccidendo 31 persone. Dal 2008, a seguito di una legge promossa dall'allora sindaco di Londra Boris Johnson, negli spazi della metropolitana \u00e8 vietato consumare bevande alcoliche.\nDesign.\nMappa.\nLe prime mappe della metropolitana di Londra disponevano le stazioni in base alla loro posizione geografica, sovrapponendole talvolta ai principali assi viari londinesi sul retro. I problemi che scaturivano da questa scelta erano molteplici: la zona centrale, essendo satura di stazioni, era difficilmente leggibile mentre le fermate periferiche erano distanti tra di loro e venivano spesso omesse.\nIl primo ad avere l'idea di dare vita a una rappresentazione schematica della \"Tube\" fu Harry Beck. Beck distorse quindi la geografia, a favore di una maggiore leggibilit\u00e0 e chiarezza. La sua bozza venne presentata nel 1931, e dopo un rifiuto iniziale venne finalmente stampata nel 1933. La cartina odierna \u00e8 un'evoluzione di quella originaria, e oggi molte metropolitane hanno adottato l'idea di Beck.\nOggi la mappa, oltre alla metr\u00f2, raffigura anche la DLR, l'Overground e l'Emirates Air Line.\nTipografia.\nNel 1916 Edward Johnston progett\u00f2 un nuovo carattere tipografico su commissione di Frank Pick. Prima di assumere la denominazione attuale, era noto come \"Underground\" e \"Johnston's Railway Type\".\nIl carattere, senza grazie, in virt\u00f9 della sua grande leggibilit\u00e0, \u00e8 usato in tutte le mappe, le targhe e la segnaletica della metropolitana londinese. Il Johnston, tra l'altro, influenzer\u00e0 anche Eric Gill (che lavor\u00f2 anche allo sviluppo del carattere) nel disegno del suo carattere pi\u00f9 celebre, il \"Gill Sans\", ad oggi uno dei caratteri pi\u00f9 utilizzati al mondo.\n\"Roundel\".\nIl roundel venne introdotto nelle stazioni della metropolitana nel 1908. Inizialmente conosciuto come \u00abthe bar and the circle\u00bb (\u00abla barra e il cerchio\u00bb), aveva un preciso scopo: collocato nelle banchine, dava infatti risalto al nome della stazione, che quindi veniva immediatamente visto dai passeggeri. Nello stesso anno, inoltre, le varie compagnie che gestivano la rete della metropolitana decisero di utilizzare la parola \u00abUNDERGROUND\u00bb collocata nella barra blu orizzontale del roundel, in modo da promuovere la loro offerta congiunta di servizi. Seguiranno varie modifiche, come quella attuata da Edward Johnston che lo modific\u00f2 includendovi il carattere tipografico da lui ideato.\nNel 1933, dopo che la gestione della metr\u00f2 venne affidata alla London Passenger Transport, i roundel vennero adottati anche per altri servizi, come il trasporto su gomma: fu solo l'inizio di un processo che render\u00e0 il roundel un simbolo unificante dei trasporti a Londra. Per esempio, sono dotati di un proprio roundel la Docklands Light Railway, il Tramlink, la London Overground e la Crossrail.\nOpere dedicate.\nMolti film sono stati girati sulla metropolitana di Londra: fra questi, i principali sono \"Skyfall\", \"La morte pu\u00f2 attendere\", \"Sliding Doors\", \"Un lupo mannaro americano a Londra\", \"Creep - Il chirurgo\" e \"Nessun dove\". Nel 2000 la London Underground Film Office ricevette pi\u00f9 di 200 richieste per usare la metr\u00f2 londinese come set cinematografico.\nLa metropolitana \u00e8 evocata anche in vari romanzi, come \"V per Vendetta\", e canzoni, come \"Down in the Tube Station at Midnight\" dei The Jam.\nNumerosi giochi sono ispirati alla \"Tube\": fra i principali, vi sono il gioco radiofonico \"Mornington Crescent\" di BBC Radio 4 (il cui nome deriva dalla stazione reale della Northern line), i giochi da tavolo \"The London Game\" e \"Scotland Yard\", i videogiochi \"Subway Vigilante\" e \"World of Subways 3: London Underground Simulator\".\nCollegamenti esterni.\n \n "}
{"id": "129348", "revid": "1543377", "url": "https://it.wikipedia.org/wiki?curid=129348", "title": "21 Lutetia", "text": "Lutetia (formalmente 21 Lutetia) \u00e8 un piccolo asteroide della fascia principale, di circa di diametro. La sua classe spettrale \u00e8 di tipo M ed \u00e8 l'unico asteroide di questo tipo visitato da vicino da una sonda spaziale.\nScoperta ed esplorazione.\nLutetia fu scoperto il 15 novembre 1852 da Hermann Mayer Salomon Goldschmidt dal suo appartamento a Parigi, sopra il Caf\u00e9 Procope; il nome \"Lutetia\" deriva infatti da quello latino della capitale francese e venne scelto da Fran\u00e7ois Arago, direttore dell'osservatorio della citt\u00e0. Lutetia \u00e8 il primo asteroide individuato da un astronomo dilettante.\nIl 10 luglio 2010 la sonda spaziale europea Rosetta ha sorvolato l'asteroide a una distanza minima di , lungo il suo viaggio verso la cometa 67P/Churyumov-Gerasimenko. \u00c8 stato un fly-by piuttosto importante, poich\u00e9 Lutetia non \u00e8 soltanto il pi\u00f9 grande ma \u00e8 anche il primo asteroide metallico visitato da una sonda. Ci sono diverse questioni ancora aperte circa la composizione metallica degli asteroidi di tipo M e si spera che la sonda possa dare delle risposte.\nSono state riportate due occultazioni stellari di Lutetia, una da Malta (1997), l'altra dall'Australia (2003).\nCaratteristiche.\nLa composizione di Lutetia ha lasciato perplessi gli astronomi per qualche tempo, e sono state avviate diverse indagini in vista del volo ravvicinato di \"Rosetta\" del 2010. Nonostante sia stato classificato come asteroide di tipo M, molti dei quali sono di tipo metallico, Lutetia \u00e8 uno di quei membri anomali del gruppo che non mostrano molte tracce di metalli sulla loro superficie. Tuttavia, ci sono varie indicazioni di una superficie povera di metalli: uno spettro piatto, a bassa frequenza simile a quello della condrite carbonacea e degli asteroidi di classe C, con un tenue albedo radar diverso da quello intenso degli asteroidi metallici.\nUn'analisi spettrale del 2003 aveva mostrato che Lutetia \u00e8 uno sferoide con diverse irregolarit\u00e0 nella forma; questo \u00e8 stato poi confermato dalle immagini ricevute da \"Rosetta\". Ha anche mostrato che il polo di Lutetia \u00e8 orientato verso le coordinate dell'eclittica (\u03b2, \u03bb) = (3\u00b0, 40\u00b0) oppure (\u03b2, \u03bb) = (3\u00b0, 220\u00b0) con una incertezza di 10\u00b0.. Questo vuol dire che l'asteroide ha una inclinazione assiale rispettivamente di 85\u00b0 oppure 89\u00b0, e che l'asse di rotazione \u00e8 quasi parallelo all'eclittica, cio\u00e8 simile a quello del pianeta Urano.\nLutetia ha un'et\u00e0 di circa 3,6 miliardi di anni e potrebbe essere un planetesimo. Ha una elevata densit\u00e0 (pari a ) e la superficie ha una composizione uniforme, che non appare essere stata modellata dall'acqua. \u00c8 ricoperto di uno strato di polvere molto fine ed omogeneo, simile alla regolite. Potrebbe avere una crosta primordiale, formata da materiali assimilabili a meteoriti primitive, come condriti carbonacee ed enstatitiche. Le temperature medie oscillano tra 63 e ."}
{"id": "129352", "revid": "1420856", "url": "https://it.wikipedia.org/wiki?curid=129352", "title": "Ghassan Kanafani", "text": "All'epoca della sua morte era portavoce del Fronte Popolare di Liberazione della Palestina, e l'attentato, si dice, fu ordinato dal Mossad per vendicare il Massacro dell'Aeroporto di Lod, attacco attribuito al suo gruppo politico e all'Armata Rossa Giapponese.\nBiografia.\nKanafani nasce da una famiglia di rango medio-alto, suo padre era un avvocato e, come era comune a quel tempo, fu mandato a studiare alla scuola dei missionari francesi che erano in Palestina. Aveva dodici anni quando fu creato lo stato di Israele nel 1948, evento che gli arabi chiamano \"al-Nakba\" (il disastro) e assistette al tragico episodio del massacro degli abitanti del villaggio arabo di Deir Yassin.\nDa questo momento la sua vita e le sue esperienze rappresenteranno le tappe del popolo palestinese, dalla diaspora al sentimento di nostalgia verso la propria terra, dalla presa di coscienza della sconfitta dell'esercito arabo all'umiliazione e alla perdita di identit\u00e0. La sua famiglia si rifugi\u00f2 dapprima in un villaggio del Libano meridionale nella speranza di ritornare al pi\u00f9 presto a casa, ma il padre, consapevole dell'inutilit\u00e0 di quella attesa, spost\u00f2 la famiglia a Damasco per iniziare una nuova vita.\nIn questo lasso di tempo il giovane Ghassan, all'et\u00e0 di sedici anni, trov\u00f2 lavoro come insegnante in una delle scuole dell'UNRWA (\"United Nations Relief and Works Agency\"), l'organo dell'ONU per l'assistenza dei profughi, e pochi anni dopo si iscrisse all'universit\u00e0 di Damasco alla facolt\u00e0 di letteratura araba.\nQuesti anni nella capitale siriana pongono le basi del suo impegno alla causa palestinese, partecipando alla condizione del suo popolo nei campi profughi e durante l'universit\u00e0 attivandosi sia come scrittore sia come studente politicizzato lavorando nel Movimento Nazionalista Arabo guidato da George Habash.\nNel 1955 Kanafani decise di raggiungere suo fratello e sua sorella nel Kuwait, il quale essendo un paese ricco di petrolio, divenne meta di molti emigranti palestinesi fin dalla \"Nakba\". In questo paese inizi\u00f2 il suo impegno di scrittore di racconti brevi che vennero pubblicati su varie riviste letterarie e proprio in questo paese dovette fare i conti con la dura realt\u00e0 di esule che non riesce ad integrarsi nella nuova societ\u00e0.\nNel 1960 decise di trasferirsi a Beirut per unirsi allo staff di giornalisti della nuova rivista politica di George Habash \"al-\u1e24urriyya\" (Libert\u00e0) per partecipare attivamente alle vicende palestinesi e a Beirut Kanafani conobbe Anni Hoover, un'insegnante danese che stava analizzando la situazione dei rifugiati. Dopo due mesi si sposarono e proprio in questo periodo Kanafani le dedic\u00f2 il romanzo breve pi\u00f9 famoso ovvero \"Uomini sotto il Sole\". Lo stesso anno divenne redattore capo di un altro nuovo quotidiano di Beirut \"al-Mu\u1e25arrir\" (Il liberatore), mostrando quindi sia la valenza artistica, sia un grande attivismo in ambito giornalistico che lo portarono ad assumere ruoli di primo piano.\nLa nascita dell'Organizzazione per la Liberazione della Palestina (OLP) del 1964, con conseguente primo attacco armato port\u00f2 nuovi sviluppi non solo nella coscienza della comunit\u00e0 palestinese, la quale vide la speranza di realizzazione di un sogno che perdurava dal 1948, ma influenz\u00f2 notevolmente anche la letteratura degli scrittori arabi e quindi anche quella di Kanafani che ne vedevano una forma di azione politica. Questo sogno and\u00f2 in frantumi dopo la disastrosa guerra dei sei giorni che gli arabi chiamano \"al-Naksa\", che segn\u00f2 la netta sconfitta dell'esercito arabo contro l'esercito israeliano nel giugno del 1967 e lo sbigottimento generale della popolazione palestinese, ma che risuon\u00f2 forte in tutto il mondo arabo. In questo momento di incredulit\u00e0 Kanafani scrisse un'altra opera importantissima nel panorama mondiale: \"Ritorno ad Haifa\".\nTuttavia Kanafani rimase ottimista e continu\u00f2 imperterrito la sua lotta, lasciando \"al-Mu\u1e25arrir\" per unirsi al prestigioso \"al-Anwar\" (Le Luci) che lasci\u00f2 ancora nel 1969 per fondare il giornale politico che diventer\u00e0 l'organo del Fronte Popolare di Liberazione della Palestina (FPLP): \"al-Hadaf\" (L'obiettivo). Quest'organizzazione di resistenza era di orientamento marxista e si proponeva di stabilire una nuova societ\u00e0 giusta in tutto il mondo arabo. Kanafani infatti vide che il futuro poteva ancora essere roseo perch\u00e9 lo poneva nelle mani delle nuove generazioni, dotate di fervore patriottico e pronte a diventare martiri per la propria terra.\nLo stesso scrittore cambi\u00f2 l'approccio alla letteratura dal 1967 divenendo pi\u00f9 ottimistica e politica rispetto al periodo precedente in cui si leggeva pessimismo e una forte disillusione soprattutto nelle vecchie generazioni. Infatti fu lui che per primo parl\u00f2 di \"Adab al-Muqawwama\" (letteratura della resistenza).\nProprio per il suo fervore politico Ghassan Kanafani perse la vita in un attentato israeliano insieme a sua nipote di sedici anni.\nL'attivit\u00e0 letteraria.\nGhassan Kanafani \u00e8 il pi\u00f9 importante rappresentante di quel gruppo di palestinesi che dall'esilio (in arabo \"Ghurba\") hanno contribuito a lottare per la causa palestinese tramite le loro opere artistiche.\nLa \"Nakba\" del 1948 e la \"Naksa\" del 1967 sono stati gli avvenimenti pi\u00f9 rappresentativi per l'intero mondo arabo quando si parla di evoluzione della letteratura araba del Novecento, che dagli studiosi vengono ritenuti un vero e proprio giro di boa. I libri degli intellettuali arabi diventano soprattutto opere di denuncia per risvegliare la coscienza del loro popolo e di critica verso le classi dirigenti, incapaci di sollevare la dignit\u00e0 di tutta quella gente incapace di reagire.\nPer quanto riguarda la letteratura specificatamente palestinese e quindi di Kanafani, la prosa di questi autori diventa interessante dagli inizi degli anni Sessanta e si consolida dal 1967. Infatti la Letteratura della Resistenza assume connotati politici e sociali e per questa ragione per descrivere fatti storici in una lingua immediata e di facile comprensione, gli scrittori utilizzano il genere del Racconto, genere letterario conosciuto dal mondo arabo grazie all'influenza occidentale.\nLe opere di Kanafani quindi sono per la stragrande maggioranza Romanzi brevi o Racconti, anche se \u00e8 presente qualche lavoro teatrale.\nNumerosi critici arabi tra cui Ahmed Khal\u012bfa concordano nel dividere le sue opere in due periodi.\nAl primo appartengono gli scritti caratterizzati da pessimismo, in cui non si vede una soluzione per la condizione del suo popolo e la sua scrittura ricorre al simbolismo; questo periodo arriva circa fino al 1967 e tra i suoi lavori gli esempi pi\u00f9 conosciuti sono:\nAl secondo periodo, quello che parte dalla \"Naksa\", cambia l'atteggiamento dello scrittore, che diventa pi\u00f9 politicizzato ed attento alle vicende storiche, mostrando il suo ottimismo nell'azione di voler cambiare le cose con la lotta e non nell'attesa passiva. Esempi sono:\nOpere.\nL'opera narrativa di Ghassan Kanafani \u00e8 stata raccolta in tre volumi:\nGhassan Kanafani, \"al-\u0100t\u0101r al-k\u0101mila\", Beirut, Mu'assasat al-abh\u0101t al-'arabiyya - Mu'assasat, Ghassan Kanafani al-thaq\u0101fiyya, 1972-1978.\nTraduzioni in italiano.\nPresenta una selezione di racconti estratti dalla raccolta apparsa in arabo con il titolo \"Un mondo che non \u00e8 nostro\" ('\u0100lam laysa lan\u0101) nel 1965."}
{"id": "129354", "revid": "1318658", "url": "https://it.wikipedia.org/wiki?curid=129354", "title": "Tioli", "text": "I tioli (tioalcoli o mercaptani) sono composti organici assimilabili ad alcoli in cui l'atomo di ossigeno \u00e8 stato sostituito da un atomo di zolfo, aventi quindi formula generale R-SH. Il gruppo funzionale \u2013SH viene denominato come gruppo tiolo o come gruppo solfanile.\nCaratteristica comune a quasi tutti i tioli \u00e8 il possedere un intenso odore sgradevole. Semplici tioli vengono aggiunti al metano, inodore e incolore, come \"odorizzanti\", per poterne svelare eventuali fughe.\nL'etimologia di mercaptano deriva dal latino (\"mercurius captans\"), in quanto fu osservato che i composti contenenti gruppi sulfidrilici si legano fortemente all'elemento mercurio. Sebbene tale nome non sia pi\u00f9 usato correntemente, preferendosi il pi\u00f9 moderno tiolo, fino al 1993 fu raccomandato dalla IUPAC il termine mercapto- come \"prefisso\" per il gruppo funzionale (-SH), successivamente fu sostituito da solfanil-.\nSintesi.\nSono sintetizzati trattando alogenuri alchilici con ioni solfidrato HS- in eccesso: \nSi formano anche nei vini per reazione di acido solfidrico con alcoli originando tioli con classici sentori odorosi di cipolla e aglio.\nReattivit\u00e0.\nL'ossidazione di un tiolo \u00e8 un processo reversibile che porta alla formazione di disolfuri R-S-S-R: il legame disolfuro \u00e8 molto importante in alcune proteine, si pensi ad esempio che i capelli sono lisci o ondulati come conseguenza di variazioni strutturali dovute proprio ai ponti disolfuro. Inoltre i ponti disolfuro vengono utilizzati per sintetizzare piccole proteine cicliche alle quali danno maggiore rigidezza e maggiore stabilit\u00e0 metabolica (alcuni di questi si impiegano in chimica radiofarmaceutica, quali lo octreotide).\nCome gli alcoli, i loro anioni R-S- danno reazioni di addizione nucleofila e sostituzione nucleofila, ma i tiolati sono dei nucleofili migliori rispetto agli alcolati, dato che le maggiori dimensioni dello zolfo rispetto all'ossigeno consentono di delocalizzare la carica elettrica negativa su una superficie pi\u00f9 ampia e inoltre si adatta al sito d'attacco.\nPer effetto della migliore distribuzione elettronica dello ione tiolato, i tioli risultano pi\u00f9 acidi rispetto a corrispettivi alcoli. Questo spiega il valore di pKa intorno a 8-9 rispetto a quello degli alcoli (pKa circa 17).\nSempre per lo stesso motivo sono pi\u00f9 reattivi nelle reazioni nucleofile. Esempio significativo \u00e8 l'uso dell'1,2-etanditiolo per la protezione del gruppo carbonilico di aldeidi e chetoni nelle sintesi organiche.\nAnalisi.\nPossono essere identificati con metodi spettrometrici come spettrometria di massa o cromatografia, o con metodi di reattivit\u00e0 chimica che formano composti distinguibili per caratteristiche chimico fisiche del composto prodotto dalla reazione, come punto di fusione o colore (metodi colorimetrici). \nClinica.\nI tioli sono un intermedio che deriva dal metabolismo della metionina; il catabolismo di questo amminoacido avviene a livello epatico. \nIn caso di insufficienza epatica (per esempio dovuta a cirrosi) il fegato non riesce a catabolizzare anche i tioli per concludere il ciclo catabolico. Ci\u00f2 fa s\u00ec che questo composto sia eliminato senza ulteriori modifiche tramite urine e alito. Vista la presenza di zolfo l'eliminazione di questi composti determina la comparsa di un odore caratteristico particolarmente sgradevole. Ci\u00f2 viene descritto con il termine \"Foetor hepaticus\" ed \u00e8 un tratto distintivo dei pazienti cirrotici.\nMetodi colorimetrici.\nIl 6-cloromercurio-2-nitrofenolo reagisce a pH acidi anche con piccole quantit\u00e0 di tioli per dare un composto intensamente colorato."}
{"id": "129356", "revid": "508036", "url": "https://it.wikipedia.org/wiki?curid=129356", "title": "Emilio Fede", "text": "Biografia.\nFiglio di un brigadiere dei Carabinieri di stanza diversi anni in Etiopia e di una cantante d\u2019opera, Emilio nasce a Barcellona Pozzo di Gotto (ME), trascorre parte della giovinezza a San Piero Patti, il paese d'origine della famiglia, dove frequenta le scuole dell'obbligo. Si trasferisce poi a Roma con la famiglia dopo la guerra dove consegue il diploma di maturit\u00e0 classica.\nDalla carta stampata alla RAI.\nComincia giovanissimo l'attivit\u00e0 nella carta stampata collaborando con \"Il Momento - Mattino\" di Roma. Poi lavora per la \"Gazzetta del Popolo\" a Torino dove diviene inviato speciale. Comincia a collaborare con la Rai nel 1954, come conduttore a contratto per \"Il circolo dei castori\" con Enza Samp\u00f2, con cui ebbe un breve flirt e Febo Conti, passando cos\u00ec dalla carta stampata alla televisione. Il rapporto con la Rai diviene esclusivo dal 1961.\nNel 1965 Fede sposa la giornalista e futura senatrice Diana de Feo (figlia dello scrittore Italo de Feo), conosciuta in Rai: il matrimonio sarebbe durato fino alla morte di lei, avvenuta il 23 giugno 2021 dopo lunga malattia. La coppia ebbe due figlie: Sveva e Simona.\nInviato speciale in Africa per otto anni, realizza servizi in oltre 40 Paesi nel periodo della decolonizzazione e dell'inizio delle guerre civili. L'esperienza africana termina per una malattia e per un contenzioso relativo alle spese di viaggio. Lavora poi con Sergio Zavoli nella redazione della trasmissione d'inchiesta TV7, il settimanale di approfondimento del TG1. Uno dei suoi contributi pi\u00f9 significativi \u00e8 stato un servizio sulle conseguenze dell'uso degli ormoni usati per la crescita dei bovini sulla salute umana. Dal 1976 \u00e8 per cinque anni conduttore del TG1 e il 28 febbraio del 1977 \u00e8 il conduttore della prima edizione a colori, dal 1981 lo dirige per due anni; sotto la sua direzione la testata trasmise la diretta relativa all'incidente di Vermicino. Nel 1983 e 1984 conduce il programma di intrattenimento \"Test\", che andava in diretta concorrenza con \"Superflash\" su Canale 5. Curato da Fede e da Sandro Baldoni, nel 1983 su RaiUno va in onda \"Obiettivo su\u2026\", dedicato all'attualit\u00e0; in quegli anni viene nominato vicedirettore del TG1.\nIl rapporto con la Rai termina nel 1987, a seguito di un processo per gioco d'azzardo finito con l'assoluzione e, , per il cambiamento degli accordi politici sulle poltrone RAI: .\nIl passaggio alla Fininvest-Mediaset e la direzione del TG4.\nFede riprende il suo cammino professionale accettando l'offerta di Rete A, dove va a fondare e dirigere il TgA, il primo telegiornale nazionale privato della televisione italiana, la cui prima edizione va in onda luned\u00ec 7 settembre 1987. Nel 1989 passa alla Fininvest di Silvio Berlusconi, dapprima come direttore di Videonews, poi di Studio Aperto, notiziario di Italia 1, che il 16 gennaio 1991 fu il primo telegiornale in Italia ad annunciare in diretta l'inizio dell'operazione Desert Storm durante la Guerra del Golfo, proprio nel giorno della sua prima messa in onda. Studio Aperto \u00e8 anche il primo telegiornale a informare sulla cattura dei due piloti italiani Gianmarco Bellini e Maurizio Cocciolone.\nDal 20 settembre del 1990, tutti i gioved\u00ec, in seconda serata su Rete 4, conduce il rotocalco settimanale d'attualit\u00e0 \"Cronaca\", supplemento d'informazione da lui curato per gli appassionati di cronaca-spettacolo, con un'audience attestata intorno al milione e 300.000 spettatori.\nNel 1992 lascia la direzione di Studio Aperto perch\u00e9 aveva gi\u00e0 accettato la direzione del TG4, il nuovo telegiornale di Rete 4, sostituendo Edvige Bernasconi.\nDal 28 novembre 1997 e poi nel 1999 conduce su Rete 4 il ciclo \"Le grandi interviste\", interviste-ritratto di mezz'ora a personaggi come: Clara Agnelli Nuvoletti, Massimo D'Alema, Umberto Bossi, Simona Ventura, Rosa Bossi Berlusconi, Pippo Baudo. Il 25 febbraio 1998 ha condotto in prima serata su Canale 5 il falso televisivo \"Indagine sulla canzone truccata\", dove ha raccontato il finto arresto di Iva Zanicchi.\nDal 2000 cura \"Sipario\", il rotocalco rosa del TG4 di sua concezione, in onda tutti i giorni in coda al telegiornale di Rete 4: crea il neologismo giornalistico \"meteorine\" per indicare le annunciatrici di bella presenza senza una competenza specifica nel campo meteorologico. Dal 2008 sperimenta l'edizione notturna \"Sipario notte\".\nNel luglio del 2004 conduce il TG4 in diretta da Nassiriya per portare la sua solidariet\u00e0 ai militari italiani colpiti dall'attentato del 12 novembre 2003.\nEccezionalmente ha condotto una puntata dell'8 febbraio 2005 di \"Striscia la notizia\", al posto di Enzo Iacchetti, a causa dell'influenza.\nDal 16 febbraio 2009 dirige su Rete 4 tre prime serate speciali con \"Password - Il mondo in casa\", programma di attualit\u00e0 in diretta da studio con ospiti in collegamento e inviati sul territorio.\nIl 28 marzo 2012, a seguito di una trattativa con Mediaset non andata a buon fine, la societ\u00e0 solleva Emilio Fede dalla direzione del TG4. L'azienda di Cologno Monzese afferma in un comunicato che non \u00e8 stato possibile arrivare a una risoluzione del rapporto in modo consensuale; altres\u00ec specifica che l'ex direttore lascia anche Mediaset. Giovanni Toti, gi\u00e0 direttore di Studio Aperto, diventa il nuovo direttore del TG4. Il giorno seguente, dopo aver dichiarato di essersi chiarito con l'azienda, firma le dimissioni dal TG4 dichiarando di proseguire nella trattativa per nuove trasmissioni, mantenendo una carica all'interno di Mediaset.\nDopo il TG4.\nNell'agosto del 2012 Emilio Fede approda al canale del digitale terrestre Vero Capri, presente al numero 55, dove incomincia a condurre una rubrica settimanale di attualit\u00e0 politica ed economica intitolata \"Attualit\u00e0 con Fede\".\nTra il 2013 e il 2014 \u00e8 direttore editoriale del quotidiano \"La Discussione\", in passato gi\u00e0 organo della Democrazia Cristiana per le Autonomie, movimento politico di centro-destra di Gianfranco Rotondi, esistito dal 2005 al 2009, quando \u00e8 confluito ne Il Popolo della Libert\u00e0.\nIn questo periodo gli viene diagnosticato un tumore al pancreas e i medici gli danno ancora 6 mesi di vita, ma le analisi erano errate.\nIl 30 ottobre 2014 Mediaset gli comunica la rescissione unilaterale, a partire dal giorno successivo, del contratto in scadenza a giugno. Fede guadagnava 27.000 euro al mese, oltre a beneficiare di una casa a Milano 2 a carico dell'azienda, di due autisti, di una segretaria e di un ufficio. A dicembre fa ricorso al tribunale civile di Milano per chiedere a Mediaset il reintegro e il pagamento di 8.411.000 euro come risarcimento. RTI motiva la scelta sottolineando che Fede \u00e8 indagato per associazione a delinquere a scopo di diffamazione per il presunto ricatto nei confronti dei vertici Mediaset con un fotomontaggio a luci rosse.\nIl 9 aprile 2015 il Tribunale civile di Milano respinge la sua richiesta di risarcimento e gli impone di versare a Mediaset circa 10.000 euro per le spese di causa.\nCarriera politica.\nAlle Elezioni politiche italiane del 1979 e alle Elezioni europee del 1984 si candida tra le file del Partito Socialista Democratico Italiano. In entrambe le occasioni non viene eletto (nella seconda ottenne 1.901 preferenze nella circoscrizione nord-occidentale e 5.303 nella circoscrizione centrale).\nNel luglio 2012 fonda il movimento d'opinione \"Vogliamo Vivere\", che sale alle cronache soltanto durante la fine di agosto dello stesso anno poich\u00e9 durante la presentazione al Teatro Nuovo di Milano la sala era semivuota. Poche presenze tra cui spiccarono Ombretta Colli e Tiziana Maiolo. In seguito il movimento verr\u00e0 sciolto per mancanza di fondi.\nNel settembre 2013, attraverso il suo blog, Fede annuncia di aver fondato un nuovo movimento politico chiamato \"Le Ali della Libert\u00e0\".\nNel maggio 2014 aderisce al movimento \"Uniti si vince\" di Luca Miatton a sostegno di Silvio Berlusconi. La tessera numero uno del movimento gli viene poi revocata nel luglio seguente in seguito alla pubblicazione delle intercettazioni con Gaetano Ferri, suo personal trainer, che riguardano Berlusconi e Dell'Utri.\nControversie.\nAccuse di faziosit\u00e0.\nIl modo di fornire informazione con il TG4 di Fede, notevolmente sbilanciato a favore di Silvio Berlusconi secondo i dati dell'osservatorio di Pavia, lo ha esposto a critiche sulla qualit\u00e0 del suo prodotto giornalistico e a interventi dell'Autorit\u00e0 per le garanzie nelle comunicazioni a partire dal 1998. Il sostegno politico a Berlusconi, sempre ammesso da Fede, \u00e8 testimoniato anche da quanto accadde dopo le elezioni politiche del 1994, quando annunci\u00f2 la vittoria dell'allora leader di Forza Italia con elogi e opinioni parziali. Parte del suo discorso agiografico \u00e8 stato anche documentato nel film \"Aprile\" di Nanni Moretti.\nTra il 1993 e il 1994 prese parte a una sorta di killeraggio televisivo contro Indro Montanelli, direttore de \"il Giornale\", contrario all'ingresso in politica di Silvio Berlusconi. Il 6 gennaio 1994 apr\u00ec l'edizione serale del TG4 con un editoriale in cui ne chiedeva le dimissioni, poich\u00e9 non condivideva le strategie politiche dell'azienda, rincarando la dose in un'intervista a \"Il Giorno\" dal titolo \"Montanelli \u00e8 un piccolo uomo\". In quell'occasione alcuni giornalisti Fininvest, tra cui Maurizio Costanzo, Gianfranco Funari ed Enrico Mentana, intervennero a difesa di Montanelli, mentre altri collaboratori, come Vittorio Sgarbi che conduceva \"Sgarbi quotidiani\", si schierarono con Fede e contro Montanelli.\nNel 2014 vennero pubblicate alcune conversazioni tra Fede e Gaetano Ferri \u2013 il suo personal trainer \u2013 segretamente registrate da quest'ultimo, in cui l'ex giornalista rivelava particolari importanti sui rapporti illeciti tra Berlusconi e la mafia siciliana, veicolati attraverso Marcello Dell'Utri, che operava come tramite dell'imprenditore. In questi dialoghi registrati Fede parla anche di Flavio Briatore, che, secondo quanto risulta dalle registrazioni di Ferri, sarebbe stato coinvolto anch'egli in una storia di mafia, ordinando l'assassinio di un industriale di Cuneo.\nMulte subite dall'Autorit\u00e0 per le telecomunicazioni.\nNel 2004, dopo la sanzione pecuniaria inflitta dall'AGCOM per il mancato rispetto della par condicio nel suo telegiornale prima delle elezioni europee, Fede nell'edizione delle 18:55 del TG4 del 10 giugno 2004 and\u00f2 in onda con una targhetta al collo su cui era riportato il contenuto del provvedimento. Nel 2006, dopo un'altra sanzione di 250.000 \u20ac dell'AGCOM per violazione della legge sulla par condicio (la seconda in due settimane per un totale di 450.000 \u20ac), il giornalista si disse contrario alla motivazione della sanzione e minacci\u00f2 le dimissioni, mandando tre volte in sovraimpressione il contenuto del provvedimento sanzionatorio adottato dall\u2019AGCOM. Successivamente Fede ritir\u00f2 l'ipotesi delle dimissioni, dichiarando di esser stato indotto a restare dalle lettere dei telespettatori.\nDiscussione con Piero Ricca.\nNel maggio 2007 viene fermato dal giornalista indipendente Piero Ricca, che gli pone delle domande sul caso dell'emittente televisiva Europa 7 le cui frequenze, gi\u00e0 occupate da Rete 4 dagli anni ottanta quando non esisteva una regolamentazione (Legge Mamm\u00ec), secondo una sentenza emessa dalla Corte di giustizia europea, dovevano esserle cedute da Rete 4 stessa. Ricca dapprima chiede le sue dimissioni per l'illegittimit\u00e0 a trasmettere di Rete 4 e successivamente indirizza al direttore gli insulti \"servo\" e \"verme\", visto il rifiuto di Fede che dice \"Berlusconi lo sa ed \u00e8 praticamente d'accordo, e mi ha detto: \"Se incontri qualche imbecille che ti chiede se ti sei dimesso, digli di s\u00ec\". Il direttore poi sputa da una scalinata in direzione dei suoi contestatori. Il diverbio tra i due fu anche trasmesso da \"Striscia la notizia\", che per\u00f2 non mostr\u00f2 l'antefatto dell'incontro tra Fede e Ricca, sia quando quest'ultimo parl\u00f2 dell'abusivismo di Rete 4 e sia quando il direttore del TG4 sput\u00f2 al reporter. Fede successivamente querel\u00f2 Ricca, il cui blog fu temporaneamente bloccato dalla Guardia di Finanza per un mese e il cui articolo precedentemente pubblicato fu reso inaccessibile a seguito dell'ordinanza.\nCritiche a Roberto Saviano.\nNell'edizione serale del TG4 del 9 settembre 2008 Emilio Fede commenta la condizione di Roberto Saviano, scortato dalle Forze dell'Ordine in seguito alle minacce ricevute dalla camorra. In questo commento risulta molto polemica la critica del direttore riguardo a un Saviano il cui aspetto peculiare, a suo dire, \u00e8 quello di guadagnare molti soldi dal libro (e film) \"Gomorra\". Il 9 maggio 2010 questi attacchi si ripetono, per di pi\u00f9 nell'ambito di un servizio non direttamente riconducibile a Saviano o alla camorra, suscitando immediate polemiche da parte di numerosi blog ed esponenti del centro-sinistra.\nLa vicenda dei due milioni e mezzo di euro.\nSecondo alcuni quotidiani italiani (Corriere della Sera e La Stampa), Fede nel dicembre 2011 avrebbe voluto depositare 2.500.000 euro presso una banca svizzera di Lugano, ma quest'ultima avrebbe rifiutato a causa della dubbia provenienza dell'ingente somma di denaro. A seguito di ci\u00f2 la Guardia di Finanza ha avviato una serie di verifiche su tale vicenda. Fede comunque ha smentito con decisione questa notizia definendola \"totalmente falsa, inventata di sana pianta\".\nProcedimenti giudiziari.\nLa querela da parte del Comune di Venezia.\nDurante una puntata del rotocalco del TG4 \"Sipario Notte\" dell'11 ottobre 2008 viene trasmesso un servizio inerente a una zona di Venezia, identificabile come Campo Santi Giovanni e Paolo, il cui commento da parte del direttore stesso scatena una violenta protesta via web sul social network Facebook e altri siti, con cui si accusa il suddetto servizio di essere mistificatorio e diffamatorio. La polemica raggiunge il comune di Venezia, che successivamente d\u00e0 incarico all'Avvocatura civica di verificare gli estremi per sporgere querela e chiedere i danni arrecati all'immagine della citt\u00e0.\nLa querela da parte di D'Elia.\nNel 2009 fu condannato in primo grado in sede civile per diffamazione contro Sergio D'Elia, deputato radicale ed ex membro di Prima Linea, per averlo definito \"terrorista\" e aver presentato al TG4, nel 2006, un lungo servizio che il tribunale di Roma defin\u00ec nella sentenza come \"\u00abdiffamatorio (...) all'evidente fine di offrire ai telespettatori un'immagine negativa (...) La notizia per esser vera deve essere completa, in modo da favorire la libera formazione delle opinioni del pubblico\u00bb\".\nCaso Ruby.\nNel gennaio 2011 \u00e8 indagato dalla Procura della Repubblica per induzione e favoreggiamento della prostituzione, insieme con Silvio Berlusconi, Lele Mora e Nicole Minetti, sul \"caso Ruby\" (maggio 2010), sulla base delle prove rappresentate da una lettera anonima, pubblicata poi in prima pagina su due quotidiani, e di una valigetta che avrebbe portato in Svizzera. Qualche anno dopo, nel 2014, viene licenziato da Mediaset..\nIl 3 ottobre 2011, assieme a Minetti e Mora, viene rinviato a giudizio per il caso Ruby. La decisione \u00e8 stata presa dal Giudice dell'udienza preliminare di Milano Maria Grazia Domanico, della V Sezione penale del tribunale del capoluogo lombardo. Tutti e tre sono accusati di induzione e favoreggiamento della prostituzione anche minorile. Il processo \u00e8 cominciato il 21 novembre 2011.\nIl 19 luglio 2013 assieme agli altri due imputati Fede \u00e8 condannato dal Tribunale di Milano nell'ambito del processo \"Ruby\" bis a 7 anni di reclusione e all'interdizione a vita dai pubblici uffici, per induzione alla prostituzione, favoreggiamento della prostituzione e favoreggiamento della prostituzione minorile, pi\u00f9 all'interdizione da uffici di mezzi di informazione considerati come pubblici uffici. Viene assolto dall'accusa di induzione alla prostituzione minorile. Nel processo principale Silvio Berlusconi, condannato in primo grado, \u00e8 invece assolto in secondo grado e in Cassazione.\nIl 13 novembre 2014 la corte d'appello ha ridotto la pena a 4 anni e 10 mesi, con le accuse riqualificate nel solo favoreggiamento della prostituzione di una maggiorenne, mentre viene assolto dalle accuse di induzione alla prostituzione e favoreggiamento della prostituzione minorile, in quanto viene riconosciuto che, come Berlusconi, non era a conoscenza della minore et\u00e0 di Karima El Mahroug detta Ruby; Fede si dichiara innocente di tutte le accuse, afferma di non aver portato lui la ragazza marocchina ad Arcore, di non sapere chi fosse e che cosa facesse. Ruby stessa non ha mai ammesso di essere una prostituta.\nIl 22 settembre 2015 la Corte suprema di cassazione accoglie il suo ricorso e annulla la sentenza del \"Ruby bis\" a carico di Fede e Minetti, rinviando a un nuovo processo d'appello, respingendo al contempo il ricorso della procura di Milano che voleva condanne pi\u00f9 elevate.\nIl 7 maggio 2018 la corte d'appello ha ridotto le pene, condannando Fede a 4 anni e 7 mesi per favoreggiamento della prostituzione di Ruby, e Minetti a 2 anni e 10 mesi. La sentenza d'appello \u00e8 nuovamente stata impugnata, ma la Cassazione ha dichiarato inammissibili i ricorsi delle difese e le pene sono state confermate in via definitiva l'11 aprile 2019.\nA causa dell'et\u00e0 avanzata (88 anni) e delle condizioni di salute, Fede sconter\u00e0 la pena in detenzione domiciliare, in quanto, recependo la giurisprudenza di Cassazione, il Tribunale di Sorveglianza di Milano ha stabilito l'11 ottobre 2019 che \"\u00abin carcere sarebbe sottoposto ad un'enorme sofferenza\u00bb\".\nIl 22 giugno 2020 viene arrestato a Napoli per evasione dagli arresti domiciliari mentre stava cenando con la moglie Diana de Feo in un ristorante per il suo 89\u00ba compleanno e viene posto agli arresti in un hotel sul lungomare: dopo aver avvisato i carabinieri di Segrate, aveva raggiunto il capoluogo partendo in treno senza avere ancora l'autorizzazione del giudice del Tribunale di sorveglianza. Fede aveva scontato sino ad allora 7 mesi ai domiciliari e avrebbe dovuto completare la pena con 4 anni di servizi sociali.\nConcorso in bancarotta fraudolenta.\nPer aver ricevuto del denaro di Silvio Berlusconi da Lele Mora nel 2011 ed essendo l'ingente somma \u00abdistratta dal fallimento e divisa con Fede, ma anche trattenuta da Mora\u00bb, \u00e8 stato condannato in primo grado nel giugno del 2017 a tre anni e mezzo per concorso in bancarotta fraudolenta. Nel maggio 2018 la Corte di Appello di Milano annulla la sentenza di primo grado perch\u00e9 ha ritenuto che i soldi ricevuti fossero \u00abcome corrispettivo per la sua intercessione\u00bb e quindi il fatto \u00e8 penalmente irrilevante.\nCaso Mediaset.\nNell'ottobre del 2014 Fede viene indagato per associazione per delinquere finalizzata alla diffamazione per la tentata diffusione di immagini ai giornali, elemento di indagine collegato a un presunto ricatto nei confronti dei vertici Mediaset per un fotomontaggio a luci rosse. La pubblica accusa chiede una condanna a 4 anni e 9 mesi. Il 15 giugno 2017 il Tribunale di Milano ha condannato Emilio Fede alla pena di 2 anni e 3 mesi di reclusione. Il 4 aprile 2019, la pena \u00e8 stata rideterminata dalla Corte d'Appello di Milano in 2 anni di reclusione, mentre Fede \u00e8 stato assolto da uno degli episodi contestati \"perch\u00e9 il fatto non sussiste\"."}
{"id": "129357", "revid": "1318658", "url": "https://it.wikipedia.org/wiki?curid=129357", "title": "Acquedotto", "text": "Un acquedotto, dai due termini del latino \"aqua\" (\"acqua\") e \"ducere\" (\"condurre\"), ingegneria idraulica, \u00e8 il complesso delle opere di presa, convogliamento e distribuzione dell'acqua necessaria ad una o pi\u00f9 utilizzazioni: uso potabile, uso irriguo, uso industriale, ecc.\nCostruttivamente pu\u00f2 essere realizzato in vari modi: con canali artificiali, con tubazioni o con soluzioni miste.\nNel caso di canali il funzionamento pu\u00f2 essere solo a pelo libero, nel caso di tubazioni anche in pressione. Per gli acquedotti potabili, si preferisce il funzionamento in pressione, perch\u00e9 d\u00e0 maggiori garanzie igieniche, anche se in Puglia \u00e8 stato realizzato all'inizio del Novecento il Canale Principale dell'Acquedotto Pugliese, tuttora in esercizio, che funziona a pelo libero.\nMolti acquedotti a pelo libero attraversano il paesaggio per mezzo di ponti sopraelevati dedicati, oppure in canali somiglianti a dei piccoli fiumi. In entrambi i casi il movimento dell'acqua \u00e8 dovuto unicamente alla forza di gravit\u00e0, perci\u00f2 il percorso deve essere strettamente discendente.\nAcquedotti abbastanza larghi possono essere utilizzati da imbarcazioni.\nStoria.\nL'et\u00e0 antica e le prime opere.\nL'invenzione degli impianti di trasporto dell'acqua risale all'et\u00e0 antica; infatti le prime opere del tipo per il drenaggio e lo scolo delle acque furono costruiti gi\u00e0 presso i Sumeri: si trattava di condotte in mattoni con copertura a volta. Se ne trovano a Lagash, a Nippur, a Ur. Il modello fu ripreso anche a Babilonia. Successivamente, intorno al VII secolo a.C., furono scavati nella roccia acquedotti sotterranei dotati di pozzetti verticali che portavano l'acqua dalle montagne alle citt\u00e0. I Fenici costruirono un simile acquedotto per rifornire d'acqua Tiro e ne rimangono rovine a Ras al-Ain. Gli Ebrei costruirono il tunnel di Ezechia per alimentare la Piscina di Siloe a Gerusalemme in previsione dell'assedio da parte di Sennacheribbo.\nL'acquedotto di Ninive, costruito dagli Assiri per ordine del re Sennacheribbo nella stessa epoca, era un canale sotterraneo a vasche digradanti per una lunghezza totale di 115\u00a0km. Per trasportare l'acqua attraverso la valle di Jerwan fu costruita una struttura di calcare alta 9\u00a0m e lunga 280. Acquedotti scavati nella roccia pi\u00f9 tardi furono quelli di Corinto e di Palmira. Il sistema degli acquedotti scavati nella roccia con pozzetti verticali ha avuto particolare diffusione in Persia, dove questi impianti sono detti \"qan\u0101t\". Il \"qan\u0101t\" di Zarch \u00e8 il pi\u00f9 lungo dell'Iran: misura 71 km ed \u00e8 dotato di 2115 pozzi verticali; \u00e8 anche il pi\u00f9 antico, risalendo al I millennio a.C.. Dalla Persia il sistema si \u00e8 diffuso anche in altri paesi, fra cui l'Oman, dove questi acquedotti sono detti \"aflaj\" (singolare \"falaj\").\nCondotti in terracotta sotterranei sono stati trovati in siti archeologici del II millennio a.C. quali Cnosso, Argo, Tirinto, Micene ed Itaca. La civilt\u00e0 cretese fu la prima ad utilizzare tubi di terracotta interrati per l'igiene e la fornitura d'acqua. La loro capitale, Cnosso, era dotata di una rete idrica ben organizzata per far arrivare l'acqua pulita e far defluire quella sporca, oltre che per smaltire lo straripamento in caso di piogge intense. Contiene anche uno dei primi esempi di sciacquone, risalente al XVIII secolo a.C.\nQuesta tipologia rimase diffusa in ambito greco. Fra i pi\u00f9 famosi impianti di questo tipo si possono citare l'acquedotto di Eupalino, ordinato da Policrate nell'isola di Samo, e quelli di Priene e Cirene. Atene e Siracusa avevano gi\u00e0 nell'antichit\u00e0 una vera e propria rete idrica composta da pi\u00f9 acquedotti sotterranei. Gli acquedotti che servivano Atene scendevano dal Parnete, dall'Imetto e dal Licabetto. Fra gli acquedotti di Siracusa ha particolare importanza l'acquedotto Galermi.\nLe evoluzioni nell'antica Roma.\nI Romani costruirono numerosi acquedotti per portare acqua ai centri abitati e alle industrie. La stessa citt\u00e0 di Roma ebbe la pi\u00f9 grande concentrazione di condotte idriche con undici acquedotti costruiti nell'arco di cinque secoli, con una lunghezza complessiva di circa 350 km. Anche nelle province dell'Impero furono costruiti molti acquedotti; fra i pi\u00f9 monumentali si ricordano quelli di N\u00eemes (Pont du Gard) e di Segovia, a doppio ordine di archi. Anche la capitale dell'Oriente, Costantinopoli, fu dotata di un acquedotto, l'acquedotto di Valente.\nI Romani svilupparono in particolare la tecnica degli acquedotti sopraelevati ad archi, tuttavia solo 47\u00a0km degli acquedotti della citt\u00e0 di Roma erano costruiti in superficie, la maggior parte erano sotterranei. Fra gli acquedotti sotterranei romani l'acquedotto Eifel in Germania \u00e8 un esempio classico. Il pi\u00f9 lungo acquedotto romano \u00e8 quello costruito nel II secolo a.C. per approvvigionare Cartagine attraverso una condotta da 141\u00a0km.\nGli acquedotti romani erano delle costruzioni molto sofisticate il cui standard qualitativo e tecnologico non ebbe uguali per oltre 1000 anni dopo la caduta dell'Impero romano d'Occidente. Essi erano costruiti con tolleranze minime: ad esempio la parte di acquedotto a Ponte del Gard in Provenza ha un gradiente di soli 34 cm per km (1:3000) scendendo di soli 17 m nella sua intera lunghezza di 50\u00a0km. La propulsione \u00e8 interamente garantita dalla gravit\u00e0, trasportando un grande quantitativo d'acqua in modo molto efficiente (il citato Ponte del Gard ne veicolava 20.000\u00a0m\u00b3 al giorno).\nA volte, quando si incontrano depressioni maggiori di 50\u00a0m lungo il percorso, vengono utilizzati i \"sifoni inversi\", condotte a gravit\u00e0 utilizzate per superare il dislivello, in uso anche ai giorni nostri, quando gli ingegneri idraulici utilizzano questa metodologia per gli impianti idrici e fognari.\nIl medioevo e le innovazioni dei saraceni.\nMolte delle esperienze accumulate dagli antichi romani vennero perse durante il Medioevo e in Europa la costruzione di acquedotti conobbe una interruzione. Inoltre, molti acquedotti romani andarono in rovina. L'approvvigionamento idrico nel Medioevo era assicurato da opere meno impegnative, come pozzi e cisterne, oppure dai portatori d'acqua (\"aquariciar\u00ee\"). \nNell'Impero Bizantino, tuttavia, gli acquedotti rimasero in funzione ed anzi ne furono costruiti di nuovi. In particolare per servire la capitale, all'acquedotto di Valente furono aggiunti due nuovi acquedotti attribuiti a Giustiniano e successivamente altri due nell'XI e XII secolo. \nDurante il Medioevo le opere idriche ebbero inoltre grande sviluppo nel mondo musulmano, particolarmente interessato da problemi di siccit\u00e0. Fra le opere pi\u00f9 monumentali di questo periodo ci sono gli acquedotti di Elvas e di Siviglia nella Penisola iberica, quelli di Fez e Marrakesh in Marocco. La perizia idraulica acquisita dagli arabi permise la realizzazione di piscine e fontane nei cortili delle residenze dei sovrani, come nell'Alhambra e nel Generalife di Granada o nell\"Alc\u00e1zar de los Reyes Cristianos\" di Cordova. Nella parte orientale del mondo islamico, nei paesi di cultura persiana ed in Oman, continuava e si perfezionava la tradizione dei \"qanat\" e degli \"aflaj\".\nA partire dalla conquista islamica anche nel Regno di Sicilia si ampli\u00f2 la rete idrica per le coltivazioni e per i giardini privati. Nei primi anni del regno venne realizzato il complesso architettonico della Zisa a Palermo, una sorta di monumentale fontana, che fungeva anche da palazzo di rappresentanza, alimentata da un acquedotto interrato, che all'esterno proseguiva con una serie di cascatelle e giungeva in un ricco giardino.\nNell'Europa occidentale (e dipendenze) gli ordini monastici continuarono l'attivit\u00e0 di costruzione di acquedotti: i Benedettini costruirono l'Acquedotto medievale di Salerno, i Cistercensi quelli di Casamari, Limoges e Saint-Polycarpe; gli Ospitalieri ne realizzarono uno sull'isola di Rodi.\nDal XIII secolo si ebbe una ripresa della costruzione di acquedotti, alcuni capaci anche di far muovere l'acqua in salita, come nei casi di Perugia (1276-1278), Orvieto (fine XIII sec.) e Spoleto (XIII-XIV sec.) di cui rimane il cosiddetto Ponte delle Torri, un ponte-acquedotto alto 82 metri e lungo 220. In particolare nella citt\u00e0 di Perugia venne realizzata la Fontana Maggiore proprio per celebrare la costruzione dell'acquedotto lungo circa cinque chilometri che segn\u00f2 probabilmente la riconquista delle antiche tecniche idrauliche romane. Ancora nel XVI secolo il Vasari esprime nella vita di Nicola e Giovanni Pisano (cfr. \"Le vite de' pi\u00f9 eccellenti pittori, scultori e architettori\") l'ammirazione per questo acquedotto: \"E avendo (\u2026) i Perugini dal monte Pacciano, lontano due miglia dalla citt\u00e0, condotto per canali di piombo un'acqua grossissima, mediante l'ingegno et industria d'un frate de'Silvestrini...\". Altri acquedotti italiani del Duecento sono quelli di Sulmona (1257) e Casamari (1200). Nel Basso Medioevo anche la Francia conobbe un'intensa attivit\u00e0 di costruzione di acquedotti, fra cui spicca quello di Coutances, in Normandia, del 1277. \nPer il resto dell'Europa l'approvvigionamento di acqua venne garantito principalmente tramite lo scavo di pozzi, ma questo metodo creava gravi problemi di salute pubblica quando le falde acquifere risultavano contaminate.\nLa tecnica idraulica fu molto sviluppata anche nell'area indiana. Il pi\u00f9 complesso sistema idrico dell'India medievale \u00e8 probabilmente quello che serviva la citt\u00e0 di Vijayanagar (oggi Hampi), capitale dell'omonimo impero fondato nel 1336. Nel XV secolo venne costruita una diga sul fiume Tungabhadra, da cui partiva un acquedotto lungo 24 km, che riforniva la rete idrica cittadina e terminava in una piscina centrale a gradinate.\nNell'America precolombiana vennero costruiti notevoli impianti idrici. Nell'area di Nazca si trovano i cosiddetti \"puquios\" risalenti al V secolo: si tratta di acquedotti sotterranei basati su di un principio analogo a quello dei \"qanat\" persiani. Alcuni \"puquios\" sono tuttora in funzione, ad esempio l'Acquedotto di Cantayo. Presso la capitale incaica, Cuzco, si trova il sito archeologico di Tambomachay, che consiste in un impianto idrico dalla funzione non ancora chiarita. Anche la capitale azteca, Tenochtitl\u00e1n, era dotata di un acquedotto.\nIl XVII e XVIII secolo.\nAlla fine del XVI secolo riprese in Europa la costruzione di acquedotti per servire le grandi citt\u00e0, per iniziativa delle monarchie assolute.\nDopo oltre tredici secoli e mezzo dalla realizzazione dell'ultimo acquedotto della citt\u00e0 di Roma, un nuovo acquedotto venne costruito nella citt\u00e0 dei Papi tra il 1585 e il 1587 durante il pontificato di papa Sisto V, riutilizzando le sorgenti dell\"Aqua Alexandrina\" e altre delle zone limitrofe. In onore del Papa fu chiamato Acqua Felice.\nSegu\u00ec nel 1610 l'apertura dell'acquedotto dell'Acqua Paola per volere di papa Paolo V, sull'antico tracciato dall\"Aqua Traiana\". Per completezza bisogna ricordare che a Roma l'Acqua Vergine (l'antica \"Aqua Virgo\") era sempre rimasta in funzione, grazie a numerosi interventi di manutenzione attuati lungo i secoli, anche se il suo punto terminale, Fontana di Trevi, \u00e8 stata completata nella sua attuale forma monumentale solo nel 1762.\nNel 1613 venne aperto l'Acquedotto mediceo di Pisa.\nIn Sicilia furono realizzati l'acquedotto benedettino che approvvigionava il convento di San Nicola a Catania percorrendo oltre 6\u00a0km e l'acquedotto Biscari, voluto dal Principe Ignazio Patern\u00f2 Castello per la realizzazione della risaia pi\u00f9 estesa del Regno. Delle due strutture siciliane la prima venne concessa nel 1649 a titolo gratuito al senato civico, in sostituzione dell'approvvigionamento cittadino dal fiume Amenano, del lago di Nicito e delle cisterne e pozzi privati, in cambio della manutenzione della stessa. L'acquedotto alimentava almeno una decina di mulini gestiti dai monaci benedettini e concessi in enfiteusi, prima di giungere al maestoso convento. La struttura voluta nel XVIII secolo dal Principe Biscari, invece, non superava i due km di estensione e dur\u00f2 soltanto finch\u00e9 non fu in vita lo stesso principe. Per entrambe le strutture, realizzate in conci di pietra lavica, mattoni e ghiara, si fece largo uso di ponti di ispirazione romana e nel caso dell'acquedotto Biscari erano stati realizzati due livelli di archi.\nA Parigi l'acquedotto di Belleville era stato riparato gi\u00e0 nel 1457 e riforn\u00ec la citt\u00e0 fino al Seicento insieme a quello del Pr\u00e9 Saint-Germain. Nel 1613 la reggente Caterina de' Medici fece ricostruire l'acquedotto di Arcueil, che portava l'acqua fino al Palais du Luxembourg, e a fine secolo Vauban costru\u00ec i due acquedotti per rifornire la Reggia di Versailles: l'acquedotto di Louveciennes e quello di Buc, nonch\u00e9 l'incompiuto Canal de l'Eure.\nNel 1613 fu aperto l'acquedotto \"New River\" in Gran Bretagna per rifornire di acqua potabile fresca la citt\u00e0 di Londra coprendo una distanza di 62 km.\nAnche fuori dell'Europa cristiana si ebbero importanti opere idrauliche. In Giappone gli Sh\u014dgun Tokugawa fecero costruire l'acquedotto Tamagawa, che convogliava le acque del fiume Tama nella loro capitale, Edo. Analogamente, nell'Impero Ottomano furono edificati acquedotti per servire varie citt\u00e0 dei Balcani, dell'Anatolia e di Cipro. Durante il XVIII secolo i progressi scientifici permisero opere ambiziose. A Lisbona l'Acquedotto delle Acque Libere venne realizzato fra il 1726 ed il 1748 e portava l'acqua ad una fontana nella piazza del Rato. Il 7 maggio 1762 fu inaugurato l'imponente acquedotto Carolino, progettato da Luigi Vanvitelli e da altri scienziati, per alimentare la Reggia di Caserta ed il complesso di San Leucio. L'opera \u00e8 lunga complessivamente 42 chilometri e comprende un ponte-acquedotto a tre ordini di archi. Nel Vicereame della Nuova Spagna fra il 1755 ed il 1779 venne costruito l'acquedotto di Chapultepec per rifornire di acqua la capitale Citt\u00e0 del Messico; l'opera idraulica recuperava il tracciato di una precedente realizzazione azteca. L'acquedotto storico di Genova risaliva all'et\u00e0 romana ed era stato modificato e migliorato nei secoli. In particolare a cavallo fra Sette e Ottocento furono aggiunti due ponti-sifoni, per l'epoca avveniristici, quello del Geirato nel 1777 e quello del Veilino nel 1842.\nIl XIX secolo e l'espansione urbanistica.\nNella prima met\u00e0 dell'Ottocento si continu\u00f2 a costruire acquedotti a gravit\u00e0 secondo le tecniche tradizionali, sia pur perfezionate con vasche di decantazione e di accumulo.\nIn Italia, fra il 1793 ed il 1816 nel Granducato di Toscana venne realizzato l'acquedotto Lorenese per rifornire la citt\u00e0 portuale di Livorno. L'opera fu successivamente completata con la costruzione del Cisternone.\nNel Ducato di Lucca, fra 1823 e 1831, venne costruito un acquedotto di foggia simile a quelli dell'antica Roma, chiamato acquedotto Nottolini dal nome del suo architetto, Lorenzo Nottolini, che progett\u00f2 l'opera lunga circa 3,25\u00a0km per portare l'acqua del Monte Pisano nella citt\u00e0 di Lucca, ponendo alle sue estremit\u00e0 due tempietti che servivano come depositi di decantazione. L'acqua scorreva sulle arcate a \"pelo libero\" e solo nel tempietto a valle, posto alla periferia della citt\u00e0, veniva introdotta in condotte a pressione. Nei quartieri meridionali di Lucca l'acqua poteva salire fino a circa otto metri, in quelli settentrionali fino a sei. Era quindi teoricamente possibile allacciare le case private fino ai primi piani, anche se, inizialmente, solo il Palazzo Ducale e le fontane pubbliche furono forniti d'acqua.\nAnaloghe caratteristiche aveva l'acquedotto di Rostokino nell'Impero russo, che serviva la citt\u00e0 di Mosca.\nIntorno alla met\u00e0 del XIX secolo la nuova necessit\u00e0 di alimentare citt\u00e0 in rapida crescita e industrie assetate d'acqua diede nuovo impulso alla costruzione degli acquedotti. Lo sviluppo di nuovi materiali (come il calcestruzzo e la ghisa) e di nuove tecnologie (come il motore a vapore) consentirono significativi miglioramenti. Per esempio, la ghisa permise la costruzione di sifoni invertiti pi\u00f9 grandi e resistenti a maggiori pressioni, mentre pompe a vapore ed elettriche permisero un considerevole aumento della quantit\u00e0 e velocit\u00e0 del flusso d'acqua. L'Inghilterra primeggiava nel mondo per la costruzione di acquedotti, con gli esempi notevoli costruiti per trasportare l'acqua a Birmingham, Liverpool e Manchester. In particolare lo sviluppo della metallurgia permise la realizzazione di acquedotti in pressione, che convogliavano l'acqua all'interno di condotti chiusi, conservandone l'energia potenziale gravitazionale sotto forma di pressione e consentendo cos\u00ec di portare l'acqua anche in salita e quindi fino a casa propria.\nCi\u00f2 rappresent\u00f2 un miglioramento anche dal punto di vista igienico, in quanto il sistema precedente, quello degli acquedotti a pelo libero, poteva determinare facilmente la contaminazione delle acque addotte con le acque reflue. La diffusione dell'acqua corrente nelle case ebbe grande importanza nella lotta contro il colera ed il tifo, poich\u00e9 forniva ad ampie fasce della popolazione acqua potabile e nello stesso tempo permetteva l'eliminazione degli escrementi umani, precedentemente accumulati nei cosiddetti \"pozzi neri\". Perci\u00f2 entro la fine del secolo il colera, che aveva causato diverse epidemie nel corso dell'Ottocento, in Europa era ormai quasi completamente debellato.\nNaturalmente, la realizzazione di acquedotti in pressione poteva avvenire soltanto grazie ai finanziamenti di grandi investitori privati (ad es. banche), e pertanto i primi acquedotti furono realizzati nei grandi centri urbani, in cui era prevedibile il ritorno economico dell'investimento, come ad esempio nella citt\u00e0 di Londra dove l'acquedotto in pressione fu realizzato nel 1854. In Italia sorsero molte societ\u00e0 per azioni per la costruzione e la gestione degli acquedotti, come la Societ\u00e0 Acque Potabili di Torino (1852), l'Acquedotto Nicolay (1853) e l'Acquedotto De Ferrari Galliera (1880) di Genova, la Societ\u00e0 dell'Acqua Pia Antica Marcia di Roma (1868).\nIl XX secolo.\nAcquedotti ancora pi\u00f9 grandi sono stati costruiti negli Stati Uniti per approvvigionare le pi\u00f9 grandi citt\u00e0. Quello di Catskill porta l'acqua a New York coprendo una distanza di 190\u00a0km, ma \u00e8 superato in grandezza da quelli dell'ovest dello stato, il pi\u00f9 importante dei quali \u00e8 l'Acquedotto del Colorado, cio\u00e8 quello che collega il Colorado all'area urbana di Los Angeles situata 400\u00a0km pi\u00f9 a ovest.\nIn Italia la pi\u00f9 grande rete idrica realizzata nel XX secolo \u00e8 probabilmente l'Acquedotto Pugliese. Fra le altre grandi opere idrauliche del XX secolo si colloca il Grande fiume artificiale, che capta le acque dolci di origine fossile nell'interno della Libia e le porta alle localit\u00e0 della costa. Anche se indubbiamente gli acquedotti sono delle grandi opere di ingegneria, la notevole quantit\u00e0 d'acqua che trasportano pu\u00f2 creare delle grosse problematiche ambientali a causa dell'impoverimento dei corsi d'acqua.\nUtilizzi.\nStoricamente, innumerevoli societ\u00e0 agricole hanno costruito acquedotti per irrigare le coltivazioni. Archimede invent\u00f2 la vite di Archimede per sollevare l'acqua usata nell'irrigazione delle terre coltivabili.\nUn altro uso molto diffuso degli acquedotti \u00e8 l'approvvigionamento di grandi citt\u00e0 con acqua potabile. Alcuni famosi acquedotti romani riforniscono ancora oggi la citt\u00e0 di Roma. In California, USA, tre grandi acquedotti fanno fluire l'acqua per centinaia di miglia fino all'area di Los Angeles. Due provengono dall'area di Owens River e il terzo da Colorado River.\nIn tempi pi\u00f9 recenti, gli acquedotti sono stati utilizzati per scopi di navigazione commerciale consentendo alle chiatte fluviali di superare i dislivelli. Durante la Rivoluzione Industriale del XVIII secolo, molti acquedotti furono costruiti come parte del generale boom nella costruzione di canali artificiali.\nNei moderni progetti di ingegneria civile, dettagliati studi e analisi del flusso in canale aperto sono comunemente richiesti a supporto di sistemi di controllo delle inondazioni, sistemi di irrigazione, e grandi sistemi di fornitura idrica quando un acquedotto anzich\u00e9 una condotta \u00e8 la soluzione preferita. L'acquedotto \u00e8 un modo semplice per trasportare acqua da altre parti del territorio.\nLe componenti moderne.\nOpere di presa e di trattamento delle acque.\nLa prima di queste strutture \u00e8 l'opera di presa, in corrispondenza della quale avviene la captazione dell'acqua dal ciclo naturale. Tali opere differiscono tra loro a seconda che le acque captate siano di superficie (fiumi, laghi, eccetera) o sotterranee (sorgenti, pozzi, ecc.).\nSubito a valle delle opere di presa generalmente vengono realizzati tutti gli impianti di trattamento delle acque necessari per renderle idonee al consumo umano (normalmente: impianto di potabilizzazione nel caso di captazione di acque superficiali e impianti di semplice disinfezione (clorazione) per le acque sotterranee).\nOpere di adduzione.\nLe acque potabili vengono fatte fluire dalle \"condotte adduttrici\" (\"opere di adduzione\") che funzionano sia in pressione che a pelo libero (come il Canale Principale dell'Acquedotto del Sele-Calore gestito dall'Acquedotto Pugliese).\nLungo il tracciato di una condotta adduttrice in pressione vengono realizzate varie opere d'arte necessarie per l'esercizio e la manutenzione delle stesse.\nLe principali sono:\nGli sfiati possono svolgere una o tutte e tre le seguenti funzioni:\nLe opere di adduzione alimentano i serbatoi urbani a servizio di uno o pi\u00f9 abitati che, in base alla posizione rispetto alla rete di distribuzione, possono essere di due tipi:\nI serbatoi urbani svolgono diverse funzioni quali:\nOpere di distribuzione.\nA valle del serbatoio urbano, generalmente viene realizzata una condotta di avvicinamento, denominata \"suburbana\", che collega l'opera di accumulo alla \"rete di distribuzione idrica urbana\".\nLa rete di distribuzione idrica urbana \u00e8 costituita dall'insieme delle condotte, delle apparecchiature e dei manufatti necessari ad alimentare le utenze private, le collettivit\u00e0, i vari servizi pubblici, le aziende artigiane e la piccola industria inserita nel contesto urbano.\nIl punto (o i punti) in cui la suburbana si innesta nella rete di distribuzione viene denominato \"origine della distribuzione urbana\" o ODU.\nLa suburbana normalmente non ha erogazioni lungo il tracciato.\nLa rete di distribuzione moderna viene generalmente realizzata esclusivamente a maglie chiuse (quella a rete ramificata non \u00e8 pi\u00f9 utilizzata) perch\u00e9 garantisce i seguenti vantaggi:\nEsistono anche reti miste costituite da un insieme di maglie chiuse e ramificazioni aperte.\nTuttavia negli ultimi anni si sta largamente diffondendo la tecnica della distrettualizzazione della reti, ossia si procede alla suddivisione della intera rete in porzioni minori al fine di migliorare la gestione e favorire il contenimento delle perdite idriche.\nIn una rete di distribuzioni a maglie chiuse si distinguono:\nSecondo quanto prescritto dal dall'Allegato 8 del DPCM 4/3/96, una rete di distribuzione idrica adeguatamente dimensionata deve assicurare:\nPoich\u00e9 attualmente la maggior parte delle utenze \u00e8 dotata di sistema di autoclave, tali valori di pressione possono risultare eccessivi; in tal senso la carta del Sistema Idrico Integrato adottata dall'Acquedotto Pugliese prevede che \"il carico idraulico minimo deve essere non inferiore a 0,5 atmosfere misurate immediatamente a valle del rubinetto d'arresto posto immediatamente dopo il misuratore\"\nImpianti interni.\nSulle condotte distributrici vengono realizzati gli impianti privati che collegano la rete di distribuzione all'impianto idrico a servizio delle singole utenze (condomini, ospedali, caserme, attivit\u00e0 commerciali, ecc.)."}
{"id": "129362", "revid": "123674568", "url": "https://it.wikipedia.org/wiki?curid=129362", "title": "Idroformilazione", "text": "L'idroformilazione (chiamata anche processo oxo o oxosintesi) \u00e8 la reazione che da un alchene, monossido di carbonio ed idrogeno porta ad un'aldeide.\nLa reazione di idroformilazione delle olefine fu scoperta dal chimico tedesco Otto Roelen nel 1938.\nIl processo consiste nella rottura del doppio legame per attacco nucleofilo all'atomo di carbonio del monossido e per aggiunta di un atomo di idrogeno. La reazione in genere viene condotta ad alte pressioni (10 - 100 atm) in presenza di catalizzatori metallici (in genere rodio, rutenio, cobalto, platino) o loro complessi. Le temperature in cui viene svolto il processo di idroformilazione si aggirano tra i 100 ed i 200 \u00b0C, mentre le pressioni si aggirano in genere intorno ai 200-450 bar.\nSelettivit\u00e0.\nUn fattore importante di cui tenere conto per lo svolgimento del processo di idroformilazione \u00e8 il rapporto tra aldeidi lineari e aldeidi ramificate prodotte. Infatti, escludendo il processo di idroformilazione dell'etilene, si pu\u00f2 avere l'attacco del gruppo \"idro-\" (-H) in una posizione centrale e l'attacco del gruppo formile (-COH) in una posizione terminale (dando luogo alla formazione di una normal-aldeide) oppure viceversa (dando luogo alla formazione di una aldeide ramificata).\nAd esempio, nel caso dell'idroformilazione del propilene si possono avere le seguenti reazioni concorrenti:\nDalla prima reazione viene prodotta butirraldeide, mentre dalla seconda reazione viene prodotta isobutirraldeide. L'isomero che viene preferito dal punto di vista industriale \u00e8 quello lineare, per cui il processo di oxosintesi viene indirizzato a produrre in quantit\u00e0 maggiore l'isomero lineare grazie all'azione di specifici catalizzatori.\nCatalizzatori.\nAlla reazione di idroformilazione partecipano dei catalizzatori omogenei, che possono essere principalmente a base di rodio o cobalto.\nIl catalizzatore al cobalto \u00e8 stato l'unico ad essere utilizzato prima degli anni settanta; in seguito (intorno al 1975) la Union Carbide e Celanese introdussero il catalizzatore al rodio.\nIl complesso catalitico pu\u00f2 essere schematizzato secondo la formula codice_1, in cui \"Me\" \u00e8 il metallo (rodio o cobalto) impiegato e \"L\" \u00e8 il legante (che pu\u00f2 essere di varia natura).\nI leganti hanno la funzione di aumentare la selettivit\u00e0 del catalizzatore, purtroppo con l'effetto collaterale di una diminuzione dell'attivit\u00e0 catalitica. Si \u00e8 visto sperimentalmente che il rodio, avendo un raggio atomico maggiore, ha un'attivit\u00e0 molto maggiore del cobalto (di circa 1000 volte), ma d'altra parte a questa sua elevata attivit\u00e0 \u00e8 associata anche una minore selettivit\u00e0. L'attivit\u00e0 di un catalizzatore infatti dipende da effetti di tipo elettronico (quindi dal raggio atomico dell'atomo), mentre la selettivit\u00e0 dipende da effetti sterici (quindi dall'ingombro dei gruppi legati all'atomo centrale).\nPer aumentare la selettivit\u00e0 dei catalizzatori a base di rodio, al catalizzatore a base di rodio vengono quindi aggiunti (oltre ai gruppi carbonile, presenti anche nel catalizzatore a base di cobalto) dei leganti aventi un certo ingombro sterico (ad esempio tributilfosfina, trifenilfosfina o trifenilfosfina solfonata).\nNel caso dell'idroformilazione dell'etilene, siccome la propionaldeide non ha isomeri -iso, non \u00e8 necessaria l'azione dei leganti. Un catalizzatore in cui non si ha la presenza di leganti, quali sono i catalizzatori a base di cobalto (o il catalizzatore a base di rodio nel caso dell'idroformilazione dell'etilene) \u00e8 detto \"nudo\".\nMeccanismo di reazione.\nProcesso con catalizzatore al cobalto.\nIl primo catalizzatore ad essere utilizzato industrialmente nel processo di idroformilazione \u00e8 stato il dicobaltottacarbonile, di formula Co2(CO)8, trasformato \"in situ\" (cio\u00e8 nello stesso ambiente di reazione in cui avviene l'oxosintesi) dall'idrogeno (H2) in idrocobaltotetracarbonile, di formula HCo(CO)4, che \u00e8 la specie attiva.\nSegue l'espulsione di un monossido di carbonio (CO) e l'aggiunta dell'olefina alla struttura del catalizzatore, che a questo punto riceve una molecola di CO e si trasforma nella specie CH2CH2Co(CO)4, che \u00e8 in equilibrio con la specie CH2CH2COCo(CO)3. Si aggiunge quindi un altro CO, formando CH2CH2COCo(CO)4, che a seguito dell'aggiunta di idrogeno (H2) si scinde nell'aldeide (in questo caso aldeide propionica) e nella forma attiva del catalizzatore.\nProcesso con catalizzatore al rodio.\nNel caso del processo catalizzato con catalizzatore a rodio, la specie attiva ha formula generica codice_2. Inizialmente la specie attiva forma un complesso con il doppio legame dell'olefina, espellendo un monossido di carbonio (CO), che viene riacquistato una volta che il doppio legame dell'olefina \u00e8 stato aperto. Segue l'introduzione di un'altra molecola di CO, che si lega alla catena idrocarburica, che viene espulsa sotto forma di aldeide in seguito all'azione di una molecola di idrogeno. Il catalizzatore ritorna quindi nella sua forma originaria e pu\u00f2 ripetere un altro ciclo di produzione dell'aldeide.\nSchema di processo.\nNella trattazione che segue viene preso in considerazione un impianto di idroformilazione a bassa pressione (LPO: \"Low Pressure Oxosynthesis\") con catalizzatore al rodio.\nNel processo di idroformilazione si utilizza un reattore gas-liquido incamiciato. Il calore prodotto dalla reazione (che \u00e8 esotermica) viene smaltito in parte attraverso la camicia del reattore e in parte per evaporazione dell'aldeide (sotto forma di calore latente).\nSiccome il catalizzatore al rodio \u00e8 piuttosto costoso, viene predisposto un demister in modo che il rodio non venga trascinato assieme alla corrente fluida.\nProcessi produttivi successivi.\nL'idroformilazione \u00e8 un importante processo industriale, in quanto porta alla formazione di un nuovo legame carbonio-carbonio facilmente convertibile in altri gruppi funzionali: questo ne fa un importante passaggio intermedio in processi \"multistep\".\nIl propilene \u00e8 l'olefina pi\u00f9 utilizzata nel processo industriale di idroformilazione, mentre i prodotti finali pi\u00f9 importanti a cui si giunge a partire da questo processo sono il 1-butanolo e il 2-etilesanolo. Inoltre a partire dall'idroformilazione dell'etilene viene prodotta propionaldeide, che \u00e8 poi convertita ad acido propionico o acido metacrilico."}
{"id": "129363", "revid": "287204", "url": "https://it.wikipedia.org/wiki?curid=129363", "title": "Cimitirul Vesel", "text": "Il Cimitero allegro o cimitero gaio (in rumeno \"Cimitirul vesel\") si trova nel paese di S\u0103p\u00e2n\u021ba, nel distretto di Maramure\u0219, nella Romania settentrionale.\nSituato presso la chiesa ortodossa della Nascita della Vergine Maria (\"Na\u0219terea Maicii Domnului\"), il cimitero ha la particolarit\u00e0 di avere le sue tombe decorate con steli funerarie in legno dipinte a colori vivaci in stile naif-balcanico: ognuna di essa rappresenta una scena della vita, dell'attivit\u00e0 o delle cause di morte della persona sepolta, accompagnata da una poesia, a volte nostalgica, spesso umoristica, dedicata alla memoria del defunto.\nCon pi\u00f9 di 800 tombe colorate, il cimitero allegro \u00e8 diventato un museo etnografico all'aperto e a delle principali attrazioni turistiche della regione.\nDescrizione del cimitero.\nNel 1935 l'artigiano locale Stan Ioan P\u0103tra\u0219 (1908-1977) scolp\u00ec un primo epitaffio su una croce di quercia decorata con colori vivaci. Cos\u00ec facendo, fece rivivere le antiche tradizioni valacche che prevedevano funerali felici, riti funebri festosi, libagioni e brindisi durante i pasti commemorativi, a lungo dimenticate sotto l'influenza della Chiesa, che, come altrove in Europa, considera la morte come un momento drammatico e solenne. Questo cimitero \u00e8 diverso perch\u00e9 i rumeni considerano la morte un momento molto solenne. Il cimitero \u00e8 anche associato alla cultura degli antichi Daci, la cui filosofia si basa sull'immortalit\u00e0 e che considerano la morte un momento di gioia perch\u00e9 il defunto approda ad una vita migliore.\nOggi esistono diverse centinaia di stele gioiose: alcune di forma rettangolare e riccamente cesellate con motivi geometrici, floreali o astronomici, altre sono coronate da una croce con due o tre stendardi, sormontate da un piccolo tetto. Su uno sfondo prevalentemente blu, sono raffigurate scene della vita e della fine del defunto, solitamente sormontate da poesie allegoriche, spesso umoristiche, che evocano il suo personaggio. I motivi su alcune stele descrivono le circostanze accidentali della morte o rappresentano scene collettive della vita del villaggio. \nAlla morte di P\u0103tra\u0219 nel 1972, la tradizione della tombe colorate \u00e8 stata seguita da Dumitru Pop.\nLa tomba di Dumitru Holdis.\nLa tomba pi\u00f9 celebre \u00e8 sicuramente quella di Dumitru Holdis (sue miniature in legno vengono persino vendute come souvenir!).\nL'epigrafe \u00e8 la seguente:\nPotrebbe essere cos\u00ec tradotto:\nGli epitaffi del cimitero sono tutti raccolti nel libro \"Le iscrizioni parlanti del cimitero di S\u0103p\u00e2n\u021ba\" del prof. Bruno Mazzoni (edito da Ets, 1999)"}
{"id": "129364", "revid": "287204", "url": "https://it.wikipedia.org/wiki?curid=129364", "title": "City", "text": ""}
{"id": "129367", "revid": "124716308", "url": "https://it.wikipedia.org/wiki?curid=129367", "title": "Docente", "text": "Un docente (dal latino \"doc\u0113re\", insegnare) o insegnante, \u00e8 un professionista nel campo dell'istruzione in strutture apposite come scuole e universit\u00e0. Il 5 ottobre di ogni anno, a partire dal 1994, si celebra la \"Giornata mondiale degli insegnanti\".\nNella scuola dell'infanzia e primaria i docenti vengono generalmente indicati con il titolo di \"maestro\", mentre nella scuola secondaria e in ambito accademico viene privilegiato l'utilizzo del termine professore.\nNel mondo.\nFrancia.\nPer insegnare nella scuola privata bisogna presentare la propria candidatura presso uno degli uffici amministrativi preposti all'accoglimento, detti \"Rectorat\" o \"Acad\u00e9mie\", presso i vari Dipartimenti della Francia; gli incarichi durano un anno e al termine sar\u00e0 necessario ripresentare candidatura per ottenerne uno nuovo. \nPer diventare insegnante nella scuola pubblica bisogner\u00e0 invece superare un concorso il cui bando viene pubblicato ogni anno sul sito del ministero. Il concorso \u00e8 costituito da due parti: due prove scritte (che si svolgeranno tra marzo e aprile) e due orali (tra giugno e luglio). Ogni prova prevede un punteggio minimo zero (che costituisce l\u2019eliminazione dal concorso) ed un massimo di 20 per un totale di 80 punti per tutto il concorso. La condizione per l\u2019ammissione all\u2019orale \u00e8 aver superato entrambi gli scritti con un punteggio sufficiente (10).\nIn ambo i casi, i requisiti sono:\nGermania.\nFare l\u2019insegnante nella scuola sono richiesti: \n\u00c8 necessario presentare propria candidatura per superare un tirocinio detto \"Refendariat\", che consiste in un periodo di preparazione di un anno e mezzo-due anni, durante il quale si insegna nelle scuole da soli o sotto la supervisione di un insegnante esperto. Dopo aver svolto con successo tale attivit\u00e0 si dovr\u00e0 presentare candidatura per sostenere apposito esame di Stato, che si compone di prove scritte e tiene conto anche dei voti ottenuti durante il periodo di tirocinio di 18-24 mesi.\nItalia.\nIn Italia si diventa docenti nella scuola primaria dopo il conseguimento della laurea magistrale abilitante in \"scienze della formazione primaria\". Si diventa poi insegnanti di scuola secondaria dopo il conseguimento di una laurea magistrale, della certificazione 24 cfu e il superamento di un concorso abilitante. Si diventa docenti universitari dopo il conseguimento del dottorato di ricerca, il superamento del concorso per ricercatore e in seguito l'acquisizione dell'abilitazione scientifica nazionale per professore di prima fascia. Dopodich\u00e9 si pu\u00f2 concorrere per il grado pi\u00f9 alto della docenza universitaria, volto a raggiungere la qualifica di professore ordinario. Il ruolo di professore universitario in Italia nel 2020 \u00e8 ricoperto per il 50% da professori a contratto (28mila professori a contratto a fronte di 23mila professori associati), figura priva di stipendio mensile con rimborso a fine anno accademico in un\u2019unica soluzione di circa 3000 \u20ac totali per l\u2019intero anno accademico.\nUn sondaggio pubblicato sul quotidiano \"La Repubblica\"\" nel 2013 ha confermato l'insegnamento, sia scolastico che universitario, tra le professioni pi\u00f9 prestigiose e ambite dagli italiani, insieme alla professione medica, a quella in magistratura e alla dirigenza pubblica e privata.. I dati sono stati confermati nel 2019 a seguito di un sondaggio realizzato dall'Osservatorio Demos-Coop. Ai docenti \u00e8 inoltre dedicata un\u2019apposita festivit\u00e0: la \"Festa degli insegnanti\".\nCon l'entrata in vigore de La Buona Scuola (legge 107/2015), si attiva il Piano Nazionale Scuola Digitale, un pilastro fondamentale dell'istruzione italiana, una visione operativa che rispecchia l'attivit\u00e0 di ogni singolo docente rispetto alle pi\u00f9 importanti sfide di innovazione del sistema pubblico: al centro di questa visione, vi sono l\u2019innovazione del sistema scolastico e le opportunit\u00e0 dell\u2019educazione digitale."}
{"id": "129369", "revid": "399", "url": "https://it.wikipedia.org/wiki?curid=129369", "title": "Gluconeogenesi", "text": "La gluconeogenesi o neoglucogenesi \u00e8 un processo metabolico mediante il quale, in caso di necessit\u00e0 dovuta ad una carenza di glucosio nel flusso ematico, un composto non glucidico viene convertito in glucosio, seguendo sostanzialmente le tappe inverse delle glicolisi, eccezione per quelle dove la differenza di energia libera \u00e8 negativa (1-3-10). \nPermette di produrre glucosio a partire da precursori non saccaridici, quali piruvato, lattato, glicerolo, etanolo, e amminoacidi. Avviene quasi interamente nel citosol, a parte la prima tappa iniziale che serve per traslocare il piruvato dal mitocondrio al citosol appunto. Il piruvato subisce modificazioni (prima ad ossalacetato poi a malato) e viene trasportato nel citosol. Qui verr\u00e0 formato il fosfoenolpiruvato e poi si susseguono tutte le altre reazioni come se fosse una glicolisi inversa.\nL'enzima chiave della gluconeogenesi \u00e8 la fruttosio 1,6-bisfosfatasi (FBPasi 1). Si tratta di un enzima allosterico, cio\u00e8 un enzima dotato di siti allosterici attaccati da molecole chiamate effettori i quali sono in grado di modificare l'affinit\u00e0 dell'enzima stesso per il suo substrato. In questo caso la FBPasi pu\u00f2 essere attaccata da effettori positivi (come il citrato) i quali provocano l'intensificazione dell'azione enzimatica. D'altra parte, l'enzima pu\u00f2 essere attaccato da effettori negativi (come l'AMP e il fruttosio 2,6-bisfosfato) che inibiscono l'azione della proteina e, in questo caso specifico, bloccano la via della gluconeogenesi.\nDescrizione.\nSi basa su 3 deviazioni, corrispondenti alle 3 reazioni irreversibili della glicolisi. \nNella prima deviazione si registra formazione di fosfoenolpiruvato a partire da piruvato, passando attraverso reazioni intermedie. Dal piruvato si ottiene ossalacetato grazie all'enzima piruvato carbossilasi. L'ossalacetato cos\u00ec prodotto viene ridotto a malato grazie all'enzima malato deidrogenasi. Nella reazione successiva il malato viene riossidato ad ossalacetato e infine quest'ultimo viene convertito in fosfoenolpiruvato dalla fosfoenolpiruvato carbossichinasi. \nLa seconda deviazione permette di ricavare fruttosio-6-fosfato a partire dal reagente fruttosio-1,6-bisfosfato. L'enzima catalizzante di questa reazione \u00e8 la fruttosio-1,6-bisfosfatasi.\nInfine la terza deviazione, che consente di ottenere la molecola di glucosio a partire dal glucosio-6-fosfato \u00e8 catalizzata dalla glucosio-6-fosfatasi.\nLa gluconeogenesi \u00e8 energeticamente dispendiosa; la cellula infatti usa 6 legami altamente energetici forniti da ATP per formare una molecola di glucosio a partire da lattato o piruvato. Proprio per questo, tale processo attivo durante il digiuno \u00e8 svolto unicamente dal fegato, il quale ha gli enzimi necessari e l'energia fornita dalla demolizione di Acetil-CoA (proveniente dalla beta ossidazione) nel ciclo di Krebs. Anche la corticale del rene e l'epitelio intestinale la svolgono in parte minore.\nTappe della gluconeogenesi.\nLe fasi della Gluconeogenesi quindi sono 10, e procedono in senso inverso alla glicolisi, secondo il seguente schema:\nLa piruvato carbossilasi inoltre richiede Acetil-CoA come attivatore allosterico.\nQuesta reazione avviene nel mitocondrio. \nA questo punto l'ossalacetato per essere trasportato nel citosol deve essere convertito in malato, in quanto non sono presenti trasportatori per l'ossalacetato sulla membrana mitocondriale. Questa tappa intermedia \u00e8 catalizzata dall'enzima malato deidrogenasi (un'ossidoreduttasi) con ossidazione di una molecola di NADH in NAD+.\nUna volta raggiunto il citosol il malato viene riossidato ad ossalacetato con produzione di NADH citosolico.\nLa reazione complessiva della gluconeogenesi \u00e8 la seguente:\nIl \u0394G\u00b0 in condizioni fisiologiche \u00e8 pari a -15 kJ/mol.\nRegolazione.\nSolitamente, la carenza di glucosio avviene durante il digiuno e quindi un costante apporto di zuccheri \u00e8 necessario affinch\u00e9 il cervello possa svolgere le proprie attivit\u00e0 metaboliche. La gluconeogenesi avviene nel momento in cui il glucagone, ormone secreto dalle cellule \u03b1 del pancreas, colpisce dei recettori bersaglio presenti sugli epatociti ed altri presenti sugli adipociti. Nelle prime cellule avviene la gluconeogenesi mentre nelle seconde, viene stimolata la lipasi ormone-sensibile a scindere i trigliceridi in glicerolo e molecole di acidi grassi; questi ultimi verranno convertiti in acetil-CoA e inviati nei processi catabolici per la produzione di energia sotto forma di ATP."}
