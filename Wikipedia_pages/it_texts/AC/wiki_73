{"id": "127086", "revid": "121440748", "url": "https://it.wikipedia.org/wiki?curid=127086", "title": "Charles de Freycinet", "text": "\u00c8 stato Presidente del Consiglio della Francia quattro volte: la prima dal 28 dicembre 1879 al 22 settembre 1880, la seconda dal 30 gennaio al 7 agosto 1882, la terza dal 7 gennaio all'11 dicembre 1886 e la quarta dal 17 marzo 1890 al 27 febbraio 1892.\nBiografia.\nStudi\u00f2 all\"'\u00c9cole polytechnique\" prima di entrare al servizio dello Stato come ingegnere nel \"Corps des Mines\" (Corpo delle miniere), ruolo in cui diresse la \"Compagnie des chemins de fer du Midi\" durante la caduta del Secondo Impero.\nDivenne collaboratore di Gambetta come delegato alla guerra nel governo di difesa nazionale del 1870\u20131871, durante la guerra franco-prussiana, e sostenne, per quanto era nel suo ruolo, il giovane ufficiale Louis Rossel nell'opporsi all'armistizio con la Prussia. Fu nominato ufficiale della Legion d'onore nel 1870.\nDurante tale periodo (1870-1871) ebbe come segretario il nipote Justin Germain Casimir de Selves, figlio di Jacques Joseph Gustave de Selves, marito di sua figlia. Divenne senatore per il collegio della Senna nel 1876, mandato che conserv\u00f2 fino al 1920. Fu ministro dei lavori pubblici (1877\u20131879), e in tale veste leg\u00f2 il proprio nome all'ampliamento delle linee ferroviarie, prima di qualit\u00e0 mediocre, con lo scopo di togliere dall'isolamento le regioni poco servite. Contribu\u00ec analogamente alla modernizzazione delle vie fluviali, soprattutto con la definizione di uno standard per le dimensioni delle chiuse, che da lui prese il nome (\"scala Freycinet\").\nFu a pi\u00f9 riprese Primo ministro, chiamato la prima volta da Jules Gr\u00e9vy, sommando a tale funzione anche quella di ministro degli esteri nel 1879-1880 e nel 1885-1886. Appoggi\u00f2 Jules Ferry nei suoi progetti di laicizzazione dello Stato e istruzione obbligatoria. Fu candidato, senza successo, alle elezioni presidenziali del 1885.\nNel 1886 fece espellere i pretendenti al trono di Francia, fu quindi sconfitto da Marie Fran\u00e7ois Sadi Carnot nelle elezioni presidenziali del 1887. Primo civile a diventare ministro della guerra nel 1889-1890, port\u00f2 la leva militare a tre anni, cre\u00f2 lo Stato maggiore generale e modernizz\u00f2 l'equipaggiamento militare facendo adottare all'esercito il fucile Lebel Mod\u00e8le 1886 e il 75 mm Mle. 1897.\nAccusato di aver insabbiato lo Scandalo di Panama, fu allontanato momentaneamente dal potere, ma torn\u00f2 a coprire la carica di ministro della guerra nel gabinetto Dupuy in cui, preoccupato di difendere l'onore dell'esercito, si mostr\u00f2 un ardente anti-Dreyfus.\nPresidente della commissione delle forze armate al Senato, fu nuovamente ministro nel governo\nBriand nel 1915-1916.\nFu eletto all\"'Acad\u00e9mie fran\u00e7aise\" nel 1890."}
{"id": "127088", "revid": "6923", "url": "https://it.wikipedia.org/wiki?curid=127088", "title": "Chopper (motocicletta)", "text": "Il chopper \u00e8 una motocicletta fortemente elaborata, in quanto sottoposta ad un radicale processo di personalizzazione.\nStoria.\nLe prime moto \"chopper\" nascono negli Stati Uniti, in seguito questo tipo di elaborazione arriva nel \"vecchio continente\", alla fine degli anni sessanta, grazie a film che riprendono la cultura americana di quegli anni, tra cui il noto Easy Rider.\nIn California e in Florida durante gli anni cinquanta e gli anni sessanta alcuni appassionati di moto cominciarono a tagliare il cannotto di sterzo, in inglese \"chop\" da cui il nome, e risaldarlo con un'inclinazione maggiore. In pi\u00f9 eliminavano dalle proprie moto tutte quelle parti che sembravano troppo grandi, pesanti, brutte o non assolutamente necessarie al funzionamento del mezzo e che lo potevano assimilare ai modelli di serie.\nIn Italia registrarono scarsa fortuna commerciale, nonostante le interessanti proposte di alcune case motociclistiche come la Fantic Motor e la Milani che, nella prima met\u00e0 degli anni settanta, avevano messo in produzione dei modelli di serie, in cilindrate di 50 e 125 cm\u00b3, soprattutto pensati per la clientela pi\u00f9 giovane.\nI chopper hanno conosciuto una nuova diffusione verso la fine degli anni novanta quando alcune officine iniziarono a costruire costose motociclette in stile chopper oltre a produrre una grande quantit\u00e0 di merchandising.\nCaratteristiche.\nCaratteristica distintiva del genere \"chopper\" \u00e8 la lunga forcella anteriore, notevolmente inclinata.\nSpesso elementi quali i parafanghi e le luci di posizione venivano rimossi, ed in alcuni casi anche il freno anteriore.\nAnche la sella di serie veniva eliminata per permettere di sedersi il pi\u00f9 in basso possibile sul telaio della moto.\nIn molti casi questi telai erano dei telai rigidi, cio\u00e8 senza sospensione posteriore la quale venne introdotta sulle Harley-Davidson solo a partire dal 1958.\nLe pedane di serie venivano sostituite da altre in posizione molto avanzata.\nLa ruota anteriore, il faro e il serbatoio di serie venivano sostituiti con equivalenti pi\u00f9 piccoli.\nMolto comune era anche l'aggiunta di parti cromate ottenute sia dalla cromatura dei pezzi di serie che montando parti speciali.\nA seconda delle inclinazioni del proprietario potevano venire montati sulla moto delle forcelle lunghe e dentate oltre a marmitte aggiuntive.\nLa legislazione esigeva e in alcune zone ancora esige, che ci fosse la possibilit\u00e0 di trasportare un passeggero e che quindi venisse previsto un alloggiamento per ospitarlo. Cominciarono quindi a venir montate delle alte spalliere verticali, chiamate \"sissy bars\", che spesso risultavano pi\u00f9 alte della testa del guidatore.\nInoltre venne limitata l'altezza dei manubri, spesso ricurvi, che non poteva superare quella della testa del guidatore.\nIl processo di eliminazione delle parti e di abbassamento del baricentro faceva s\u00ec che la moto guadagnasse qualcosa in termini di maneggevolezza e di prestazioni, ma non era questo lo scopo ricercato da coloro che creavano un chopper.\nLo scopo principale era di mostrare e di provocare esibendo una moto essenziale e \"nuda\" in confronto alle Harley-Davidson di serie da cui esse derivano e alle sovradimensionate, negli USA, autovetture di quel periodo.\nDistinzione dai custom.\nIn ogni caso va fatta per\u00f2 una distinzione tra i veri chopper, che sono moto per cos\u00ec dire \"smontate\" e le moto personalizzate, spesso costruite appositamente per un cliente, dette anche \"custom-cruiser\"."}
{"id": "127089", "revid": "267046", "url": "https://it.wikipedia.org/wiki?curid=127089", "title": "10 Hygiea", "text": "Igea (dal greco \u1f59\u03b3\u03af\u03b5\u03b9\u03b1, \"Hyg\u00eceia\", originariamente chiamato \"Igea Borbonica\", catalogato secondo la designazione asteroidale come 10 Hygiea) \u00e8 un grande asteroide della fascia principale, il quarto in ordine di grandezza, con un diametro medio superiore ai 400\u00a0km e una massa stimata pari al 3% di quella totale della fascia di asteroidi. Nonostante ci\u00f2, fu il decimo a essere individuato perch\u00e9 la superficie scura rende l'asteroide meno visibile di quanto le sue dimensioni implicherebbero. All'opposizione infatti raggiunge mediamente una magnitudine pari a 10,2. Igea fu scoperto da Annibale de Gasparis il 12 aprile 1849, dall'osservatorio di Capodimonte a Napoli. Fu cos\u00ec denominato su suggerimento di Ernesto Capocci di Belmonte dal nome di Igea, la dea greca della salute; inoltre, in onore della casa regnante a Napoli, i due scienziati vi aggiunsero l'aggettivo \"Borbonica\", che tuttavia decadde rapidamente nell'uso.\nIgea si compone di materiale primitivo carbonioso, simile alle condriti carbonacee. Percorre un'orbita assai prossima al piano dell'eclittica, mediamente eccentrica, che completa in 5 anni e 7 mesi, spaziando dalla distanza media di Cerere e Pallade dal Sole fino al bordo esterno della fascia principale, in prossimit\u00e0 del perielio degli oggetti della famiglia Hilda. \u00c8 il prototipo della famiglia Igea. Osservazioni del 2017 e del 2018 suggeriscono che Igea potrebbe avere le caratteristiche per essere classificato tra i pianeti nani.\nOsservazione.\nNonostante Igea sia per dimensioni il quarto asteroide della fascia principale e quello maggiore nella sua regione esterna, a causa della scarsa albedo della sua superficie e della distanza media dalla Terra, risulta piuttosto debole quando osservato dal nostro pianeta. All'opposizione non \u00e8 mai pi\u00f9 fioco dell'undicesima magnitudine e mediamente raggiunge una magnitudine pari a 10,2. In condizioni particolarmente favorevoli pu\u00f2 avvicinarsi alla nona grandezza. L'asteroide quindi non \u00e8 mai visibile a occhio nudo ed \u00e8 osservabile con un telescopio di 50\u00a0mm di diametro o superiore.\nStoria delle osservazioni.\nScoperta.\nIgea fu scoperto da Annibale de Gasparis il 12 aprile 1849, presso l'Osservatorio di Capodimonte, a Napoli, come un oggetto tra la nona e la decima magnitudine. L'astronomo, che nel 1847 aveva iniziato a registrare meticolosamente le stelle fino alla quattordicesima magnitudine presenti in una fascia centrata sull'eclittica e ampia circa 2\u00b0, identific\u00f2 tra il 1850 e il 1853 altri sette asteroidi e altri due negli anni sessanta del secolo.\nDe Gasperis invit\u00f2 Ernesto Capocci di Belmonte, suo amico e direttore dell'Osservatorio, ad assegnare un nome all'asteroide come ringraziamento per i suoi incoraggiamenti. Insieme proposero \"Igea Borbonica\" dal nome di Igea, la dea greca della salute, figlia di Asclepio, con l'aggettivo che intendeva rendere omaggio ai Borbone di Napoli e, magari, far dimenticare al re Ferdinando II che i due scienziati avevano partecipato ai moti liberali del 1848. In lingua inglese fu adottata la grafia greca \"Hygiea\" mentre l'aggettivo \"Borbonica\" decadde rapidamente nell'uso.\nCome per gli altri asteroidi scoperti precedentemente, a Igea fu assegnato un simbolo astronomico (. o ). Tuttavia, nel 1851 Encke propose l'adozione di un differente sistema di identificazione, suggerendo di utilizzare un numero corrispondente all'ordine di scoperta racchiuso in un circoletto, che fu rapidamente adottato nelle riviste scientifiche. Al crescere del numero degli asteroidi scoperti, si ricorse poi al numero tra parentesi tonde seguito dal nome, secondo l'uso odierno della designazione asteroidale.\nOsservazioni successive.\nLe osservazioni di Igea furono inizialmente condotte soprattutto per misurarne la posizione, in modo da determinarne l'orbita, e le dimensioni. L'orbita fu calcolata con accuratezza da Julius Zech, tenendo conto delle perturbazioni introdotte nel moto dell'asteroide da Giove, Saturno e Marte; dopo la morte dell'astronomo, avvenuta nel 1864, l'Astronomisches Rechen-Institut di Berlino continu\u00f2 ad aggiornarla fino al 1873. Nel 1876 Ernst Becker calcol\u00f2 una nuova orbita che mostr\u00f2 alcune discrepanze con le osservazioni eseguite tra il 1915 e il 1918 e che fu successivamente rivista da Henri Blondel, Paul Ma\u00eetre e B. Jehkowski dell'osservatorio di Marsiglia e dagli astronomi del Rechen-Institut.\nKarl Christian Bruhns propose nel 1856 una prima stima del diametro di Igea (valutato in 180\u00a0km) e di altri 39 asteroidi, desumendo le loro dimensioni dalla luminosit\u00e0 e assumendo quale loro albedo una media di quelle dei pianeti esterni e delle loro lune maggiori. Come conseguenza di quest'ipotesi, i valori ottenuti risultarono tutti sottodimensionati. Seguendo una procedura sostanzialmente analoga e utilizzando come termine di paragone le misure del diametro di Cerere e Pallade ottenute da William Herschel e Johann von Lamont, Edward James Stone forn\u00ec nel 1867 valori alternativi per il diametro di 71 asteroidi (stimando quello di Igea in 103 miglia, pari a 190\u00a0km) da dati osservativi di Norman Robert Pogson. A ogni modo, tutte le stime delle dimensioni di Igea (e degli altri asteroidi) fornite prima della seconda met\u00e0 del Novecento risultarono sostanzialmente erronee.\nNel 1917, l'astronomo giapponese Kiyotsugu Hirayama si dedic\u00f2 allo studio del moto degli asteroidi e confrontandoli attraverso tre parametri orbitali - moto medio, inclinazione ed eccentricit\u00e0 - individu\u00f2 cinque raggruppamenti, successivamente indicati come famiglie di asteroidi o famiglie Hirayama. Nel 1978 Andrea Carusi ed Enrico Massaro identificarono i primi membri della famiglia Igea, dal nome dell'oggetto pi\u00f9 grande del gruppo.\nNel 1970 Nikolaj Stepanovi\u010d \u010cernych utilizz\u00f2 410 osservazioni di Igea raccolte dal 1932 al 1969 per migliorare la conoscenza del valore della massa di Giove, ripetendo con dati pi\u00f9 recenti la procedura che Simon Newcomb aveva eseguito nel 1895 utilizzando le osservazioni di 33 Polyhymnia, ovvero valutando le perturbazioni indotte dal pianeta sul moto dell'asteroide durante avvicinamenti periodici, che nel caso di Igea si verificano ogni dieci anni e mezzo.\nNel 1987, Hans Scholl e colleghi dell'Astronomisches Rechen-Institut fornirono una prima stima della massa di Igea in , pari a , analizzando gli effetti indotti sul moto di 829 Academia durante un incontro ravvicinato tra i due asteroidi avvenuto nel 1927, a una distanza di 0,006\u00a0UA (890\u00a0000\u00a0km). Era il quarto asteroide di cui veniva calcolata una massa, sebbene la misura fosse affetta da un'incertezza pari al 50% del valore nominale. L'astronomo polacco G. Michalak forn\u00ec nel 2001 una nuova stima in , pari a . Da allora, il valore della massa di Igea \u00e8 stato progressivamente rivisto al ribasso: Chernetenko e Kochetova, nel 2002, utilizzarono le perturbazioni indotte su 18 asteroidi in incontri ravvicinati avvenuti tra il 1927 e il 2000 ottenendo un valore pari a , corrispondenti a ; Chesley \"et al.\" nel 2005 analizzarono gli effetti sull'orbita dell'asteroide 3946 Shor dell'incontro ravvicinato a 0,014399\u00a0UA con Igea del 29 maggio 1998, stimando la massa di quest'ultimo in . James Baer e altri fornirono nel 2008 e nel 2011 due stime, fra loro abbastanza coerenti, della massa di Igea considerando le perturbazioni indotte su 14 asteroidi, indicando (nel 2011) un valore pari a , corrispondenti a . Da un'analisi dei valori disponibili in letteratura, Benoit Carry nel 2012 ritenne che la stima migliore della massa di Igea fosse di .\nNel 1971, David Allen sugger\u00ec che le dimensioni dei maggiori asteroidi potessero essere dedotte dalla misura delle loro emissioni nell'infrarosso. Tra il 1983 e il 1985 Igea fu il primo asteroide del quale furono ottenute immagini termiche attraverso l'IRTF, a lunghezze d'onda submillimetriche, che permisero di identificare la presenza di regolite sulla superficie. Da osservazioni nel campo delle microonde, nel 1989 K. J. Johnston e colleghi ne stimarono il diametro in 450\u00a0km e individuarono un limite inferiore per la profondit\u00e0 dello strato di regolite superficiale, supponendo che avesse propriet\u00e0 analoghe a quella presente sulla superficie lunare. Nell'ambito dell'IRAS Minor Planet Survey, Edward F. Tedesco e colleghi analizzarono i dati raccolti dal satellite IRAS (lanciato nel 1983) relativi alle sorgenti infrarosse in movimento; per Igea dedussero un diametro medio di . Infine, R. Ragazzoni e colleghi nel 2000, applicando l'interferometria a macchie a osservazioni compiute con il telescopio nazionale Galileo, stimarono il diametro medio di Igea in . B. Carry nel 2012 forn\u00ec il diametro di Igea in , da un'analisi dei valori disponibili in letteratura.\nLa determinazione del periodo di rotazione di Igea \u00e8 risultata piuttosto difficoltosa. L'asteroide infatti ruota su s\u00e9 stesso in senso retrogrado e, per diversi osservatori, piuttosto lentamente. Si \u00e8 a lungo ritenuto, infatti, che i primi astronomi che negli anni cinquanta del Novecento cercarono di determinarne il periodo di rotazione fossero stati tratti in inganno dalla lenta rotazione dell'asteroide, perch\u00e9 la durata d'osservazione (una notte, generalmente) non sarebbe stata sufficiente a ottenere una curva di luce completa. Ingrid van Houten-Groeneveld e Gerard Kuiper indicarono il periodo di rotazione di Igea in 18 ore nel 1954 nel loro \"Photometric Studies of Asteroids\" e su quella stima si accodarono i lavori successivi. T. Michalowski e colleghi nel 1991 fornirono un periodo di , divenuto in seguito il valore di riferimento. Modellando inoltre Igea come un ellissoide, determinarono anche due possibili forme compatibili con le curve di luce ottenute dalle osservazioni; risultati che furono sostanzialmente confermati due anni dopo da A. Erikson e P. Magnusson. Elementi chiarificatori sulla forma dell'asteroide sarebbero potuti provenire dall'osservazione di una o pi\u00f9 occultazioni stellari da parte di Igea; in effetti, tra il 1983 e il 1997 ne furono osservate cinque, ma da pochi siti d'osservazione differenti e quindi s'apprese poco da esse. Neppure le osservazioni condotte con il telescopio spaziale Hubble (HST) permisero inizialmente di definirne con esattezza la forma; consentirono tuttavia di escludere che l'asteroide avesse satelliti dal diametro superiore ai 16\u00a0km. Infine, M. J. L\u00f3pez-Gonz\u00e1lez ed E. Rodr\u00edguez nel 2000 determinarono i rapporti tra gli assi dell'ellissoide in a/b = 1,31 e b/c = 1,2 da una nuova analisi delle curve di luce di Igea. La migliore immagine di Igea \u00e8 stata ottenuta riprocessando nel 2003 le immagini dell'HST.\nOsservazioni condotte negli anni 2017 e 2018 con lo spettrografo SPHERE montato sul Very Large Telescope dell'Osservatorio del Paranal dell'ESO hanno infine permesso di risolvere la forma dell'asteroide, che si \u00e8 rivelato pi\u00f9 prossimo alla forma sferica rispetto a quanto atteso. Inoltre, il periodo di rotazione risulterebbe di 13,8 ore. Se questo dato fosse confermato, esso risulterebbe all'incirca la met\u00e0 rispetto a quanto precedentemente stimato.\nInfine, per determinare la composizione della superficie di Igea, negli anni duemila sono stati condotti studi comparativi sia con i meteoriti raccolti sulla Terra, sia con altri membri della famiglia Igea.\nMissioni spaziali.\nIgea non \u00e8 mai stato raggiunto da alcuna sonda spaziale. L'esplorazione degli asteroidi della fascia principale, per\u00f2, potrebbe fornire indizi sul processo che ha condotto alla formazione del sistema solare e Igea \u00e8 stato quindi indicato come uno degli oggetti che meriterebbero di essere studiati da vicino. Nel 2006 C. T. Russell, Mark V. Sykes e altri hanno proposto alla NASA la missione Exploring the Very Earliest Epoch (EVE), nell'ambito del Programma Discovery. La proposta, che non \u00e8 stata approvata, suggeriva di lanciare verso Igea una copia della sonda Dawn che ha esplorato Vesta e sta esplorando Cerere. Nel 2013, P. Vernazza e P. Lamy hanno invece sottoposto all'approvazione dell'Agenzia Spaziale Europea la missione INSIDER, di classe media, che avrebbe eseguito dei rendezvous con vari grandi asteroidi della fascia principale e sganciato dei \"lander\" su almeno due di essi, indicando Igea e 24 Themis come obiettivi dei moduli di atterraggio.\nParametri orbitali e rotazione.\nIgea segue un'orbita compresa tra quelle di Marte e Giove, nella porzione esterna della fascia degli asteroidi, che completa in 5,57 anni (circa 5 anni e 7 mesi). L'orbita presenta un'inclinazione di 3,8\u00b0 rispetto al piano dell'eclittica e un'eccentricit\u00e0 di 0,112. - valore abbastanza elevato rispetto ad altri grandi asteroidi quali Cerere, Vesta e 704 Interamnia, ma non rispetto a Pallade. Il perielio \u00e8 prossimo alla distanza media di Cerere e Pallade dal Sole, ma una collisione tra Igea e uno degli altri due corpi \u00e8 improbabile perch\u00e9 la linea dei nodi della sua orbita \u00e8 quasi ortogonale a quella dell'orbita di Pallade, mentre il nodo ascendente e discendente risultano invertiti l'uno con l'altro rispetto a quelli dell'orbita di Cerere, per cui i due oggetti si trovano sempre da parti opposte rispetto all'eclittica. A ogni modo, si potranno verificare periodici avvicinamenti tra i tre corpi come accadr\u00e0 il 26 gennaio 2056 quando Igea transiter\u00e0 a 0,0258\u00a0UA (3,8 milioni di km) da Cerere e il 4 marzo 2063 quando transiter\u00e0 a 0,0201\u00a0UA (3 milioni di chilometri) da Pallade. All'afelio, Igea raggiunge il bordo esterno della fascia principale, in prossimit\u00e0 del perielio degli oggetti della famiglia Hilda, in risonanza 3:2 con Giove. Esegue periodici avvicinamenti al gigante gassoso con una periodicit\u00e0 di circa dieci anni e mezzo, non raggiungendo per\u00f2 mai una distanza inferiore a 1,5\u00a0UA dal pianeta.\nNumerosi studi concordano sul fatto che Igea ruoterebbe su s\u00e9 stesso in modo insolitamente lento, in senso retrogrado, impiegando 27,63 ore (circa 27 ore e 19 minuti) per completare una rotazione. Tale caratteristica distinguerebbe Igea dagli altri grandi asteroidi, tra i quali sono pi\u00f9 frequenti periodi di rotazione compresi tra le 6 e le 12 ore. Analisi condotte nel 2019, tuttavia, sembrano suggerire che l'asteroide ruoti su s\u00e9 stesso in 13,8 ore. Sulla base di curve di luce che presentano ancora una certa ambiguit\u00e0 (accentuata dal fatto che le osservazioni telescopiche raccolte in una sola notte potrebbero coprire solo una frazione del periodo di rotazione a causa della sua durata), \u00e8 stato stimato che il polo nord, nel sistema di riferimento eliocentrico-eclittico, punti nella direzione (\u03b2, \u03bb) = (34\u00b0, 120\u00b0) o (43\u00b0, 295\u00b0); in entrambi i casi l'asse di rotazione sarebbe inclinato di circa 60\u00b0.\nCome detto, nel 1978 gli astronomi Andrea Carusi ed Enrico Massaro identificarono i primi membri della famiglia Igea, un gruppo di asteroidi con parametri orbitali prossimi a quelli di Igea stesso: semiasse maggiore compreso tra 3,108\u20133,127\u00a0UA, bassa inclinazione ed eccentricit\u00e0 moderata. Al 2014 sono stati individuati pi\u00f9 di 650 membri della famiglia, tutti comunque di dimensioni molto inferiori rispetto al corpo principale\nFormazione.\nLa fascia principale degli asteroidi si compone di oggetti sopravvissuti, relativamente intatti, al processo di formazione del sistema solare, a differenza della maggior parte dei protopianeti del sistema interno che o si fusero tra loro per andare a costituire i pianeti terrestri, oppure furono espulsi dal sistema da Giove. Igea si sarebbe formato quindi 4,57\u00a0miliardi di anni fa nella porzione esterna della fascia.\nCaratteristiche fisiche.\nMassa e dimensioni.\nIgea \u00e8 il quarto oggetto per dimensioni e massa della fascia degli asteroidi. e il membro principale della famiglia omonima, della quale rappresenta pi\u00f9 del 90% della massa. James Bear e colleghi nel 2011 hanno stimato la massa dell'asteroide in , corrispondenti a e pari al 3% di quella di tutta la fascia principale. Pierre Vernazza e colleghi hanno fornito nel 2019 stimato la massa di Igea in - valore assai prossimo al precedente.\nIgea pu\u00f2 essere descritto con una certa approssimazione come un ellissoide di dimensioni ; il suo diametro medio \u00e8 stato stimato in da osservazioni nel visibile e in da osservazioni nell'infrarosso. La sua densit\u00e0 \u00e8 stimata in da J. Baer nel 2011, mentre una rassegna dei valori in letteratura eseguita da Benoit Carry converge verso i . Pierre Vernazza e colleghi l'hanno stimata nel 2019 in . I valori indicati sono prossimi pi\u00f9 alla densit\u00e0 di Cerere e dei satelliti ghiacciati di Giove e Saturno, che a quella dei pianeti terrestri o degli asteroidi rocciosi.\nPer via della sua massa, Igea \u00e8 uno dei corpi minori che il Minor Planet Center considera tra i pertubatori delle orbite degli oggetti pi\u00f9 piccoli.\nComposizione.\nInformazioni parziali sulla composizione di Igea sono state dedotte tramite l'analisi spettroscopica della sua superficie. Igea appartiene alla classe degli asteroidi di tipo C, che dominano la porzione esterna della fascia principale (oltre la lacuna di Kirkwood in corrispondenza di 2,82\u00a0UA).\nLa superficie di Igea si compone di materiale carbonaceo primitivo, simile a quello trovato nelle condriti carbonacee, sebbene un'ampia ricerca spettroscopica condotta da M. A. Barucci e colleghi nel 2002 non abbia individuato un corrispettivo esatto dei minerali presenti sull'asteroide nei meteoriti raccolti sulla Terra, nonostante Takahiro Hiroi e altri avessero segnalato nel 1996 alcune corrispondenze con le propriet\u00e0 del meteorite Yamato 82162, una condrite CI/CM. \u00c8 stata rilevata inoltre la presenza di minerali che sarebbero stati alterati dall'interazione con acqua liquida; sulla superficie dell'asteroide in passato potrebbero essere state raggiunte localmente temperature tali da portare alla liquefazione del ghiaccio che si presume possa esservi presente. Tuttavia, la presenza di materiale primitivo indica altres\u00ec che Igea non si \u00e8 completamente fuso durante il processo di formazione, in contrasto rispetto ad altri grandi planetesimi come Vesta.\nSuperficie.\nIn generale, le propriet\u00e0 di Igea sono le meno note tra quelle dei quattro asteroidi maggiori della fascia principale. Questo \u00e8 ancor pi\u00f9 vero per le caratteristiche superficiali dell'asteroide, anche prima che Cerere e Vesta fossero raggiunti dalla missione Dawn.\nL'albedo geometrica \u00e8 stata stimata tra 0,066 e 0,0717, corrispondente a una riflessivit\u00e0 tra il 6,6% e il 7,2% della luce solare incidente; l'asteroide apparirebbe alla nostra vista particolarmente scuro. Varie osservazioni hanno fornito dati spettroscopici contrastanti, che potrebbero sottintendere l'esistenza di zone con composizione differente sulla superficie. \u00c8 stata inoltre segnalata l'osservazione di variazioni correlate con la latitudine da Rivkin nel 1997, confermate da Moth\u00e9-Diniz e colleghi nel 2001. La superficie sarebbe ricoperta da uno strato di regolite dallo spessore superiore agli 8\u00a0cm.\nLa superficie dell'asteroide \u00e8 stata risolta, infatti, solo grazie a osservazioni condotte nel 2017 e nel 2018 con il Very Large Telescope. Vi sono stati identificati con chiarezza due crateri, con diametro di e . Mancherebbe, invece, un grande cratere - analogo al cratere Rheasilvia su Vesta - che avrebbe dovuto formarsi nell'impatto che origin\u00f2 la famiglia Igea. Ci\u00f2 suggerisce che Igea possa aver subito un processo di rinnovamento della superficie. L'impatto stesso potrebbe aver frammentato l'asteroide che si sarebbe in seguito riaggregato. Ci\u00f2 potrebbe giustificare la presenza di un'elevata porosit\u00e0 degli strati pi\u00f9 superficiali e, conseguentemente, il valore stimato per la densit\u00e0 media dell'asteroide, leggermente inferiore a quella di Cerere.\nStatus astronomico.\nMentre i primi quattro asteroidi a essere stati scoperti - Cerere (1801), Pallade (1802), Giunone (1804) e Vesta (1807) - furono considerati veri e propri pianeti nella prima met\u00e0 dell'Ottocento (con alcuni astronomi che continuarono a considerarli tali fino al termine del secolo), la scoperta di Igea avvenne negli anni in cui la classificazione degli asteroidi era gi\u00e0 in rapida evoluzione. Dalla seconda met\u00e0 dell'Ottocento, gli asteroidi cominciarono a essere trattati in modo prevalentemente collettivo, raggruppati in base a caratteristiche orbitali (ad esempio le famiglie) o spettrali (le classi), con minore attenzione al singolo oggetto. Le possibilit\u00e0 offerte dall'esplorazione spaziale e le migliorate capacit\u00e0 osservative della fine del Novecento e dei primi anni duemila, hanno prodotto una parziale inversione di tendenza che ha interessato prevalentemente proprio gli asteroidi di maggiori dimensioni, per i quali \u00e8 oggetto di discussione l'inclusione nella nuova categoria dei pianeti nani.\nIl Planet Definition Commitee (comitato per la definizione di pianeta) dell'Unione Astronomica Internazionale che nel 2006 ha avanzato la proposta della nuova definizione di pianeta successivamente approvata, ha considerato l'eventualit\u00e0 di classificare Igea tra i pianeti nani, qualora venisse appurato che la superficie dell'asteroide \u00e8 modellata prevalentemente dall'equilibrio idrostatico. Le osservazioni del 2019 che hanno permesso di risolvere la forma dell'asteroide sembrerebbero suggerire in effetti che questo possa aver raggiunto l'equilibrio idrostatico e che debba essere collocato tra i pianeti nani. In tal caso, potrebbe essere il pi\u00f9 piccolo tra di essi."}
{"id": "127091", "revid": "466539", "url": "https://it.wikipedia.org/wiki?curid=127091", "title": "Pedro Delgado", "text": "Professionista dal 1982 al 1994, vinse un Tour de France e due edizioni della Vuelta a Espa\u00f1a.\nCarriera.\nPass\u00f2 professionista nel 1982 con la Reynolds. L'anno dopo, alla prima partecipazione al Tour de France, mise in mostra notevoli qualit\u00e0 di scalatore e uno spericolato coraggio nelle discese; in classifica raggiunse il secondo posto, poi and\u00f2 in crisi nella tappa di Morzine, perse 25 minuti e dovette infine accontentarsi della diciassettesima piazza finale. L'anno dopo al Tour de France fu invece costretto al ritiro, proprio in seguito a una caduta in discesa che gli cost\u00f2 la frattura della clavicola destra, quando era ottavo in graduatoria.\nNel 1985 si aggiudic\u00f2 la Vuelta a Espa\u00f1a, prendendo la maglia gialla al termine della penultima tappa: nell'occasione and\u00f2 all'attacco e riusc\u00ec a recuperare i sei minuti e undici secondi che lo separavano dal \"leader\" di classifica Robert Millar, quel giorno pi\u00f9 preoccupato a marcare Pacho Rodr\u00edguez, secondo a soli 10 secondi, e poi rimasto senza l'aiuto dei compagni sull'ultima ascesa. Dopo quella vittoria Delgado chiuse sesto al Tour de France; due anni dopo alla \"Grande Boucle\" fu invece secondo, battuto di soli 40\" dall'irlandese Stephen Roche.\nNel 1988, dopo il settimo posto al Giro d'Italia, vinse il Tour de France, terzo spagnolo nella storia della corsa, superando di oltre sette minuti il secondo classificato, Steven Rooks. Su quella vittoria pesa per\u00f2 il sospetto di un possibile ricorso a pratiche dopanti: a cinque giorni dal termine della \"Grande Boucle\" un controllo evidenzi\u00f2 infatti come Delgado avesse utilizzato il Probenecid, un diuretico coprente in grado di nascondere l'assunzione di steroidi anabolizzanti. Il corridore non venne escluso dalla corsa, essendo quello in questione un prodotto vietato dal CIO ma non dall'UCI (tale decisione scaten\u00f2 dure reazioni, anche da parte di altri ciclisti), e l'anno successivo venne completamente scagionato. Da notare che il Probenecid venne proibito dall'UCI solo un mese dopo la vittoria di Delgado.\nNel 1989 si aggiudic\u00f2 per la seconda volta la Vuelta a Espa\u00f1a, vincendo tre tappe e riuscendo a resistere agli attacchi di Fabio Parra nell'ultima frazione. Da campione in carica, cominci\u00f2 invece male il Tour de France 1989: si present\u00f2 infatti con 2'40\" di ritardo alla partenza del prologo a cronometro, 7,8 chilometri, e tale minutaggio gli venne sommato al tempo totale della prova; il giorno dopo, nella cronometro a squadre, la sua Reynolds chiuse quindi ultima, a quasi cinque minuti dai vincitori della Super U. Un doppio svantaggio di oltre 7' che Delgado non riusc\u00ec a colmare del tutto: chiuse terzo in classifica generale, dietro Greg LeMond e Laurent Fignon, nonostante una grande rimonta sulle montagne.\nAlla Vuelta a Espa\u00f1a Delgado, oltre a conseguire due vittorie, sal\u00ec sul podio finale in altre tre occasioni. Al Tour de France fu invece quarto nel 1990 e sesto nel 1992, quando vinse il compagno di squadra Miguel Indurain. Si aggiudic\u00f2 anche alcune brevi corse a tappe spagnole, nonch\u00e9 corse in linea con arrivo in salita. Dopo il ritiro dal mondo del ciclismo professionistico, avvenuto nel 1994, \u00e8 divenuto telecronista per una rete televisiva spagnola, la TVE, commentando la maggior parte degli eventi legati alle due ruote."}
{"id": "127093", "revid": "767487", "url": "https://it.wikipedia.org/wiki?curid=127093", "title": "Pierre Tirard", "text": "\u00c8 stato il Primo Ministro della Francia due volte: la prima dall'11 dicembre 1887 al 3 aprile 1888 e la seconda dal 22 febbraio 1889 al 17 marzo 1890."}
{"id": "127096", "revid": "15756", "url": "https://it.wikipedia.org/wiki?curid=127096", "title": "Jules Ferry", "text": "Biografia.\nAttraverso una serie di articoli (tra cui quelli scritti per \"Le Temps\", raccolti nel pamphlet del 1868 \"Comptes fantastiques d'Haussmann\", in cui gioca nel titolo con i \"Racconti fantastici\" di Hoffmann - \"Contes fantastiques d'Hoffmann\" nella versione francese) denunci\u00f2 le speculazioni finanziarie operate dal barone Haussmann per il rinnovamento urbanistico di Parigi. Grazie a questa sua iniziativa il barone venne successivamente estromesso dai poteri concessi.\nD'altra parte egli stesso, \u00abavvocato squattrinato\u00bb, divenuto sindaco di Parigi alla proclamazione della Repubblica nel settembre 1870, \u00abriusc\u00ec a spremersi un patrimonio dalla carestia\u00bb della citt\u00e0 assediata dai tedeschi.\nFu Primo ministro due volte: la prima dal 23 settembre 1880 al 14 novembre 1881 e la seconda dal 21 febbraio 1883 al 6 aprile 1885. Dette corso all'annessione delle varie zone indocinesi sulle quali la Francia esercitava la propria influenza economica e di sfruttamento.\nMostr\u00f2 durante la sua carriera politica un forte e attivo impegno nel promuovere l'espansione coloniale francese, osteggiata invece da una parte dell'opinione pubblica e dalla maggior parte dei politici francesi del centro e della destra, una maggioranza piuttosto conservatrice di monarchici e bonapartisti, pi\u00f9 interessati a vendicare la sconfitta del 1870 e portare di nuovo la Francia contro la Germania per rivendicare l'Alsazia e la Lorena, che l'accusarono di voler deviare in questo modo gli investimenti al di fuori della nazione.\nFerry, comprendendo che la Germania era troppo potente, per perseguire l'idea di acquistare un grande impero coloniale si fece promotore di una politica di collaborazione con Otto von Bismarck al fine di guadagnarne una \u00abbenevola neutralit\u00e0\u00bb nel Sistema bismarckiano. La cooperazione franco-tedesca sul fronte coloniale contro l'impero britannico, politica sensata ma difficilmente popolare, era dettata dalla speranza di creare un cuneo tra le due grandi potenze europee occidentali.\nNel famoso discorso che tenne il 28 luglio 1885 davanti alla Camera dei Deputati, definito dal giornalista Charles-Andr\u00e9 Julien \u00abil primo manifesto imperialista\u00bb, Ferry espose, riassumendole intorno a tre motivazioni (\"id\u00e9es\"), la necessit\u00e0 della Francia di proseguire nell'impresa coloniale: la politica coloniale era figlia della politica industriale, come puro sfruttamento economico, come creazione di un \"mercato\" per i prodotti dell'industria francese; le nazioni europee, \u00able razze superiori\u00bb, avevano il diritto ed il dovere di \u00abcivilizzare le razze inferiori\u00bb; infine, sospinta dallo spirito patriottico ispirato agli ideali del 1789 e dai valori ereditati della filosofia dell'illuminismo e della Rivoluzione francese, in una Europa alla conquista del mondo, anche la Francia doveva avere il suo posto a livello internazionale colonizzando l'Africa in nome della democrazia.\nLa posizione di Ferry, appoggiata favorevolmente dai R\u00e9publicains progressistes per questioni ideologiche, trov\u00f2 invece ulteriori opposizioni nel Partito Radicale di Georges Clemenceau, l'estrema sinistra repubblicana, che con la sua veemente risposta alla stessa Camera dei Deputati del 30 luglio seguente, critic\u00f2 la politica coloniale come una forma di distrazione dalla \"vendetta\" contro la Prussia (revanscismo francese).\nNella sua attivit\u00e0 di governo promosse provvedimenti a favore della separazione fra Stato e Chiesa e per la laicit\u00e0 della scuola pubblica.\nL'8 luglio 1875 \u00e8 iniziato in Massoneria nella loggia \u00ab La Cl\u00e9mente Amiti\u00e9 \u00bb del Grande Oriente di Francia, assieme a \u00c9mile Littr\u00e9 e a Gr\u00e9goire Wyrouboff. Una grande pubblicit\u00e0 \u00e8 fatta al discorso di Littr\u00e9, e la stampa ne d\u00e0 ampiamente notizia. In seguito Ferry fu membro della loggia \u00ab Alsace-Lorraine \u00bb."}
{"id": "127099", "revid": "120771236", "url": "https://it.wikipedia.org/wiki?curid=127099", "title": "L\u00e9on Gambetta", "text": "Si mise in luce in particolare come difensore nazionale durante la guerra franco-prussiana nel 1870 e come riformatore durante il suo governo del 1881. La sua politica dinamica si \u00e8 spesso scontrata con le lobby finanziarie e con il conservatorismo degli altri uomini politici. Essa \u00e8 stata tuttavia una fonte di ispirazione per altri politici, in particolare per Jean Jaur\u00e8s.\n\u00c8 stato Primo Ministro dal 14 novembre 1881 al 26 gennaio 1882.\nGiovent\u00f9 ed educazione.\nIl padre, dal quale si dice che avesse ereditato vigore ed eloquenza, era un droghiere genovese che aveva sposato una francese di nome Massabie. All'et\u00e0 di quindici anni, Gambetta perse la vista dall'occhio destro a causa di un incidente. In seguito l'occhio venne rimosso. Nonostante questo handicap si distinse nella scuola di Cahors, e nel 1857 and\u00f2 a Parigi per studiare legge. Il suo temperamento vivace gli confer\u00ec una grande influenza tra gli studenti del quartiere latino, e fu presto conosciuto come un forte nemico del governo imperiale di Napoleone III. Verso il 1869 fu iniziato in Massoneria nella Loggia \"La R\u00e9forme\" del Grande Oriente di Francia, della quale era membro Maurice Rouvier.\nIl governo di difesa nazionale.\nNel corso delle giornate parigine del 3 e 4 settembre 1870, che seguono la sconfitta di Sedan, Gambetta riveste un ruolo essenziale nella proclamazione della Terza Repubblica. I deputati della Senna formano un governo provvisorio, in cui a Gambetta viene affidato il ministero dell'Interno. Immediatamente revoca i prefetti del Secondo Impero e li sostituisce con dei militanti repubblicani, avvocati o giornalisti. La situazione militare, tuttavia, continua a peggiorare: Parigi e la maggioranza dei membri del governo provvisorio sono accerchiati il 19 settembre 1870.\nPreventivamente, alcuni ministri e deputati erano stati inviati a Tours, dove avevano formato una delegazione incaricata di rilanciare l'azione governativa in provincia. Data la scarsa autorevolezza di tale delegazione, si doveva ricorrere a una personalit\u00e0 di maggior spicco da far arrivare a Tours. Gambetta, dapprima riluttante, riceve forti sollecitazioni da parte dei colleghi ministri; abbandona quindi Parigi a bordo di un pallone aerostatico e arriva a Tours il 9 ottobre. Il governo affida a Gambetta anche la funzione di ministro della Guerra (oltre a quella di ministro dell'Interno). Riorganizza quindi l'amministrazione, si circonda di uomini di fiducia (nomina generale Lodovico Frapolli e lo incarica di formare un corpo autonomo di volontari per la difesa della Repubblica) e si prepara ad affrontare anche l'agitazione dei repubblicani radicali, forti in citt\u00e0 come Lione, Marsiglia e Tolosa."}
{"id": "127100", "revid": "12760", "url": "https://it.wikipedia.org/wiki?curid=127100", "title": "Hygiea", "text": ""}
{"id": "127101", "revid": "1603714", "url": "https://it.wikipedia.org/wiki?curid=127101", "title": "Annunciazione Doria", "text": "L'Annunciazione Doria \u00e8 un'opera tempera su tavola (118 \u00d7 175\u00a0cm) di Filippo Lippi, datata tra il 1445 e il 1450 e conservata nella Galleria Doria Pamphilj a Roma.\nDescrizione e stile.\nLa tavola ritenuta in passato opera di bottega, oggi viene assegnata come autografa al Lippi. In essa \u00e8 rappresentata la scena dell'Annunciazione con l'Angelo che giunge da destra, piuttosto che, com'era consuetudine, da sinistra; forse questo modo venne scelto per poter usufruire dell'illuminazione naturale dell'ambiente cui era destinata l'opera.\nLa scena, costruita con prospettiva centrale, mostra il momento preciso in cui la Vergine interroga l'Angelo su come essa possa rimanere gravida, avendo fatto voto di castit\u00e0; essa ha in una mano un libro chiuso e l'altra mano aperta in segno di interrogazione; l'Angelo ha una mano sul petto in segno di saluto, mentre nel cielo si scorgono le mani di Dio che fanno scendere la colomba, simbolo dello Spirito Santo."}
{"id": "127105", "revid": "122875362", "url": "https://it.wikipedia.org/wiki?curid=127105", "title": "Charles Floquet", "text": "\u00c8 stato Presidente del Consiglio della Francia dal 3 aprile 1888 al 22 febbraio 1889."}
{"id": "127106", "revid": "1546219", "url": "https://it.wikipedia.org/wiki?curid=127106", "title": "Paul Samuelson", "text": "Biografia.\nSamuelson consegu\u00ec il Bachelor's degree all'universit\u00e0 di Chicago nel 1935, e il PhD alla Harvard University nel 1941.\nFu, insieme a Paul Sweezy, uno dei migliori allievi di Joseph Schumpeter (tanto che questo era solito chiamare Sweezy \"Sir Galaad\" e Samuelson \"Mago Merlino\").\n\u00c8 stato consigliere economico per due presidenti, John F. Kennedy e Lyndon B. Johnson.\nRifiutato dalla facolt\u00e0 di Economia di Harvard, sembra per le sue origini ebraiche, si trasfer\u00ec al Massachusetts Institute of Technology, dove fond\u00f2 la facolt\u00e0 di economia, nella quale ha insegnato per anni.\nIl 13 dicembre 2009 Paul Samuelson \u00e8 morto all'et\u00e0 di 94 anni a Belmont, in Massachusetts.\nAmbiti di lavoro.\nHa lavorato in numerosi campi, tra i quali:\n\u00c8, inoltre, l'autore della Teoria della preferenza rivelata e di un influente manuale, \"Economics\", pubblicato per la prima volta nel 1948, e regolarmente aggiornato per i successivi cinquanta anni.\nA proposito del suo contributo alla scienza economica, nelle motivazioni per l'attribuzione a Samuelson del Premio Nobel per l'economia, si legge:\nTermodinamica ed economia.\nSamuelson \u00e8 stato il primo economista ad applicare i principi dell'equilibrio termodinamico all'economia. Samuelson ha studiato ad Harvard con Joseph Schumpeter, Wassily Leontief, Gottfried Haberler, e il \"Keynes americano\" Alvin Hansen. Inoltre, Samuelson era l'unico \"prot\u00e9g\u00e9\" di Edwin Bidwell Wilson, un matematico che, a sua volta, era stato l'unico \"protetto\" di Willard Gibbs, il fondatore della termodinamica chimica, che fu anche mentore dell'economista americano Irving Fisher: Gibbs ebbe una grande influenza nelle loro idee a proposito dell'equilbrio dei sistemi economici.\nLa monumentale opera di Samuelson del 1947, \"Foundations of Economic Analysis\", tratta dalla sua dissertazione di dottorato, si basa sui metodi della termodinamica classica di Willard Gibbs, in particolare sul lavoro del 1874 di Gibbs \"Sull'equilibrio di sostanze eterogenee\".\nNel 1947, basandosi sul principio termodinamico di Le Chatelier, che gli era stato illustrato da Wilson nel corso di un seminario, ha fondato il metodo della statica comparativa in economia. Il metodo spiega i cambiamenti delle soluzioni di equilibrio del problema di massimizzazione vincolato (in economia o termodinamica) quando uno dei vincoli \u00e8 marginalmente irrigidito e rilassato. Il principio di Le Chatelier \u00e8 stato stabilito dal chimico francese Henri Louis le Chatelier, che fu anche uno dei primi a tradurre in francese i lavori di Gibbs sull'equilibrio (1899). L'uso che fa Samuelson del principio di Le Chatelier si \u00e8 dimostrato uno strumento potente ed \u00e8 stata largamente utilizzato nelle teorie economiche moderne. I tentativi di stabilire analogie tra teoria economica neoclassica dell'equilibrio e la termodinamica risalgono a Guillaume e Samuelson.\nCuriosit\u00e0.\nStanislaw Ulam sfid\u00f2 una volta Samuelson a menzionare una teoria nell'ambito delle scienze sociali che fosse sia vera, sia non banale. Diversi anni dopo, Samuelson ravvis\u00f2 una tale teoria nella teoria del vantaggio comparato di David Ricardo."}
{"id": "127107", "revid": "1793900", "url": "https://it.wikipedia.org/wiki?curid=127107", "title": "Madonna col Bambino (Filippo Lippi Salt Lake City)", "text": "La Madonna col Bambino \u00e8 un'opera tempera su tavola (81\u00d7100\u00a0cm) di Filippo Lippi databile al 1435 circa e conservata nello Utah Museum of Fine Arts di Salt Lake City.\nDescrizione e stile.\nL'opera \u00e8 una lunetta dipinta che faceva probabilmente da cimasa per una pala d'altare di grandi dimensioni.\nLa figura della Vergine non \u00e8 pi\u00f9 leggibile, visto che la maggior parte della pittura del volto \u00e8 scomparsa, dopo il restauro che ha levato le pesanti ridipinture accorse durante i secoli. Comunque rimane leggibile la tipica inclinazione melanconica di tante Madonne del Lippi; il Bambino invece, meglio conservato, per la posa e la monumentalit\u00e0 pu\u00f2 benissimo bastare ad assegnare la tavoletta alla fase giovanile del Lippi."}
{"id": "127108", "revid": "14365", "url": "https://it.wikipedia.org/wiki?curid=127108", "title": "Paul A Samuelson", "text": ""}
{"id": "127110", "revid": "93556", "url": "https://it.wikipedia.org/wiki?curid=127110", "title": "Ren\u00e9 Goblet", "text": "\u00c8 stato il Primo Ministro della Francia dall'11 dicembre 1886 al 30 maggio 1887.\nMassone, fu membro della Loggia \"La Cl\u00e9mente Amiti\u00e9\" del Grande Oriente di Francia."}
{"id": "127113", "revid": "155136", "url": "https://it.wikipedia.org/wiki?curid=127113", "title": "Giustiniano Participazio", "text": ""}
{"id": "127122", "revid": "2150982", "url": "https://it.wikipedia.org/wiki?curid=127122", "title": "Storia dell'Egitto ikhshidide", "text": "La storia dell'Egitto ikhshidide comincia con l'uccisione in un complotto di famiglia nel 904 di Ab\u016b M\u016bs\u0101 H\u0101r\u016bn, che port\u00f2 per 12 giorni al potere lo zio Shayb\u0101n, costretto presto alla fuga per l'ingresso a Fust\u0101t delle truppe califfali abbasidi.\nIl Paese fu governato in pratica dall'antica famiglia al-M\u0101dhar\u0101'\u012b, cui i califfi delegarono la raccolta di imposte e tasse d'ogni tipo a favore dell'erario di Baghd\u0101d.\nAi confini occidentali si rafforzava intanto la macchina propagandistica fatimide che tent\u00f2 in due diverse occasioni di conquistare l'Egitto (914-5 e 919-21).\nTali sforzi furono vanificati da Mu'nis, comandante abbaside che fu per questo chiamato \"al-Muzaffar\" (Il trionfatore). Baghd\u0101d decise allora d'inviare uno dei suoi migliori comandanti che potesse stabilmente sovrintendere alla difesa dell'Egitto, stornando le minacce degli Ismailiti fatimidi.\nRipreso il controllo dell'Egitto, per circa un trentennio suo padrone divenne cos\u00ec Ab\u016b Bakr Muhammad ibn Tughj, pi\u00f9 tardi insignito dal califfo con l'appellativo onorifico centro-asiatico di \"Ikhsh\u012bd\" (lett. \"sovrano\"). Ibn Tughj riusc\u00ec a esprimere una politica militare estremamente positiva. Respinse i tentativi fatimidi e impegn\u00f2 militarmente la dinastia hamdanide per porre sotto il proprio controllo la Siria meridionale e centrale.\nNel 946 Ibn Tughj mor\u00ec e il suo successore, l'eunuco Ab\u016b l-Misk K\u0101f\u016br (lett. \"Canfora, padre del Muschio\"), reggente per il figlio di Ibn Tughj, \u016an\u016bj\u016br e per un altro suo fratello, govern\u00f2 con grande efficienza l'Egitto.\nI contrasti nell'esercito fra componenti africane di colore e turche esplose tuttavia con virulenza e tutto ci\u00f2, unitamente ad alcune gravi carestie, indebol\u00ec molto la compagine governativa, aprendo varchi all'azione fatimide che riusc\u00ec a portare dalla sua parte il vizir Ya\u02bfq\u016bb b. Killis, un convertito ebreo che guidava con grande capacit\u00e0 l'amministrazione del Paese.\nLa morte nel 968 del reggente spalanc\u00f2 quindi le porte ai Fatimidi, un esercito dei quali - guidato da Jawhar al-Siqilli (il Siciliano) - sconfisse le compagini ikhshididi nel 969 e s'impadron\u00ec dell'Egitto.\nDinastia ikhshidide.\n \u25141\u252cAb\u016b Bakr Muhammad b. Tughj al-Ikhsh\u012bd (935-946)\n \u251c2\u2500Ab\u016b l-Q\u0101sim b. al-Ikhsh\u012bd (946-961)\n \u25143\u252cAb\u016b l-Hasan b. al-Ikhsh\u012bd (961-966)\n \u25145\u2500Ab\u016b l-Faw\u0101ris Ahmad b. \u02bfAl\u012b b. al-Ikhsh\u012bd (968-969) \nIl quarto sovrano ikhshidide fu Ab\u016b al-Misk K\u0101f\u016br, l'eunuco nero che era stato il tutore dei due figli di Muhammad b. Tughj (966-968)"}
{"id": "127123", "revid": "6392", "url": "https://it.wikipedia.org/wiki?curid=127123", "title": "Salvavita", "text": ""}
{"id": "127124", "revid": "36426", "url": "https://it.wikipedia.org/wiki?curid=127124", "title": "Adorazione del Bambino di Annalena", "text": "L'Adorazione del Bambino di Annalena (\"Adorazione del Bambino con i santi Gerolamo, Maddalena e Ilarione\") \u00e8 un dipinto tempera su tavola (137x134 cm) dal pittore italiano Filippo Lippi, realizzato all'incirca nel 1453 e conservato nella Galleria degli Uffizi di Firenze.\nStoria.\nLa tavola venne dipinta, secondo la descrizione di Vasari, per il convento di Annalena a Firenze ed \u00e8 conservata nel museo dal 1919.\nGiuseppe Richa, nel XVIII secolo, ricordava l'opera come ancora in loco e scrisse che la figura di sant'Ilarione era un ritratto di Roberto Malatesta, fratello di Annalena, fondatrice del convento. L'ipotesi venne accettata da Milanesi, Crowe e Cavalcaselle, ma rifiutata con decizione da Igino Benvenuto Supino. Pi\u00f9 recentemente \u00e8 stata riaffermata dal Marchini, che stabilisce la data al 1453, quando il convento venne fondato.\nDescrizione e stile.\nL'iconografia principale \u00e8 quella della Nativit\u00e0 con san Giuseppe, il bambino Ges\u00f9 e Maria visibili in primo piano.\nLa prospettiva profonda fonde assieme gli elementi naturali e le architetture della stalla, distanziando le altre figure della composizione: il bue e l'asino al centro; la Maddalena orante sulla destra; san Girolamo nella sua iconografia classica (un vecchio barbuto) che prega inginocchiato sulla sinistra sullo sfondo di un paesaggio aspro.\nSotto di lui \u00e8 visibile un monaco: \u00e8 sant'Ilarione di Gaza tradizionalmente ricordato come abate, taumaturgo e fondatore di monasteri in Palestina."}
{"id": "127127", "revid": "36426", "url": "https://it.wikipedia.org/wiki?curid=127127", "title": "Adorazione del Bambino di Camaldoli", "text": "L'Adorazione del Bambino di Camaldoli \u00e8 un dipinto a tempera su tavola (140x130 cm) del pittore Filippo Lippi, datato 1463 e conservato nella Galleria degli Uffizi a Firenze.\nStoria.\nLa pala venne commissionata, secondo Vasari, da Lucrezia Tornabuoni per una cella del monastero di Camaldoli, fatto ricostruire da suo marito Piero nel 1463. L'opera \u00e8 agli Uffizi dal 1919.\nL'opera prima dell'identificazione, proposta per la prima volta da Pudelko, era stata ritenuta un lavoro giovanile del Lippi, per i richiami allo stile di Beato Angelico. Ma tali influssi vennero poi collegati da Berenson alla fase pi\u00f9 matura del pittore, ribaltando la cronologia tradizionale delle opere.\nL'ultimo restauro risale al 2007, \u00e8 stato eseguito dal restauratore Daniele Rossi che intervenne l'anno prima sulla \"Lippina\".\nDescrizione e stile.\nSu uno sfondo piatto e ricchissimo di elementi naturali, Maria, sulla sinistra, accudisce in preghiera il bambino Ges\u00f9 disteso sull'erba al centro della scena.\nSopra Ges\u00f9 discende lo Spirito Santo raffigurato da una colomba bianca da cui si dipartono raggi di luce dorata, chiaramente inviata dalle grandi mani aperte di Dio, dipinte nella parte pi\u00f9 alta del dipinto, accanto alle quali sono raffigurati due angeli inginocchiati.\nL'intera composizione \u00e8 una rappresentazione del dogma cristiano della Trinit\u00e0.\nSulla destra compaiono due santi: il primo \u00e8 un adolescenziale Giovanni Battista, dalla tunica logora e l'esile e semplice pastorale in legno tipico dell'iconografia del santo, mentre il secondo \u00e8 un anziano monaco: san Romualdo, fondatore dell'eremo di Camaldoli, destinazione dell'opera."}
{"id": "127131", "revid": "3115", "url": "https://it.wikipedia.org/wiki?curid=127131", "title": "Charles Duclerc", "text": "\u00c8 stato il Primo Ministro della Francia dal 7 agosto 1882 al 29 gennaio 1883."}
{"id": "127134", "revid": "1318658", "url": "https://it.wikipedia.org/wiki?curid=127134", "title": "William Waddington", "text": "\u00c8 stato primo ministro della Francia dal 5 febbraio al 28 dicembre 1879. La sua attivit\u00e0 di numismatico fu premiata nel 1893 con l'assegnazione della medaglia della Royal Numismatic Society.\nBiografia.\nWilliam Henry Waddington era il figlio di un fabbricante di tessuti scozzese stabilitosi in Francia e naturalizzato francese.\nMandato a studiare in Inghilterra, frequenta la Rugby School e poi il Trinity College a Cambridge.\nNel maggio del 1849, gareggia, vincendo, per Cambridge nella \"Boat Race\", la competizione di canottaggio che oppone ogni anno quell'universit\u00e0 a quella di Oxford.Non prende invece parte alla gara di dicembre dello stesso anno, vinta da Oxford.\nTornato in Francia si dedica per qualche anno alla ricerca archeologica, viaggiando in Asia Minore, Grecia e Siria. Nel periodo 1861-1862 torna in Siria con l'archeologo Melchior de Vog\u00fc\u00e9, in particolare nella Siria del Sud (Hauran) dove ricopia un gran numero di iscrizioni greche e latine che saranno la base della prima raccolta sistematica d'iscrizioni di questa regione.\nLe sue esperienze e le sue scoperte sono registrate in due M\u00e9moires, e nella sua \"M\u00e9langes de numismatique et de filologie\" (\"Miscellanea di numismatica e filologia\", 1861).\nEscluso il suo saggio \"The Protestant Church in France\", pubblicato il 1856 nei Cambridge Essays, tutte le altre sue opere riguardano l'archeologia.\nNel 1865, William Henry Waddington fu eletto alla Acad\u00e9mie des inscriptions et belles-lettres e nel 1868 fu uno dei fondatori della \u00c9cole pratique des hautes \u00e9tudes.\nNel 1871 \u00e8 eletto deputato e poi nel 1875 senatore.\nNel 1873 \u00e8 nominato ministro della Pubblica istruzione in un gabinetto di brevissima durata.\nNel 1876 Jules-Armand Dufaure lo chiama nuovamente al ministero della Pubblica istruzione. Dato che \u00e8 un protestante il ministero dei lavori pubblici, che ha competenze sull'edilizia religiosa, rimane separato dalla pubblica istruzione. Mantiene il dicastero anche sotto Jules Simon ed \u00e8 coinvolto nella crisi del 16 maggio del 1877 (\"Crise du seize mai\").\nLa vittoria dei repubblicani porta Jules-Armand Dufaure, capo dei repubblicani, alla presidenza del Consiglio e Waddington diventa Ministro degli Affari esteri.\nNel 1879 Dufaure, a 81 anni, decide di dimettersi. Per sostituirlo il presidente Jules Gr\u00e9vy non vuole nominare Gambetta, il grande eroe della repubblica che lo metterebbe in ombra, n\u00e9 Ferry, troppo protezionista per una maggioranza parlamentare tendenzialmente liberale. Preferisce Waddington, una personalit\u00e0 di secondo piano. Waddington forma quindi il suo governo.\nDecide in primo luogo di conservare il ministero degli Affari esteri e di confermare nelle loro funzioni: il generale Gresley alla Guerra, Say alle Finanze, Freycinet ai Lavori pubblici ed \u00c9mile de Marc\u00e8re agli Interni e ai Culti. Per il resto nomina: all'Istruzione, Jules Ferry; alla Giustizia, Le Royer.\nA met\u00e0 febbraio, senza una votazione, la Camera adotta La Marsigliese come inno nazionale ufficiale. In effetti nel 1795 la Convenzione l'aveva definita \u00abchant national\u00bb con una legge che non era mai stata abrogata ma era di fatto decaduta per desuetudine. I deputati si limitano a confermarla. Nei giorni seguenti Waddington fa adottare un'amnistia parziale per i Comunardi. Con queste due leggi adottate rapidamente (Marsigliese e amnistia), Waddington stupisce l'opinione pubblica e trasforma il suo gabinetto di transizione in un governo duraturo.\nLa situazione gli permette ora di governare realmente. All'inizio di marzo Gr\u00e9vy fa nominare suo fratello Albert governatore dell'Algeria in sostituzione del generale Chanzy.\nNello stesso periodo il ministro degli Interni, \u00c9mile de Marc\u00e8re, \u00e8 accusato di pressioni amministrative per proteggere un prefetto e costretto alle dimissioni. Per sostituirlo Waddington nomina al suo posto il ministro dell'Agricoltura, Charles Lep\u00e8re, un avvocato e giornalista repubblicano.\nL'8 marzo una commissione d'inchiesta sugli avvenimenti del 16 maggio 1877 (il conflitto di poteri tra Mac Mahon e Jules Simon che avevano causato la caduta del governo di quest'ultimo) rende le sue conclusioni e mette sotto accusa i due che hanno causato la caduta di Simon, il generale duca de Rochebou\u00ebt e il duca de Broglie oltre all'allora ministro degli Interni, Fourtou. Ma la Camera rifiuta questa messa sotto accusa. Alla fine di marzo il ministro delle Finanze, Say, \u00e8 implicato in uno scandalo ed \u00e8 pronto a dimettersi, il che avrebbe comportato la caduta di Waddington. Gambetta afferma allora che lui si augura che Waddington resti al suo posto e riesce a salvare Say.\nAlla fine di maggio Waddington intende proseguire con le riforme e domanda al parlamento di modificare la costituzione per permettere il ritorno della Camera dei deputati a Parigi, dato che si trova a Versailles dopo la Commune. Il Senato rifiuta e Waddington deve rinunciare. Il 1\u00ba giugno il principe Napoleone, allora in servizio nell'esercito britannico, rimane ucciso in Africa australe. La morte del giovane principe, intelligente e popolare tra i francesi, riduce notevolmente le possibilit\u00e0 di restaurazione imperiale, cui i bonapartisti avevano iniziato a credere dopo essere divenuti la prima forza politica d'opposizione nel paese.\nA met\u00e0 giugno Waddington gioca il tutto per tutto e minaccia il Senato di dimettersi se la Camera dei deputati non torna a Parigi: il Senato si arrende e accetta. Nei giorni successivi la Camera adotta il progetto di legge presentato da Jules Ferry, che vieta l'insegnamento alla congregazioni non autorizzate.\nRapidamente il parlamento decide di far tornare ufficialmente la Camera a Parigi e assegna il Palazzo del Lussemburgo al Senato e il palazzo Borbone alla Camera.\nAlla fine di luglio la Camera adotta una legge che vieta l'ingresso nei consigli di amministrazione degli ospizi a tutte le persone che occupino delle funzione nel clero.\nA met\u00e0 ottobre la Germania si allea con l'Austria creando la Duplice alleanza. Il 2 dicembre l'estrema sinistra radicale, guidata da Clemenceau, attacca violentemente Waddington e domanda un voto pro o contro il governo. Clemenceau in questo caso spera che la destra smetta di astenersi sistematicamente come ha fatto da due anni e che voti assieme ai radicali contro il governo. Ma la destra resta neutrale e il risultato \u00e8: 221 voti per Waddington e 97 contro.\nClemenceau ritenta il 16 dicembre e questa volta la destra lo segue. Il risultato \u00e8 di 250 voti a favore e 175 contro. Waddington vince di nuovo, ma il vantaggio \u00e8 nettamente ridotto, e Waddington intravede il momento in cui sar\u00e0 sfiduciato dalla Camera e preferisce quindi dimettersi in quel momento.\nIl presidente Gr\u00e9vy lo deve quindi sostituire e vede un'occasione per cambiare strategia. Il suo obbiettivo principale \u00e8 impedire a Gambetta d'arrivare al potere. Sa anche che non avr\u00e0 un'altra possibilit\u00e0 come quella che ha avuto con Waddington, cio\u00e8 un personaggio di secondo piano che si rivela capace come uomo di stato e anche molto popolare.\nDecide quindi di mettere alla testa del governo un uomo gi\u00e0 popolare, competente e sperimentato. La sua scelta cade sul ministro del lavori pubblici, Charles de Freycinet.\nMassone, con Henri Martin nel 1879 present\u00f2 Paul Doumer all'iniziazione nella loggia parigina Union fraternelle, appartenente al Grande Oriente di Francia.\nWaddington muore per albuminuria di cui soffriva da tempo e che si era aggravata improvvisamente. \u00c8 sepolto a Parigi, al cimitero di P\u00e8re-Lachaise.\nFamiglia.\nWaddington spos\u00f2 a Parigi Mary Alsop King, una scrittrice statunitense di New York City, figlia di Charles King, un accademico, politico, editore statunitense nonch\u00e9 nono presidente dell'allora Columbia College (ora Columbia University) e della sua seconda moglie, Henrietta Liston Low.\nI Waddington ebbero un figlio, Francis Richard, che spos\u00f2 a Parigi il 18 gennaio 1903 Charlotte Sallandrouze de Lamornaix, figlia dell'ammiraglio Sallandrouze de Lamornaix.\n\u00c8 fratello di Richard Waddington, lo storico e cugino del filosofo Charles Waddington."}
{"id": "127135", "revid": "287204", "url": "https://it.wikipedia.org/wiki?curid=127135", "title": "Adorazione del Bambino (Angelico)", "text": "L'Adorazione del Bambino o Nativit\u00e0 \u00e8 uno degli affreschi di Beato Angelico che decorano il convento di San Marco a Firenze. Misura 193x164,50\u00a0cm e si tratta di un'opera dipinta con aiuti, in particolare il cosiddetto maestro della cella 2, risalente al 1440-1441 circa.\nStoria.\nL'Angelico si dedic\u00f2 alla decorazione di San Marco su incarico di Cosimo de' Medici, tra il 1438 e il 1445, anno della sua partenza per Roma, per poi tornarvi negli anni 1450, quando complet\u00f2 alcuni affreschi e si dedic\u00f2 alla statura di codici miniati per il convento stesso.\nMolto si \u00e8 scritto circa l'autografia dell'Angelico per un complesso di decorazioni di cos\u00ec ampia portata, realizzato in tempi relativamente brevi. Gli affreschi del piano terra vengono concordemente attribuiti all'Angelico, mentre pi\u00f9 incerta e discussa \u00e8 l'attribuzione dei quarantatr\u00e9 affreschi delle celle e dei tre dei corridoio del primo piano. Se i contemporanei come Giuliano Lapaccini attribuiscono tutti gli affreschi all'Angelico, oggi, per un mero calcolo pratico del tempo necessario a un individuo per portare a termine un'opera del genere e per studi stilistici che evidenziano tre o quattro mani diverse, si tende a attribuire all'Angelico l'intera sovrintendenza della decorazione ma l'autografia di solo un ristretto numero di affreschi, mentre i restanti si pensa che vennero dipinti su suo cartone o nel suo stile da allievi, tra cui Benozzo Gozzoli.\nL\"'Adorazione del Bambino\" si trova nella cella 5 del corridoio Est, lato esterno, nella fila di celle da cui si ritiene che sia iniziata la decorazione, e fa parte di quelle opere dipinte non direttamente dall'Angelico ma sotto la sua stretta sorveglianza e con piccoli interventi diretti.\nDescrizione e stile.\nLa Nativit\u00e0 \u00e8 composta a semicerchio con il Bambino al centro e le figure disposte attorno a lui in atto di adorazione. Vi sono rappresentati, da sinistra, santa Caterina d'Alessandria, la Vergine, san Giuseppe e san Pietro Martire. Lo sfondo della capanna, col bue e l'asinello, crea un fondale piatto che evita qualunque distrazione che allontani la mente dai confini della scena. Lo scopo dell'opera era dopotutto quello di ispirare la meditazione dei frati, piuttosto che essere una mera decorazione della cella. Il bue e l'asinello sono elementi mutuati dal vangelo apocrifo dello Pseudo Matteo, a sua volta derivati da un errore interpretativo dei libri di Isaia e Abacuc, forse commesso per la prima volta da san Girolamo, anche se all'epoca dell'Angelico erano da molto tempo entrati a far parte dell'iconografia tradizione della scena.\nLa presenza dei due santi \u00e8 da leggere in chiave mistica, in contraddizione con la semplice descrizione narrativa dell'evento. San Pietro Martire in particolare era un santo dell'Ordine Domenicano e la sua figura doveva fare da esempio e ispirazione per la preghiera dei monaci, attualizzando la scena nel quadro dei principi dell'Ordine.\nIn alto una serie di quattro angeli, di fattura non eccelsa, chiude la rappresentazione."}
{"id": "127136", "revid": "37900", "url": "https://it.wikipedia.org/wiki?curid=127136", "title": "Giacomo Meyerbeer", "text": "\u00c8 importante, nella storia dell'opera, per aver fatto da tramite tra Rossini e i compositori romantici, fondendo elementi desunti dalla scuola tedesca, italiana e francese. \u00c8 stato il pi\u00f9 rappresentativo compositore di \"grands op\u00e9ras\", opere da grande spettacolo tipicamente francesi.\nIl suo vero nome era Jacob Liebmann Beer. La fusione del cognome originario (\"Beer\") con quello materno risale al 1810, quando mor\u00ec il nonno materno, Liebmann Meyer Wulff: rimasto senza eredi maschi che ne perpetuassero il nome, l'avo gli lasciava una ricca eredit\u00e0 purch\u00e9 aggiungesse \"Meyer\" al cognome paterno. L'italianizzazione del nome, \"Giacomo\", risale invece al suo periodo italiano (1815-1826). Fece parte della Massoneria. \nLa famiglia.\nNacque a Tasdorf, nella Marca di Brandeburgo (oggi parte del comune R\u00fcdersdorf bei Berlin), da Judah Herz Beer, ricchissimo industriale ebreo (possessore tra l'altro di importanti raffinerie di zucchero), e Amalie \"Malka\" Meyer Wulff, discendente di una dinastia di banchieri e di rabbini (suo antenato l'illustre rabbi Herschel), e famosa salonni\u00e8re berlinese. Suo fratello maggiore (il primogenito) Wilhelm Beer (m. 1850), banchiere, diventer\u00e0 un famoso astronomo; un altro fratello, anch'egli nato prima di lui, Michael Beer, morto prematuramente il 23 marzo 1833, fu poeta drammatico di talento (scrisse i drammi \"Il Paria\" e \"Struensee\", per cui Giacomo Mayerbeer scriver\u00e0 le musiche di scena nel 1846). \nFormazione.\nDiede prove di grande precocit\u00e0. Studi\u00f2 intensamente sotto maestri privati; innanzitutto composizione con il famoso Carl Zelter (maestro anche di Felix Mendelssohn) e con il pi\u00f9 grande didatta tedesco dell'epoca, Georg Joseph Vogler, col quale studi\u00f2 insieme con Carl Maria von Weber, inizialmente suo grande amico ed estimatore, pi\u00f9 tardi severo con lui per la sua scelta di volgersi allo stile italiano invece di partecipare alla nascita del dramma romantico tedesco; pianoforte, invece, con Muzio Clementi.\nDi questo strumento fu, ancora bambino, grandissimo virtuoso. Esord\u00ec come concertista nel 1800, incontrando un grande successo; Ignaz Moscheles lo defin\u00ec incomparabile. Alla stessa epoca risalgono le primissime composizioni.\nIl suo primo lavoro di un certo respiro fu l'oratorio \"Gott und die Natur\" (\"Dio e la Natura\", 1811). I successivi tentativi musico-drammatici (tra cui l'opera-oratorio con dialoghi parlati \"Jephtas Gel\u00fcbde\" (\"Il voto di Iefte\"), Teatro Cuvilli\u00e9s di Monaco 1812 e il Singspiel (anzi \"Lustspiel\") ispirato alle \"Mille e una notte\", \"Wirth und Gast, oder Aus Scherz Ernst\", Stoccarda 1813), appesantiti da un eccessivo accademismo, non ebbero alcun successo. In particolare Meyerbeer teneva a quest'ultima opera, quella a cui era toccata l'accoglienza peggiore: negli anni seguenti la fece ripetutamente rappresentare, continuamente rivista, a Vienna col titolo \"Die Beyden Kalifen\" nel 1814, a Praga nel 1815, e, in una fase pi\u00f9 matura della propria carriera, ormai apparentemente avviata, a Dresda come \"Alimelek\" nel 1820, ma senza mai ottenere lo sperato successo.\nMetodico, paziente, studiosissimo, sin dall'inizio Meyerbeer impost\u00f2 il proprio procedimento compositivo nel senso della lentezza; grazie alle sue ricchezze, non dipendeva dalla musica n\u00e9 per la sopravvivenza n\u00e9 per il benessere, e poteva pagare (cosa che inizialmente, appunto, fece) per far rappresentare le proprie opere.\nIl periodo italiano.\nDopo alcuni tentativi, nel 1815-16, di op\u00e9ras-comique da rappresentarsi a Parigi, fu per breve tempo a Londra; dopodich\u00e9, seguendo il consiglio di Antonio Salieri, si rec\u00f2 in Italia.\nA Venezia fu per la prima volta spettatore di un'opera di Gioachino Rossini, \" Tancredi\", un'esperienza fondamentale e rivelatrice. Sulla scorta di Rossini, ma sempre memore della sua esperienza accademica in Germania, compose sei opere in stile italiano, che incontrarono complessivamente un grande successo:\nL'identit\u00e0 composita di Meyerbeer.\nMeyerbeer, appena concluso il suo periodo italiano, in una lettera al principe Dietrichstein sconfess\u00f2 l'intera esperienza sostenendo di non essere mai stato s\u00e9 stesso per tutto quel lasso di tempo, e di essersi creato una personalit\u00e0 ad hoc. Una confessione che \u00e8 risultata, insieme ad altri complicati aspetti della personalit\u00e0 del compositore, addirittura \u00absconcertante\u00bb; ma bisogna evitare di considerare i tre periodi in cui \u00e8 distinta normalmente la sua vita (quello \"tedesco\", 1791-1814; quello \"italiano\", 1815-1824; quello \"francese\", 1824-1864) come compartimenti stagni. Durante l'infanzia e la giovinezza il compositore aveva sognato la Francia e l'Inghilterra, e si era, stando ad alcuni, gi\u00e0 ribattezzato \"Giacomo\", all'italiana; durante il periodo italiano si era avvicinato alla maniera francese, in maniera ancora intuitiva pi\u00f9 che rigorosa, cercando nel contempo di far rappresentare in patria, dopo tanti fallimenti, i suoi primi tentativi musico-drammatici tedeschi. Sin dalla prima opera francese (\"Robert le Diable\") fu universalmente notata come prevalente la componente tedesca della sua musica. Ancora nel 1829, ormai a Parigi progettava di comporre una \"Donna Caritea\" sullo stesso libretto impiegato da Saverio Mercadante solo tre anni prima, e peraltro con enorme successo; segno, se non altro, che non considerava conclusi i suoi rapporti con l'Italia. Per la gran parte della sua giovent\u00f9, eccettuata l'infanzia e il periodo successivo al matrimonio con Minna Mosson, Meyerbeer non si preoccup\u00f2 nemmeno di cercarsi una casa, vivendo tra locande e alberghi, e interrompendo le pur brevi permanenze con continui, trafelati viaggi.\n\u00c8 un fedelissimo seguace di Gioachino Rossini quanto alla concezione della propria opera secondo le antiche categorie dell'alto artigianato settecentesco (semmai, addirittura, aggravate da scrupoli e contorsioni ignote al predecessore): tuttavia, di romantico ha il fortissimo \"Wanderlust\", l'incapacit\u00e0 di legarsi a un solo luogo e il continuo bisogno, da lui per primo lucidamente compreso, di compendiare tutti i luoghi significativi incontrati in un luogo solo; nella musica, per esempio.\nIn Francia: il Grand-Op\u00e9ra.\nTrasferitosi a Parigi, trascorse sei anni senza comporre, anche per impegni familiari (tra cui il matrimonio con la cugina Minna Mosson, che gli dar\u00e0 cinque figli), ma soprattutto per fermarsi a studiare quanto pi\u00f9 possibile in profondit\u00e0 la musica e la cultura francesi.\nL'opera francese, a partire dall'et\u00e0 di Luigi XIV, si era differenziata da quella italiana per la maggiore attenzione per la scenografia e l'inserimento di danze, per il rilievo dato al coro e allo strumentale rispetto alle arie solistiche. Il grand-op\u00e9ra si distingue per un concetto assai \"grande\" e romantico dello spettacolo, e fu di fatto avviato da Spontini con \"La vestale\" nel 1807. Il librettista Eug\u00e8ne Scribe (autore dei soggetti da cui furono tratti fra l'altro \"L'elisir d'amore\" di Donizetti e \"Un ballo in maschera\" di Verdi, e autore dei libretti di tutte le opere di Meyerbeer tranne \"Le pardon de Plo\u00ebrmel\") mise a punto una forma pi\u00f9 melodrammatica del genere con \"La muette de Portici\" (\"La muta di Portici\") musicata da Daniel Auber nel 1828.\nIl soggetto di un grand-op\u00e9ra era basato su una vicenda storica, doveva riguardare grandi conflitti civili e religiosi, ma non senza l'innesto di una storia d'amore romantico convenzionalmente espressa, e non poteva essere in meno di quattro atti (nel qual caso le immancabili danze erano sparse in brevi suites in pi\u00f9 punti della partitura), ma quasi sempre ne aveva cinque (con le danze in una lunga sequenza autonoma, il pi\u00f9 possibile collegata con l'azione scenica, al terzo atto; questo anche per consentire agli ammiratori delle \u00e9toiles del corpo di danza di recarsi a teatro con comodo). Doveva contenere molte scene spettacolari, con cortei, incoronazioni, marce, processioni religiose, duelli, battaglie, ecc.\nL'Op\u00e9ra di Parigi era il tempio del grand-op\u00e9ra, sovvenzionato dallo Stato che ne aveva fatto la testa di ponte dell'industria culturale. Il grand-op\u00e9ra, molto spesso frutto di anni di lavoro collettivo ed espressione diretta della classe dominante, era il risultato, essenzialmente, di una perfetta macchina organizzativa, dalla gerarchia complessa, in grado di pianificare e preordinare sia lo spettacolo in tutte le sue parti che la sua ricezione, preparandola anche tramite anni di battages pubblicitari e preparazione delle masse all'argomento, e accompagnandola all'immancabile successo; a successo avvenuto l'opera, in forma pi\u00f9 o meno integra, continuava ad essere replicata nei circuiti provinciali. Tutto questo presupponeva tutta una serie di convenzioni, pi\u00f9 o meno tacite, rette su un ambiguo e incerto equilibrio tra esigenze della committenza (lo Stato), esigenze artistiche dei realizzatori materiali dello spettacolo e ambizioni personali, accentuando in maniera inedita le cosiddette \"convenienze e inconvenienze teatrali\". Meyerbeer, proprio per questo, prest\u00f2 sempre il fianco a critiche, anche molto aspre, da parte dei musicisti tedeschi non solo per le qualit\u00e0 superficiali della sua musica (prese di mira da Robert Schumann, tra gli altri) o per il suo \"cosmopolitismo\", ma anche per il rapporto decisamente addomesticato con i giornali: fino alle violentissime aggressioni di Richard Wagner che, passando dall'ammirazione della giovent\u00f9 ad un odio feroce, nel libello \"L'ebraismo in musica\" attribu\u00ec a Meyerbeer la totale responsabilit\u00e0 di una situazione di fatto istituzionalizzata, e non necessariamente ad esclusivo vantaggio del compositore ebreo. \u00c8 ironico che Meyerbeer avesse appoggiato l'ascesa di Wagner sia finanziariamente sia aiutandolo nella produzione di \"Rienzi\" e de \"L'olandese volante\" a Dresda. In realt\u00e0 il Grand-op\u00e9ra era espressione del cauto illuminismo della classe dominante, e non espressione privata di Meyerbeer; e il rapporto con la critica era addomesticato dalla direzione del teatro, non da lui personalmente.\nSicuramente Meyerbeer, pi\u00f9 di Hal\u00e9vy, Auber e qualunque altro compositore attivo nella Francia coeva, fece la parte del leone fino alla morte, in quanto che pi\u00f9 di chiunque altro (insieme al drammaturgo e suo librettista favorito Eug\u00e8ne Scribe) pronto ad adeguare la sua vena compositiva alla struttura produttiva dell'Op\u00e9ra, gi\u00e0 in s\u00e9 espressione elettiva dell'ideologia borghese imperante.\nI Grand-Op\u00e9ras di Meyerbeer.\nI \"grand-op\u00e9ras\" di Meyerbeer, ai quali collabor\u00f2 come librettista Eug\u00e8ne Scribe sono quattro:\nDal 1842 al 1846 Meyerbeer diresse la Staatsoper Unter den Linden.\nMeyerbeer fu colto dal breve malore che l'avrebbe condotto alla tomba mentre attendeva all'orchestrazione dell'interminabile \"L'Africaine\". A Verdi in visita si fece trovare a letto, debolissimo ma sempre attivo, mentre lavorava alla partitura. Il compositore settantatreenne aveva sofferto sempre per via della fragile costituzione, ma era consapevole della morte vicina, e disse a Verdi che gli premeva di completare l'orchestrazione prima che altri lo facesse. La morte, sopraggiunta il 2 maggio 1864 non glielo permise, e l'Op\u00e9ra affid\u00f2 la partitura da completare, sulla base delle indicazioni lasciate da Meyerbeer, al musicologo e compositore Fran\u00e7ois-Joseph F\u00e9tis.\nAltre opere.\nOltre ai grand-op\u00e9ras, \u00e8 da ricordare anche l'op\u00e9ra comique \"Le pardon de Plo\u00ebrmel\", (1858), noto fuori dalla Francia come \"Dinorah\"; l'aria della protagonista, \"Ombre l\u00e9g\u00e8re\" (\"Ombra leggera\"), di grande difficolt\u00e0 virtuosistica, \u00e8 stata per buona parte del Novecento in repertorio come aria da concerto; ma nell'intera partitura, certamente uno dei capolavori di Meyerbeer, \u00e8 notevole l'evocazione ambientale, debitrice del romanticismo tedesco e di Mendelssohn in particolare, e il melodismo patetico; dal punto di vista strettamente musicale \u00e8 posta da taluni al disopra dei grand-op\u00e9ras.\nAl 1844 risale l'ultima sua opera in tedesco, i \"6 quadri viventi con diorami\", \"Ein Feldlager in Schlesien\" (\"Un accampamento in Slesia\"), pi\u00f9 tardi rielaborata in francese col titolo \"L'\u00e9toile du nord\" (\"La stella del nord\"), 1854, importante per l'uso del \"leitmotiv\", o \"motivo conduttore\", presente in nuce in diversi melodrammi romantici tedeschi e protoromantici italiani (tra cui \"Lucia di Lammermoor\" di Donizetti, per esempio) ma portato a perfezione e reso asse portante di una poetica musicale da Richard Wagner.\nLa fortuna.\nSoprattutto da parte della critica tedesca, sempre memore del \"tradimento\" perpetrato ai danni della musica germanica e ispirata o ad antisemitismo o a sentimenti antifrancesi, si \u00e8 molto spesso messo in rilievo come Meyerbeer esprimesse spontaneamente il suo eclettismo musico-drammatico, in quanto personalit\u00e0 di estrazione composita e cosmopolita. In realt\u00e0 la critica recente ha messo in rilievo come nella sua produzione, del tutto libera dalle pressioni dei committenti e frutto di elaborazioni lunghissime di libretti del tutto congeniali, si tenda alla saturazione sistematica del linguaggio melodrammatico, sia per quanto riguarda le strutture portanti che quelle retoriche, sia per quanto riguarda l'organizzazione di enormi campiture musico-teatrali sia nelle forme di una sorta di \"horror vacui\", che tende a gremire le partiture delle forme pi\u00f9 disparate, traendole, filtrate e adeguate ad un gusto piuttosto salottiero, anche dalla pi\u00f9 remota tradizione. Questa tendenza \u00e8 profondamente avvertibile sin dalle opere italiane, ed \u00e8 l'aspetto pi\u00f9 rilevante dell'arte di Meyerbeer, di cui non possono tacersi una certa aridit\u00e0 melodica e una pronunciata leziosit\u00e0 convenzionale, tipicamente dilettantesca, di cui non si liberer\u00e0 mai; sempre considerando che lo strepitoso senso della scena e l'inventiva dell'orchestratore contribuiscono quasi sempre a dar vita a creazioni di indubbio interesse sia musicale che teatrale. Ma pi\u00f9 dei relativi difetti, \u00e8 importante rilevare come nel teatro musicale di Meyerbeer si siano dati appuntamento tutti caratteri salienti del melodramma europeo, assorbiti con un indefesso studio e organizzati in sintesi coerenti e vive: la sterminata fortuna ottocentesca di Meyerbeer, come noter\u00e0 tra i primi Giuseppe Mazzini, poggia proprio su questa capacit\u00e0 di sintesi.\nNel XX secolo, anche a prescindere dall'ostracismo dei teatri tedeschi durante il periodo nazista, la fortuna del melodramma meyerbeeriano \u00e8 nettamente declinata in tutta Europa per via della spettacolarit\u00e0 esteriore e l'ampollosit\u00e0 di molta sua musica. Le difficolt\u00e0 dovute alla lunghezza e ai costi di allestimento delle sue partiture migliori sono ulteriori deterrenti alla sua presenza sulle scene di oggi; bench\u00e9 l'attenzione nei suoi confronti sia ultimamente molto aumentata, e abbia portato alla riscoperta e al successo anche di sue opere completamente dimenticate, come quelle del periodo italiano (soprattutto \"Il crociato in Egitto\"). Attualmente si considerano suoi capolavori \"Gli ugonotti\" (riportati in vita da Giacomo Lauri Volpi in alcune serie di recite nella prima met\u00e0 del secolo e da Joan Sutherland nella seconda) e \"Il profeta\", di tanto in tanto ancora rappresentati. Di tutti i suoi melodrammi pi\u00f9 importanti esistono attualmente pi\u00f9 incisioni discografiche.\nFamiglia.\nGiacomo Meyerbeer spos\u00f2 nel 1827 sua cugina Minna Mosson (1804\u20131884). Insieme ebbero cinque figli:"}
{"id": "127138", "revid": "767487", "url": "https://it.wikipedia.org/wiki?curid=127138", "title": "Jules-Armand Dufaure", "text": "\u00c8 stato il Primo Ministro della Francia cinque volte: la prima dal 19 febbraio 1871 al 18 maggio 1873, la seconda dal 18 maggio al 25 maggio 1873, la terza dal 23 febbraio al 9 marzo 1876, la quarta dal 9 marzo al 12 dicembre 1876 e la quinta dal 13 dicembre 1877 al 4 febbraio 1878."}
{"id": "127139", "revid": "8596", "url": "https://it.wikipedia.org/wiki?curid=127139", "title": "Jules Dufaure", "text": ""}
{"id": "127141", "revid": "72396", "url": "https://it.wikipedia.org/wiki?curid=127141", "title": "Luis Oca\u00f1a", "text": "Professionista dal 1968 al 1977, in carriera ottenne 110 vittorie in corse professionistiche, e fu vincitore di un Tour de France e di una Vuelta a Espa\u00f1a; nel grande giro iberico detiene il record di podi, 5. Potente scalatore poco interessato alle classiche, si specializz\u00f2 sin da inizio carriera nelle grandi corse a tappe.\nCarriera.\nVisse fin da ragazzo nel sud della Francia, guadagnandosi il soprannome \"lo spagnolo di Mont-de-Marsan\". Inizi\u00f2 la sua carriera professionistica esordendo alla Vuelta a Espa\u00f1a nel 1968: dovette per\u00f2 abbandonare la gara per una caduta, la prima di un'eccezionale sequenza di sfortune che caratterizzeranno la sua vita, non solo sportiva. Le sue successive partecipazioni al Tour furono infatti contrassegnate da entusiasmanti vittorie di tappa, ma anche da sconcertanti cadute e da improvvisi ritiri. Nel 1973, dopo due ritiri per infortuni, riusc\u00ec a portare a termine la corsa vincendo con oltre un quarto d'ora di vantaggio sul secondo classificato, Bernard Th\u00e9venet.\nOca\u00f1a, che oltre a una vittoria (1970) e a numerosi piazzamenti nella Vuelta a Espa\u00f1a ottenne anche successi nel Grand Prix du Midi Libre (1969) e nel Grand Prix des Nations (1971), fu tra i pochi ciclisti che nei primi anni settanta riuscirono a contrastare il predominio di Eddy Merckx, in occasione del Tour de France 1971, dov'era in testa con oltre 5 minuti di vantaggio, prima della caduta che lo costrinse al ritiro ; anche nel Tour del 1972 era in lizza per la vittoria finale, ma venne investito dal compagno di squadra Alain Santy. Ritiratosi nel 1977, l'anno seguente sub\u00ec un grave incidente automobilistico mentre era al seguito di una corsa come commentatore televisivo, perdendo l'occhio sinistro.\nTormentato dal cattivo stato di salute e sofferente di frequenti stati depressivi, si tolse la vita nel 1994 sparandosi un colpo di pistola. Su sua richiesta le sue ceneri furono disperse sui Pirenei in modo che cadessero sul territorio delle due nazioni (Spagna e Francia), dove aveva trascorso gran parte della sua vita e dove aveva raccolto i maggiori successi sportivi."}
{"id": "127142", "revid": "1898263", "url": "https://it.wikipedia.org/wiki?curid=127142", "title": "Abbassamento crioscopico", "text": "L'abbassamento crioscopico \u00e8 la differenza osservata tra le temperature di congelamento di un solvente puro e di una sua soluzione. \u00c8 una propriet\u00e0 colligativa, come l'innalzamento ebullioscopico e la pressione osmotica.\nNel caso di soluzioni di non-elettroliti, \u00e8 proporzionale alla molalit\u00e0 (\"b\") della soluzione, per una costante Kc tipica del \"solvente\" (detta costante crioscopica).\ndove:\nNel caso di soluzioni elettrolitiche bisogna considerare anche il coefficiente di van 't Hoff \"i\", per cui si ha:\n\u00c8 con questo principio che molti composti chimici vengono usati in funzione di antigelo (un esempio \u00e8 il glicol etilenico).\nUn altro utilizzo di questa propriet\u00e0 si ha quando si butta il sale nella neve: il generarsi di cloruro di sodio acquoso (che ha un punto di fusione inferiore a quello dell'acqua pura) impedisce la formazione del ghiaccio anche a temperature inferiori a 0\u00a0\u00b0C.\nDalla misura sperimentale del suo valore \u00e8 possibile risalire al numero di particelle presenti in soluzione, e quindi al peso molecolare del soluto o al suo grado di dissociazione.\nTermodinamica.\nIn seguito all'aggiunta di un soluto, a pressione costante di 1 atm, si raggiunger\u00e0 una nuova condizione di equilibrio quando ad una data temperatura \"T\" il potenziale chimico del solvente puro \"A\" allo stato solido sar\u00e0 uguale al potenziale chimico del solvente presente in soluzione allo stato liquido. In termini matematici ci\u00f2 \u00e8 espresso dall'equazione seguente:\nRiarrangiando questa equazione nella forma\ne differenziando entrambi i membri dell'equazione rispetto alla temperatura, si ottiene\nche applicando l'equazione di Gibbs-Helmholtz\ndiventa infine\nMoltiplicando adesso ambo i membri per formula_9, e integrando rispettivamente il primo membro dal valore della frazione molare formula_10 corrispondente al solvente puro (per cui, quindi, formula_11) al generico valore finale formula_12 mentre il secondo membro viene integrato tra la temperatura formula_13 (temperatura di fusione del solvente puro) e la temperatura formula_14 (che corrisponder\u00e0 alla temperatura di fusione della soluzione), considerando l'entalpia di fusione formula_15 costante nell'intervallo di temperatura considerato alla fine si ricava\nPer comodit\u00e0 possiamo riferirci alla frazione molare formula_17 del soluto \"B\", per cui, sapendo che formula_18, l'espressione precedente diventa\nSupponendo inoltre che la concentrazione formula_17 del soluto sia molto piccola, si verifica la condizione\npertanto\nDato che formula_23, quindi\ncon il che si ha\nInglobando tutti i termini costanti in un'unica costante formula_26, ecco ricavata l'espressione semplificata utilizzata per quantificare l'entit\u00e0 dell'abbassamento crioscopico:\nSi noti che essendo la frazione molare formula_17 proporzionale alla molalit\u00e0 \"b\", risulta altres\u00ec possibile esprimere l'equazione precedente nella forma pi\u00f9 pratica"}
{"id": "127143", "revid": "72396", "url": "https://it.wikipedia.org/wiki?curid=127143", "title": "Credito formativo universitario", "text": "Il credito formativo universitario (in acronimo CFU) \u00e8 una modalit\u00e0 utilizzata nelle universit\u00e0 italiane per misurare il carico di lavoro richiesto allo studente per il conseguimento di un diploma di laurea.\nCostituiscono una semplificazione riguardo al riconoscimento di esami sostenuti in altre universit\u00e0 italiane o europee (ad esempio nell'ambito del programma Erasmus) e sono trasferibili attraverso il sistema \"ECTS\" (\"European Credit Transfer System\").\nStoria.\nNegli anni Novanta, dopo il crollo del muro di Berlino nel 1989, si assiste ad una serie di mutamenti geo-politici epocali, in tutto il mondo. \nIl dibattito scolastico \u00e8 ripreso dalla nascente Unione Europea che, pur non avendo poteri decisionali all'interno dei singoli stati, detta una serie di regole orientative, esaltando la politica del merito scolastico e la necessit\u00e0 di una politica comparativa tra i sistemi d'istruzione dei vari paesi membri. \nL'istruzione \u00e8 uno dei temi presentati nei vari incontri istituzionali dell'Unione: \nL'universit\u00e0 \u00e8 stata oggetto, nel corso degli anni Novanta e dei primi Duemila, di numerosi cambiamenti: vengono fatti in meno di vent'anni quattro riforme importanti che stravolgeranno l'intero sistema universitario. Nel 1999 viene abolito il vecchio ordinamento ed istituito l'attuale, nasce il cosiddetto percorso \"3+2\", anche se ci vorranno molti anni prima che il vecchio scompaia del tutto; assieme vengono introdotti i Crediti Formativi Universitari (CFU) per favorire lo spostamento all'interno del sistema, acquisibili anche mediante attivit\u00e0 lavorative o professionali. Le modalit\u00e0 di acquisizione sono state poi modificate da alcuni decreti ministeriali emanati il 16 marzo 2007 durante il governo Prodi II. \nUn nuovo sistema che il mondo accademico apprezza sempre meno, portando con s\u00e9 un ulteriore abbandono di studi. Valutare in CFU il peso delle singole discipline porter\u00e0 ad esiti bizzarri: in alcune sedi si \u00e8 giunti a indicare quante pagine di testo corrispondono a un CFU, ed \u00e8 aumentato in modo vertiginoso il numero degli esami, anche per pochi crediti. \nVia via che il nuovo sistema si consolidava, il mondo accademico mostrava di apprezzarlo sempre meno. \nLa legge 30 dicembre 2010, n. 240, nell'ambito della riforma Gelmini, ha posto poi un tetto massimo alla riconoscibilit\u00e0 di crediti derivanti da esperienze extra accademiche. \nTipologie.\nCredito formativo universitario.\nAd ogni esame universitario \u00e8 associato un certo numero di CFU; un singolo CFU \u00e8 pari a 25 ore di impegno dello studente. Ciascun anno accademico consta di 60 crediti formativi. Per conseguire la laurea triennale occorrono 180 CFU; per la laurea magistrale 120 (mentre l'anteriormente denominata \"laurea specialistica\" constava di 300 crediti formativi compresi quelli riconosciuti all'accesso e quelli recuperati relativi a eventuali debiti formativi). I diplomi di laurea magistrale a ciclo unico come ad esempio \"Medicina e Chirurgia\" o \"Giurisprudenza\" invece ne richiedono rispettivamente 360 e 300.\nDelle 25 ore una quota variabile (in relazione alle tabelle di classe dei corsi di laurea e a quanto deliberato dagli organi collegiali competenti per i singoli corsi di studio), ma mai inferiore al 50% (salvo casi particolari rappresentati da attivit\u00e0 a elevato contenuto sperimentale o pratico: vedi ad esempio tirocini e laboratori), \u00e8 riservata allo studio individuale. La restante quota \u00e8 rappresentata da lezioni frontali, esercitazioni in aula, seminari, cio\u00e8 quanto materialmente erogato dall'universit\u00e0 (alcuni atenei ricomprendono nel monte-crediti anche un tempo, convenzionalmente fissato, dedicato alle prove di valutazione intermedie e/o finali).\nI crediti formativi possono essere acquisiti non solo sostenendo gli esami, ma anche con esperienze professionali e/o lavorativo; ogni dipartimento universitario pu\u00f2 determinare il riconoscimento dei crediti ottenuti tramite attivit\u00e0 lavorativa, stage o altro. In ogni caso non possono essere conseguiti pi\u00f9 di 12 crediti derivanti da tali attivit\u00e0.\nCFU nelle specializzazioni mediche.\nPer quanto riguarda i medici in formazione specialistica l'impegno per CFU \u00e8 pesato secondo due tipologie di attivit\u00e0:\nPer le attivit\u00e0 di tipo professionalizzante, 1 CFU equivale a 30 ore di impegno anzich\u00e9 25 ore.\nQuesto consente di equiparare l'impegno orario settimanale dello specializzando a quello previsto per i medici a tempo pieno presso il Servizio sanitario nazionale (38 ore settimanali).\nInfatti la norma prevede che almeno il 70% delle attivit\u00e0 sia di tipo professionalizzante. Da ci\u00f2 deriva che i 60 CFU annuali sono suddivisi da un minimo di 42 CFU professionalizzanti (60*0.7=42) (pari a 1260 ore annuali di impegno: 42 CFU * 30 ore/CFU = 1260 ore) e 18 CFU \"ordinari\" (pari a 450 ore annuali di impegno: 18 CFU * 25 ore/CFU = 450 ore), per un totale di 1710 ore annuali, fino a un massimo di 60 CFU professionalizzanti (pari a 1800 ore annuali di impegno: 60 CFU * 30 ore/CFU = 1800 ore).\nConsiderato che allo specializzando spettano fino a 30 giorni di congedo annuali, i giorni lavorativi annuali (su settimane lavorative di 5 giorni) sono circa 230 all'anno (365*5/7-30=230,71), pari a circa 46 settimane di 5 giorni lavorativi (230/5=46).\nPertanto ne consegue che l'impegno orario settimanale teorico dello specializzando sarebbe compreso all'incirca tra 37 e 39 ore settimanali (1710/46=37,2; 1800/46=39,1). Ovvero compreso tra 1,25-1,5 CFU circa a seconda del della tipologia di attivit\u00e0 (professionalizzante/non).\nCredito formativo accademico.\nLe istituzioni AFAM possiedono dei crediti formativi assimilabili ai CFU denominati CFA (crediti formativi accademici), regolamentati dal DPR 8 luglio 2005, n.212."}
{"id": "127144", "revid": "767487", "url": "https://it.wikipedia.org/wiki?curid=127144", "title": "Madonna col Bambino in trono e due angeli", "text": "La Madonna col Bambino in trono e due angeli \u00e8 un dipinto a tempera e oro su tavola (122,6x62,9\u00a0cm, traslato dalla tavola originale) realizzato attorno al 1440 dal pittore italiano Filippo Lippi. L'opera che faceva parte di un trittico, ora smembrato, \u00e8 conservata, dal 1949, al Metropolitan Museum of Art di New York.\nStoria.\nIl dipinto, assieme agli sportelli laterali \"I dottori della Chiesa Agostino e Ambrogio\" e \"I dottori della Chiesa Gregorio e Girolamo\" (note assieme anche con il titolo \"I quattro dottori della Chiesa\"), costituiva la parte centrale di un trittico ligneo di cui non \u00e8 nota la sede originaria, ma era forse destinato ad un convento di monaci Agostiniani di Firenze.\nAcquisito nella collezione Mossi di Morano a partire dal XVI secolo, venne smembrato probabilmente verso la fine del XVIII secolo. Quando, nel 1828, l'arcivescovo Vincenzo Maria Mossi don\u00f2 la collezione all'Accademia Albertina di Belle Arti di Torino, della cui pinacoteca and\u00f2 a costituire la base, il trittico era gi\u00e0 stato separato ed erano presenti solo i due pannelli laterali.\nLa tavola centrale, che fu venduta probabilmente ai primi dell'Ottocento, sub\u00ec nel tempo un importante degrado a causa dei numerosi ritocchi e soprattutto per la traslazione su tela effettuata negli anni 1920 dall'antiquario Duveen. Entrata a far parte, nel 1928, della collezione privata di Jules Bache, venne donata, nel 1949, al Metropolitan Museum of Art di New York dove venne restaurata, ritrasportata su tavola, e dove \u00e8 tuttora conservata.\nLa pala venne ricostituita per la prima volta a Parigi, nel 1935, alla \"\u00abExposition de l'art italien de Cimabue \u00e0 Tiepolo\u00bb\". Da quel momento, l'unit\u00e0 compositiva delle tre opere venne riconosciuta dalla critica sebbene con alcune riserve dovute a discordanze tra gli sfondi, nella posa delle figure dei santi rispetto al soggetto della tavola centrale, nelle misure delle tavole (\"Marchini\" 1975).\nA Torino, nell'ottobre del 2004, il trittico completamente restaurato venne ricomposto, per la seconda volta, in occasione della mostra \"\u00abFilippo Lippi. Un trittico ricongiunto\u00bb\" organizzata presso la pinacoteca dell'Accademia Albertina di Belle Arti dove sono conservati i due sportelli.\nDescrizione.\nIl dipinto raffigura la Madonna seduta su un trono marmoreo con in braccio il bambino Ges\u00f9 e con in mano una rosa. Accanto al trono vi sono due angeli. Uno dei due, sulla sinistra, srotola un cartiglio che riporta un passo in latino dal Siracide: \"\u00abVenite ad me omnes, q\"[ui]\" concupiscitis me, et a generation\"[ibus meis implemini]\"\u00bb\" (\"\u00abVenite a me, o voi tutti che mi bramate, e saziatevi dei miei frutti\u00bb\").\nL'iconografia pittorica \u00e8 quella canonica della \"\u00abmaest\u00e0 della Madonna col Bambino in trono\u00bb\" conosciuta con l'epiteto di \"sedes sapientiae\" (\"seggio della sapienza\") e che compare, nelle raffigurazioni (icone, manoscritti, dipinti), a partire dal XII secolo.\nIl significato teologico \u00e8 esemplificato dal passo biblico che si riferisce alla prerogative della sapienza e qui attribuite alla Madonna, e si accorda con i soggetti dei pannelli laterali: i primi quattro dottori della Chiesa.\nCompleta l'iconografia, la rosa che Maria tiene in mano a simbolo dello sposalizio mistico della Chiesa con Cristo.\nStile.\nLo stile pittorico di Filippo Lippi, all'epoca della composizione dell'opera, \u00e8 in piena evoluzione. La solida e tondeggiante volumetria delle figure, l'imponente architettura del trono marmoreo riflettono l'acquisizione giovanile dell'esperienza di Masaccio, ma, come gi\u00e0 nella \"Madonna di Tarquinia\" del 1437, l'inquadratura che taglia le estremit\u00e0 del trono e il braccio dell'angelo, \u00e8 di ispirazione fiamminga: serve a suggerire uno spazio pi\u00f9 ampio di quello visibile, uno spazio esterno da dove proviene la luce; una luce che scivola sulle vesti definendone i colori nei continui passaggi chiaroscurali, scorre sul corpo del Ges\u00f9 bambino di cui accompagna il movimento, e sui volti dei personaggi di cui esalta - nella sottolineatura delle forme addolcite e delle vive espressioni - il sentimento.\nSar\u00e0 proprio questa notevole attenzione allo studio della propagazione della luce a far accostare Lippi, gi\u00e0 da parte dei contemporanei, al Beato Angelico \", ma \u00abcon la differenza che la luce non \u00e8 pi\u00f9 emanazione celeste, ma realt\u00e0 naturale, fisica\u00bb\" (\"Argan\", op. cit., p.\u00a0187)."}
{"id": "127145", "revid": "7336", "url": "https://it.wikipedia.org/wiki?curid=127145", "title": "Propriet\u00e0 colligativa", "text": ""}
{"id": "127146", "revid": "767487", "url": "https://it.wikipedia.org/wiki?curid=127146", "title": "Ga\u00ebtan de Rochebou\u00ebt", "text": "\u00c8 stato il Primo Ministro della Francia dal 23 novembre al 13 dicembre 1877."}
{"id": "127147", "revid": "599013", "url": "https://it.wikipedia.org/wiki?curid=127147", "title": "Wnd", "text": ""}
{"id": "127148", "revid": "6923", "url": "https://it.wikipedia.org/wiki?curid=127148", "title": "Santi Agostino, Francesco, Benedetto e un santo vescovo", "text": "I Santi Agostino, Francesco, Benedetto e un santo vescovo \u00e8 un dipinto a tempera su carta, applicata su tela (142,2x100,3\u00a0cm) attribuito al pittore italiano Filippo Lippi, databile al 1452-1464 circa e conservato, dal 1917, nel Metropolitan Museum of Art di New York.\nStoria e descrizione.\nOsvald Sir\u00e9n la ritenne ala destra di una pala d'altare, contemporanea agli affreschi eseguiti da Lippi a Prato, e ricollegabile alla \"Visione di sant'Agostino\" del Museo dell'Ermitage di San Pietroburgo e con \"Le storie di san Nicola\" della predella dell\"'Annunciazione\" in San Lorenzo a Firenze.\nL'attribuzione al Lippi o alla sua bottega \u00e8 controversa, per la mancanza di documenti e per le cattive condizioni di conservazione del dipinto. Taluni ritengono che Lippi abbia eseguito il disegno complessivo, affidando l'esecuzione pittorica agli allievi, altri riconoscono la mano dell'artista nelle teste dei santi inginocchiati."}
{"id": "127149", "revid": "1318658", "url": "https://it.wikipedia.org/wiki?curid=127149", "title": "Laurent Fignon", "text": "Professionista dal 1982 al 1993, vinse due Tour de France e un Giro d'Italia. Soprannominato \"Il Professore\" per l'abitudine di correre indossando occhiali da vista, mor\u00ec prematuramente, a cinquant'anni, a causa di un cancro del pancreas.\nCarriera.\nSi mise in luce tra i grandi del ciclismo nel 1982, al primo anno da professionista, vincendo il Crit\u00e9rium International. Appena ventiduenne, e all'esordio nella corsa, trionf\u00f2 l'anno seguente al Tour de France, approfittando anche dell'assenza di Bernard Hinault, il dominatore della scena ciclistica di quegli anni. Si conferm\u00f2 tuttavia l'anno seguente, questa volta sconfiggendo il titolato rivale e mettendo a referto ben cinque vittorie di tappa, due in salita sulle Alpi e tre a cronometro; sempre nel 1984 conquist\u00f2 inoltre il secondo posto, dietro Francesco Moser, al Giro d'Italia, corsa a tappe che vincer\u00e0 poi nel 1989.\nIn quello stesso anno, dopo una lunga assenza per infortunio, si classific\u00f2 secondo al Tour de France, (dal quale si \u00e8 ritirato per incidenti ben quattro volte in una sola tappa) a otto secondi di distanza dall'americano Greg LeMond, il minor distacco mai registrato al Tour tra primo e secondo. Corridore in grado di essere competitivo anche nelle \"classiche\", si impose nella Freccia Vallone nel 1986, nella Milano-Sanremo del 1988 e 1989, ancora una volta nel Crit\u00e9rium International del 1990.\nDopo il ritiro.\nChiusa la carriera nel 1993, rest\u00f2 nel mondo del ciclismo in ambito organizzativo: ebbe una parte non secondaria durante la stesura delle tappe del Tour de France 2004.\nNella sua autobiografia \"Eravamo giovani e spensierati\" dichiar\u00f2 di avere un tumore in stadio avanzato alle vie digestive. Proprio questo tumore lo port\u00f2 alla morte il 31 agosto 2010 all'et\u00e0 di 50 anni.\nFino a poco tempo prima, era stato attivo come commentatore di gare ciclistiche per la Televisione di Stato francese: in questa veste aveva anche svolto il ruolo di opinionista per France 2 durante il Tour de France 2010.\nIl corpo di Fignon \u00e8 stato cremato e inumato in un loculo del colombario del cimitero di P\u00e8re-Lachaise, a Parigi.\nPalmar\u00e8s.\nPista.\n1990"}
{"id": "127150", "revid": "2175", "url": "https://it.wikipedia.org/wiki?curid=127150", "title": "Innalzamento ebulloscopico", "text": ""}
{"id": "127151", "revid": "125405726", "url": "https://it.wikipedia.org/wiki?curid=127151", "title": "Albert de Broglie", "text": "\u00c8 stato il Primo Ministro della Francia tre volte: la prima dal 25 maggio al 26 novembre 1873, la seconda dal 26 novembre 1873 al 22 maggio 1874 e la terza dal 17 maggio al 23 novembre 1877. Fu il nonno di Louis de Broglie, premio Nobel per la fisica."}
{"id": "127153", "revid": "767487", "url": "https://it.wikipedia.org/wiki?curid=127153", "title": "Louis Buffet", "text": "\u00c8 stato il Primo Ministro della Francia dal 10 marzo 1875 al 22 febbraio 1876."}
{"id": "127154", "revid": "226458", "url": "https://it.wikipedia.org/wiki?curid=127154", "title": "Dottori della Chiesa Gregorio e Girolamo", "text": "I Dottori della Chiesa Gregorio e Girolamo \u00e8 un dipinto a tempera e oro su tavola (120x55 cm) realizzato attorno agli anni 1440 dal pittore italiano Filippo Lippi. L'opera che faceva parte di un trittico, ora smembrato, \u00e8 conservata, dal 1828, alla pinacoteca dell'Accademia Albertina di Belle Arti di Torino.\nStoria e descrizione.\nIl dipinto, assieme alle tavole \"I dottori della Chiesa Agostino e Ambrogio\" e la \"Madonna col Bambino in trono e due angeli\", costituiva lo sportello laterale destro di un trittico ligneo di cui si ignora la sede originaria ma era forse destinato ad un convento di monaci Agostiniani di Firenze. \nAcquisito nella collezione Mossi di Morano a partire dal XVI secolo venne smembrato probabilmente verso la fine del XVIII secolo. Quando, nel 1828, l'arcivescovo Vincenzo Maria Mossi don\u00f2 la collezione all'Accademia Albertina di Belle Arti, della cui pinacoteca and\u00f2 a costituire la base, il trittico era gi\u00e0 stato separato ed erano presenti solo i due pannelli laterali.\nLa pala venne ricostituita per la prima volta a Parigi, nel 1935, alla \"\u00abExposition de l'art italien de Cimabue \u00e0 Tiepolo\u00bb\". Da quel momento, l'unit\u00e0 compositiva delle tre opere venne riconosciuta dalla critica sebbene con alcune riserve dovute a discordanze tra gli sfondi, nella posa delle figure dei santi rispetto al soggetto della tavola centrale, nelle misure delle tavole (\"Marchini\" 1975).\nA Torino, nell'ottobre del 2004, il trittico completamente restaurato venne ricomposto, per la seconda volta, in occasione della mostra \"Filippo Lippi. Un trittico ricongiunto\" organizzata presso la pinacoteca dell'Accademia Albertina di Belle Arti dove sono conservati i due sportelli."}
{"id": "127155", "revid": "599013", "url": "https://it.wikipedia.org/wiki?curid=127155", "title": "Kenny Dalglish", "text": "Con 52 titoli tra la carriera di calciatore ed allenatore, risulta essere la personalit\u00e0 pi\u00f9 vincente della storia del calcio davanti al connazionale Sir Alex Ferguson (51); considerando la sola carriera da calciatore, si trova invece al secondo posto alle spalle del brasiliano Daniel Alves (44).\nCarriera.\nCalciatore.\nClub.\nScozzese, cresciuto nelle giovanili di una squadra di Dalmarnock (quartiere di Glasgow), Dalglish fu ingaggiato dal nel 1967. Professionista dall'anno successivo, gioc\u00f2 a fianco di Jimmy Johnstone, Billy McNeill, Bobby Lennox, Danny McGrain, Lou Macari, David Hay e altri famosi giocatori scozzesi sotto la guida di Jock Stein. Esord\u00ec in Prima Divisione di Scozia nell'ottobre 1969 in sostituzione dell'infortunato Bobby Murdoch. Il suo ultimo incontro in biancoverde fu nel maggio 1977 (pareggio 2-2 contro il ).\nFu ingaggiato dal Liverpool, allora guidato dal manager Bob Paisley, per rimpiazzare Kevin Keegan nel frattempo trasferitosi all'; il trasferimento cost\u00f2 440.000 sterline. Nella prima stagione di campionato con i \"Reds\" Dalglish mise a segno 20 goal.\nIl rapporto continuativo tra Dalglish e il Liverpool dur\u00f2 14 anni, nel corso dei quali lo scozzese divenne giocatore-allenatore (1985) e successivamente solo allenatore. Abbandon\u00f2 il calcio giocato il primo maggio 1990, sostituendo il nordico Jan M\u00f8lby in una gara casalinga contro il Derby County, vinta 1-0. Con i \u201cReds\u201d Kenny Dalglish vinse tre Coppe dei Campioni (1978, 1981 e 1984) e diversi titoli nazionali. PFA Player of the Year 1983, Manager of the Year 1986-88-90-95.\nDi lui, in seguito \u00e8 stato detto: \"Mi considero fortunato ad avere avuto l'onore ed il piacere di giocare accanto ad un fuoriclasse immenso come Kenny Dalglish\" (Danny McGrain, ex Celtic ed ex Nazionale Scozzese); \"Penso che negli anni '80 sono stati solamente due i giocatori che definirei pi\u00f9 forti di Dalglish, e sono Maradona e Platini\" (Ian Rush, ex Juventus, ed ex Nazionale Gallese).\nNazionale.\nDa giocatore della nazionale scozzese, Kenny Dalglish ha collezionato 102 presenze e ha preso parte alla Coppa del Mondo del 1974 in Germania Ovest, 1978 in Argentina e 1982 in Spagna. Esord\u00ec in Nazionale come sostituto ad Aberdeen nel novembre 1971 contro il , gara nella quale la Scozia si impose 1-0. Gioc\u00f2 dall'inizio l'incontro successivo un mese dopo, perdendo 2-1 in trasferta contro i . La sua ultima partita con i Blues risale al 12 novembre 1986 (vittoria 3-0 ad Hampden contro il ).\nAllenatore.\nIl 30 maggio 1985 all'indomani della sconfitta della finale della Champions League e della tragedia di Heysel viene nominato allenatore-giocatore del Liverpool. Il primo anno conduce subito i \"Reds\" alla vittoria del campionato distaccando di 2 punti l'Everton e della Coppa d'Inghilterra, nella Coppa di lega inglese viene eliminato in semifinale dal Queens Park Rangers. Il secondo anno vince subito la Supercoppa d'Inghilterra condivisa con l'Everton, nel campionato si piazza secondo posto alle spalle dell'Everton, nella Coppa d'Inghilterra viene eliminato al terzo turno dal Luton Town e nella Coppa di lega inglese perde la finale contro l'Arsenal. Il terzo anno rivince il campionato, nella Coppa d'Inghilterra perde la finale contro il Wimbledon e nella Coppa di lega inglese viene eliminato al terzo turno dall'Everton. Il quarto anno vince la Supercoppa d'Inghilterra, si piazza primo posto in campionato a pari merito con l'Arsenal, ma il titolo viene assegnato ai \"Gunners\" per differenza reti, vince la Coppa d'Inghilterra battendo l'Everton, nella Coppa di lega inglese viene eliminato al quarto turno dal West Ham United. Il quinto anno vince la Supercoppa d'Inghilterra e il campionato, nella Coppa d'Inghilterra viene eliminato in semifinale dal Crystal Palace e nella Coppa di lega inglese viene eliminato al terzo turno dall'Arsenal. Il sesto anno vince la Supercoppa d'Inghilterra condivisa con il Manchester United. Il 22 febbraio 1991 si dimette dalla guida per troppo stress, lasciando la squadra in vetta alla classifica con 3 punti di vantaggio dall'Arsenal.\nIl 12 ottobre viene nominato allenatore del Blackburn Rovers, prendendo la squadra all'undicesimo posto della seconda divisione inglese. Si piazza quinto posto a pari merito con il Cambridge United e partecipa ai play-off, dove vince ed ottiene la promozione in prima divisione. L'anno seguente si piazza al quarto posto in campionato, nella Coppa d'Inghilterra viene eliminato al sesto turno dallo Sheffield United e nella Coppa di lega inglese viene eliminato in semifinale dal Sheffield Wednesday. Il terzo anno arriva al secondo posto in campionato e si qualifica per la Coppa UEFA, nella Coppa d'Inghilterra viene eliminato al quarto turno dal Charlton Athletic e nella Coppa di lega inglese viene eliminato al quarto turno dal Tottenham Hotspur. Il quarto anno perde la finale della Supercoppa d'Inghilterra contro il Manchester United, ma si rif\u00e0 vincendo il campionato, riportando cos\u00ec i \"Rovers\" sul tetto d'Inghilterra dopo 81 anni di digiuno. Grazie a questo successo \u00e8 diventato uno dei tre allenatori, insieme ad Herbert Chapman e Brian Clough, ad aver vinto il campionato inglese con due squadre diverse. Nella Coppa d'Inghilterra viene eliminato al terzo turno dal Newcastle United, nella Coppa di lega inglese viene eliminato al quarto turno dal Liverpool e in Coppa UEFA esce al primo turno battuto dal Trelleborgs. Il 25 giugno 1995 lascia la guida a Ray Harford e diventa direttore sportivo. Il 21 agosto 1996 si dimette.\nIl 14 gennaio 1997 viene nominato allenatore del Newcastle United. Il primo anno si piazza secondo posto in campionato con 68 punti insieme all'Arsenal e Liverpool, nella Coppa d'Inghilterra viene eliminato al quarto turno dal Nottingham Forest. Il secondo anno va un po' male si piazza tredicesimo posto in campionato, nella Coppa di lega inglese viene eliminato ai quarti di finale dal Liverpool e nella Coppa d'Inghilterra arriva al secondo posto perdendo la finale anche se \u00e8 stata dominata dai \"Magpies\" contro l'Arsenal per 2-0 qualificandosi per la Coppa delle Coppe. Il 27 agosto 1998 dopo solo due partite di campionato viene esonerato e sostituito da Ruud Gullit.\nIl 10 giugno 1999 dopo 22 anni ritorna al Celtic come direttore tecnico e John Barnes nel ruolo di allenatore. Il 10 febbraio 2000 viene nominato allenatore interim in sostituzione dell'esonerato Barnes. Vince la Coppa di lega scozzese battendo in finale per 2-0 l'Aberdeen e in campionato e si piazza secondo posto con 21 punti di distacco dalla capolista Rangers. Il 15 dicembre un magistrato gli ha riconosciuto un risarcimento di 600.000 sterline (2 miliardi di lire) per il licenziamento sub\u00ecto.\nIl 18 aprile 2009 viene contattato dalla dirigenza del Liverpool e dal tecnico Rafael Ben\u00edtez per occuparsi delle giovanili del club. Il 4 luglio viene nominato responsabile del settore giovanile e ambasciatore del club. L'8 gennaio 2011 ritorna alla guida del Liverpool sostituendo il dimissionario Roy Hodgson. Il 12 maggio firma il rinnovo per altri 3 anni alla guida dei \"Reds\". Vince la Coppa di Lega inglese. Il 16 maggio 2012 lascia la guida.\nDirigente.\nIl 5 ottobre 2013 entra a far parte del consiglio di amministrazione del Liverpool con un ruolo non esecutivo."}
{"id": "127156", "revid": "6923", "url": "https://it.wikipedia.org/wiki?curid=127156", "title": "Ernest Courtot de Cissey", "text": "\u00c8 stato il Primo Ministro della Francia dal 22 maggio 1874 al 10 marzo 1875."}
{"id": "127157", "revid": "226458", "url": "https://it.wikipedia.org/wiki?curid=127157", "title": "Dottori della Chiesa Agostino e Ambrogio", "text": "I Dottori della Chiesa Agostino e Ambrogio \u00e8 un dipinto a tempera e oro su tavola (120x55 cm) realizzato attorno agli anni 1440 dal pittore italiano Filippo Lippi. L'opera che faceva parte di un trittico, ora smembrato, \u00e8 conservata, dal 1828, alla pinacoteca dell'Accademia Albertina di Belle Arti di Torino.\nStoria e descrizione.\nIl dipinto, assieme alle tavole \"I dottori della Chiesa Gregorio e Girolamo\" e la \"Madonna col Bambino in trono e due angeli\", costituiva lo sportello laterale sinistro di un trittico ligneo di cui si ignora la sede originaria ma era forse destinato ad un convento di monaci Agostiniani di Firenze. \nAcquisito nella collezione Mossi di Morano a partire dal XVI secolo venne smembrato probabilmente verso la fine del XVIII secolo. Quando, nel 1828, l'arcivescovo Vincenzo Maria Mossi don\u00f2 la collezione all'Accademia Albertina di Belle Arti, della cui pinacoteca and\u00f2 a costituire la base, il trittico era gi\u00e0 stato separato ed erano presenti solo i due pannelli laterali.\nLa pala venne ricostituita per la prima volta a Parigi, nel 1935, alla \"\u00abExposition de l'art italien de Cimabue \u00e0 Tiepolo\u00bb\". Da quel momento, l'unit\u00e0 compositiva delle tre opere venne riconosciuta dalla critica sebbene con alcune riserve dovute a discordanze tra gli sfondi, nella posa delle figure dei santi rispetto al soggetto della tavola centrale, nelle misure delle tavole (\"Marchini\" 1975).\nA Torino, nell'ottobre del 2004, il trittico completamente restaurato venne ricomposto, per la seconda volta, in occasione della mostra \"Filippo Lippi. Un trittico ricongiunto\" organizzata presso la pinacoteca dell'Accademia Albertina di Belle Arti dove sono conservati i due sportelli."}
{"id": "127158", "revid": "1059402", "url": "https://it.wikipedia.org/wiki?curid=127158", "title": "Jules Simon", "text": "\u00c8 stato il primo ministro della Francia dal 12 dicembre 1876 al 17 maggio 1877.\nFu membro della Massoneria, essendo stato iniziato il 3 luglio 1870 nella loggia \"Le R\u00e9veil ma\u00e7onnique\" di Boulogne-sur-Seine, appartenente al Grande Oriente di Francia. "}
{"id": "127159", "revid": "1369234", "url": "https://it.wikipedia.org/wiki?curid=127159", "title": "Rangers Football Club", "text": "Il Rangers Football Club, noto semplicemente come Rangers o Glasgow Rangers (fuori della Scozia), \u00e8 una societ\u00e0 calcistica scozzese con sede nella citt\u00e0 di Glasgow, militante in Scottish Premiership (massima serie del campionato scozzese) dal 2016.\nAffiliata alla Scottish Football Association (SFA), la squadra ha preso parte a 121 dei 125 campionati di massima divisione scozzese disputati fino ad oggi. Il club \u00e8 andato incontro al fallimento nel 2012: entrato in liquidazione il 14 giugno di quell'anno, ha venduto tutti i suoi cespiti ad una nuova societ\u00e0, la \"The Rangers Football Club Ltd\" di Charles Green, per la somma di cinque milioni e mezzo di sterline (circa sette milioni di euro), configurando cos\u00ec la cessione del ramo d'azienda e preservando la storia e l'identit\u00e0 del club; l'affiliazione dei Rangers alla SFA \u00e8 stata confermata a condizione di un anno di sospensione del calciomercato. La squadra originaria \u00e8 entrata in liquidazione il 31 ottobre 2012 ed \u00e8 ripartita dal pi\u00f9 basso livello del calcio scozzese professionistico, la Scottish League Two (quarta serie).\nI Rangers sono il club pi\u00f9 titolato a livello scozzese e internazionale, vantando un \"palmar\u00e8s\" composto da 117 trofei (120 contando anche i campionati inferiori). Con 55 trionfi nel proprio campionato risulta essere la squadra con il maggior numero di titoli nazionali in tutto il panorama mondiale, insieme alla squadra nordirlandese del Linfield, oltre a 33 trionfi nella Coppa di Scozia e 27 nella Coppe di Lega, anch'esso un record. Assieme al Celtic, detengono il primato di treble nazionali con 7 affermazioni nella loro storia (1949, 1974, 1976, 1978, 1993, 1999 e 2003). I Rangers sono stati il primo club britannico a raggiungere una finale di un torneo UEFA e hanno vinto la Coppa delle Coppe UEFA nel 1972 dopo avere gi\u00e0 raggiunto la finale in due occasioni: nel 1961 e nel 1967. Una terza finale in Europa \u00e8 stata quella relativa alla Coppa UEFA 2008, arrivata dopo l'eliminazione nella fase a gironi della Champions League dello stesso anno, dove circa 200.000 sostenitori si recarono a Manchester, pur essendo la finale contro lo Zenit di San Pietroburgo in realt\u00e0 vista da circa 44.000 spettatori allo stadio City of Manchester. Con la vittoria della Scottish Premier League nel 2005, i Rangers hanno conquistato il 51\u00ba titolo nazionale della loro storia (prima squadra al mondo a riuscire in questa impresa), motivo per cui sulle maglie da gioco lo stemma del club \u00e8 sormontato da cinque stelle, ognuna delle quali rappresenta 10 campionati vinti. Insieme ai rivali cittadini del Celtic forma la cosiddetta \"Old Firm\" del calcio scozzese, uno dei derby pi\u00f9 antichi e pi\u00f9 intensi nel calcio mondiale.\nStoria.\nDalle origini al nuovo secolo (1872-1900).\nIl club venne fondato nel Marzo 1872 dai fratelli Peter e Moses McNeil, da William McBeath e da Peter Campbell. I fondatori decisero di chiamarlo \"Rangers\" dal nome di una squadra inglese di rugby. La prima partita della neonata squadra fu giocata contro il Callander Football Club e si concluse 0-0. Secondo alcuni, tuttavia, la vera data di fondazione del Rangers sarebbe stata il 1873, anno in cui si ebbe il primo meeting annuale del club e vennero eletti i primi membri.\nA piccoli passi, ma progressivamente, la squadra crebbe e gi\u00e0 nel 1876 Moses McNeil divenne il primo giocatore dei Rangers a vestire la maglia della nazionale scozzese per un'amichevole contro il . Nel 1877 e nel 1879 i Rangers arrivarono alla finale della Coppa di Scozia, entrambe le volte persa contro il Vale of Leven. Del 1888 \u00e8, invece, il primo di oltre 370 derby cittadini contro il , perso per 2-5, che diede origine alla \"Old Firm\". Il 1890 vide i Rangers tra i fondatori della Lega Calcio scozzese e l'anno successivo li vide campioni nazionali a pari merito del Dumbarton, squadra contro la quale i Rangers pareggiarono 2-2 nell'incontro di spareggio per il titolo dopo che la stagione regolare li aveva visti finire appaiati in testa alla classifica. Nel 1894 arriv\u00f2 la prima vittoria nella Coppa di Scozia, al termine della finale vinta per 3-1 contro i rivali del Celtic. Precedentemente, quando la Lega Calcio scozzese ancora non era stata costituita, i Rangers giocarono anche nella Coppa d'Inghilterra, della quale raggiunsero nel 1887 la semifinale, poi persa contro l'.\nGli ultimi quattro anni del secolo videro i Rangers aggiudicarsi due Coppe (1897 e 1898) e due titoli di campione di Scozia (1899 e 1900) consecutivi. Il campionato 1898/99, in particolare, \u00e8 degno di nota perch\u00e9 la squadra vinse tutte le 18 partite in calendario.\nFino a quel momento la squadra non aveva una struttura societaria definita, come pure neppure un allenatore: fu proprio nel 1899 che il club divenne una societ\u00e0 regolarmente registrata e al dirigente addetto all'arbitro William Wilton venne affidato il ruolo di allenatore. Venne anche formato un consiglio d'amministrazione e fu eletto presidente James Henderson.\nWilton e Struth: mezzo secolo di successi (1901-1954).\nSotto la guida di William Wilton - affiancato, in seguito, dal suo vice Bill Struth - la squadra vinse sette titoli nel primo ventennio del nuovo secolo, dal 1901 al 1920. In particolare, quest'ultimo titolo giunse al termine di una stagione da record: avendo mancato di riconfermarsi campioni nel 1919, i Rangers affrontarono il torneo successivo decisi a riprendersi il primo posto, e lo ottennero alla fine di un campionato in cui segnarono 106 goal in 42 incontri. Wilton non fece in tempo, tuttavia, a godersi l'ennesimo trionfo perch\u00e9 mor\u00ec nel maggio del 1920 a causa di un incidente in barca, cosa questa che port\u00f2 Struth alla guida della squadra per 34 stagioni consecutive, fino al 1954: in quel periodo l'ex braccio destro di Wilton port\u00f2 nella bacheca dei Rangers 18 titoli di campione scozzese, 10 Coppe di Scozia e anche 2 Coppe di Lega, dando al club anche il primo \"treble\" scozzese nel 1948/49.\nScott Symon e l'Europa (1954-1967).\nBill Struth lasci\u00f2 l'incarico di allenatore nel 1954 dopo il \"double\" di un anno prima e il suo posto fu preso da Scott Symon, il terzo allenatore in 55 anni di storia societaria dei Rangers. Symon rimase per 13 stagioni alla guida della squadra, nel corso dei quali la condusse fuori dai confini del Regno Unito con risultati anche di rilievo: l'UEFA aveva, infatti, istituito nel 1955 la Coppa dei Campioni e, nel 1960, la Coppa delle Coppe. A fronte, quindi, dei sei titoli nazionali (1956, 1957, 1959, 1961, 1963 e 1964) e delle cinque Coppe di Scozia (1960, 1962, 1963, 1964 1966), nonch\u00e9 l'ennesimo \"treble\" campionato / Coppa di Scozia / Coppa di Lega nel 1964, arriv\u00f2 anche la prima partecipazione alla Coppa dei Campioni 1956/57, che si risolse in un'eliminazione a opera del nella terza partita di spareggio agli ottavi di finale. Nel 1959/60 la squadra arriv\u00f2 fino alla semifinale, perdendo contro l'Eintracht Francoforte con un complessivo 4-12 (1-6 e 3-6), ma nel 1961 fu la prima squadra britannica a raggiungere una finale europea, quella della Coppa delle Coppe, persa con un complessivo 1-4 contro la Fiorentina (0-2 a Glasgow, 1-2 a Firenze). Prima di lasciare l'incarico, Symon guid\u00f2 i Rangers a un'altra finale di Coppa delle Coppe, quella del 1966/67, persa contro il ai tempi supplementari (nella stessa stagione in cui il vinceva la Coppa dei Campioni).\nWaddell e il successo europeo (1969-1972).\nL'uscita di Symon fu seguita da un breve interregno di Davie White, durato due stagioni prive di successi. Nel 1969 giunse sulla panchina dei Rangers il quinto tecnico della storia del club, Willie Waddell. A lui \u00e8 legato l'unico successo della squadra fuori dai confini patrii, la Coppa delle Coppe 1971-72 vinta battendo la Dinamo Mosca per 3-2 al Camp Nou di Barcellona, in una finale che vide anche l'invasione di campo di circa 10.000 scozzesi ubriachi a un minuto dalla fine dell'incontro; invasione ripetuta al fischio finale, che imped\u00ec la cerimonia di premiazione e che diede vita ad accesi scontri non privi di brutalit\u00e0 con la polizia spagnola. L'invasione cost\u00f2 ai Rangers la squalifica internazionale per due stagioni, poi ridotte a una dall'UEFA, ma anche cos\u00ec la squadra, che aveva fallito per un punto la scalata al titolo nazionale, non pot\u00e9 difendere nella stagione successiva la Coppa vinta.\nLa vittoria europea, comunque, giungeva poco meno di un anno e mezzo dopo il secondo grande disastro di Ibrox del 1971 e fu vissuta come l'uscita da un lungo periodo buio. Poche settimane dopo la vittoria della Coppa delle Coppe Waddell lasci\u00f2 l'incarico per diventare direttore generale del club, e il suo posto fu preso dal suo ex-braccio destro John \u201cJock\u201d Wallace jr., figlio d'arte.\nWallace jr. 1 (1972-1978).\nJock Wallace jr., calciatore, tecnico e a sua volta figlio di calciatore, assunse la direzione tecnica della squadra in un periodo fecondo per il club. Nelle sue sei stagioni sulla panchina dei Rangers vinse tre titoli nazionali (1975, 1976 e 1978, l'ultimo dei quali ottenuto nel campionato riformato a 10 squadre con doppia andata e un ritorno). Il campionato del 1975 interruppe una serie di nove titoli consecutivi vinti dagli eterni rivali del Celtic, che gi\u00e0 avevano avuto modo di collaudare la tenuta dei Rangers sotto la guida di Wallace nella sua stagione d'esordio, risultando sconfitti nella finale di Coppa di Scozia 1972/73 per 3-2. A Wallace si devono anche il terzo e quarto \"treble\" del club, rispettivamente nel 1976 e nel 1978, anno in cui, inaspettatamente e senza alcuna spiegazione, il tecnico si dimise. Grazie, tuttavia, al gran raccolto di successi del decennio quasi al termine, i Rangers divennero il club pi\u00f9 titolato di Scozia. Il posto di Wallace fu preso da uno dei protagonisti di quel periodo, l'ex calciatore John Greig.\nJohn Greig e Wallace Jr. (1978-1986).\nAi primi due turni della Coppa dei Campioni 1978/79 Greig trov\u00f2 subito delle avversarie difficili, la e il PSV, che riusc\u00ec per\u00f2 a eliminare; il cammino si interruppe ai quarti contro il , che fece pesare l'1-0 dell'andata e che impose l'1-1 in Scozia per un 1-2 finale che estromise i Rangers dalla Coppa. L'eliminazione europea nascondeva, altres\u00ec, l'inizio di una crisi: la squadra perse la testa del campionato scozzese, fino a quel momento condotto senza troppi affanni, e inizi\u00f2 cos\u00ec un periodo nero che coinvolse i Rangers (in cinque anni di guida tecnica di Greig solo due Coppe di Scozia nel 1979 e nel 1981, e due Coppe di Lega nel 1979 e nel 1982) e, pi\u00f9 in generale, tutto il calcio di Glasgow, che coincise con l'ascesa alla ribalta delle - fino ad allora - squadre di secondo piano dell' (vincitore della Coppa delle Coppe 1982/83 contro il ) e Dundee Utd. (campione scozzese nel 1983 e semifinalista di Coppa dei Campioni 1983/84, sconfitta dalla con un 2-3 complessivo). Nonostante le Coppe vinte, Greig non riusc\u00ec mai a vincere il titolo nazionale e si dimise nel 1983.\nI Rangers riassunsero Jock Wallace sperando che questi fosse capace di ripetere i successi di dieci anni prima, ma tali speranze vennero deluse. Nonostante la vittoria di due Coppe di Scozia consecutive, nel 1984 e nel 1985, Wallace non riusc\u00ec mai a far cambiare passo alla squadra. Durante il campionato 1985/86, quando la squadra scivol\u00f2 al quinto posto in classifica senza prospettive di miglioramento, Wallace fu licenziato: dall'ultimo titolo vinto erano passati ormai otto anni e due allenatori.\nGraeme Souness e il ritorno al primato (1986-1991).\nNel 1986, lo scozzese Graeme Souness, gi\u00e0 pluridecorato in Inghilterra con il e reduce da un biennio in Italia con la Sampdoria, fece ritorno in patria e fu ingaggiato dai Rangers come giocatore-allenatore. La manovra faceva seguito alla decisione presa dal proprietario del club (lo scozzese residente negli USA Lawrence Marlborough), preoccupato dell'assenza di risultati degli ultimi anni, di mettere pesantemente mano al \"management\" societario: gi\u00e0 uno dei suoi primi atti era stato quello di insediare alla presidenza del club David Holmes, il cui programma era quello di ingaggiare gli scozzesi di spicco che si erano distinti nel campionato inglese. Souness fu, appunto, uno di essi.\nIl ritorno in Scozia di Souness segn\u00f2 anche il ritorno alla vittoria dei Rangers, che rivinsero subito il campionato alla prima stagione sotto la sua guida, dopo nove anni di assenza al vertice. Il successo fu bissato dalla vittoria in Coppa di Lega, vinta battendo in finale, per l'ennesima volta, il Celtic. David Murray rilev\u00f2 nel 1988 la propriet\u00e0 del club da Marlborough e tra i suoi primi atti vi fu la riconferma di Souness come giocatore-allenatore. Questi ripag\u00f2 la fiducia vincendo due campionati consecutivi. Quelli di Souness furono i primi due di una serie, poi continuata dal suo successore, di nove titoli consecutivi.\nNonostante i suoi successi con la squadra, Souness non si integr\u00f2 mai totalmente nel sistema-calcio scozzese. Bersagliato da numerose sanzioni disciplinari (fu addirittura espulso al suo esordio assoluto nei Rangers il 9 agosto 1986) fu molte volte inibito anche da allenatore.\nSouness lasci\u00f2 i Rangers nel 1991 per tornare al : la sua ultima stagione coincise con un campionato vinto all'ultima giornata sul filo di lana battendo a Ibrox i rivali per il titolo dell'.\nGli anni '90: Walter Smith e Advocaat (1991-2000).\nWalter Smith, che raccolse l'eredit\u00e0 di Souness, vinse subito il titolo nel 1992, quarto consecutivo del club, e l'anno dopo condusse i Rangers a una delle migliori stagioni della sua storia: non solo lo port\u00f2 al quinto \"treble\", ma giunse a un passo dalla finale della Champions League 1992-93: infatti, per un solo punto, e nonostante i Rangers avessero finito imbattuti la competizione, furono i francesi dell'Olympique Marsiglia a vincere il Gruppo A e ad andare a battere il Milan in finale nella prima edizione del nuovo torneo continentale che soppiantava la vecchia \"Coppa dei Campioni\". L'anno successivo la squadra consegu\u00ec il \"double\" campionato / Coppa di Lega e manc\u00f2 il suo sesto \"treble\" perdendo la finale di Coppa di Scozia contro il Dundee Utd. Giocatori di spicco arrivarono in quel periodo, tra cui Brian Laudrup e Paul Gascoigne, e Smith guid\u00f2 la squadra anche alla conquista dei campionati 1995, 1996 e 1997, per un personale di sette titoli consecutivi, che significarono, sommati ai due di Souness, nove per il club e record del Celtic eguagliato. La stagione successiva, l'ultima di Smith alla guida della squadra, vide il tecnico mancare il suo ottavo titolo consecutivo e il decimo dei Rangers. Nel giugno 1998 Smith firm\u00f2 per l' e, al pari suo, anche diversi giocatori lasciarono il club, tra cui Laudrup, McCoist e Gough.\nPer sostituire Walter Smith fu chiamato nel 1998 l'olandese Dick Advocaat, soprannominato \"Il Piccolo Generale\". Proveniente dal PSV, fu il primo allenatore non scozzese a guidare la squadra. Il suo ingaggio fu visto come l'intenzione, da parte dei vertici societari, di competere con i club europei di alto profilo. Tuttavia, nonostante le cifre investite nella squadra, l'affermazione a livello continentale non arriv\u00f2 (l'allenatore olandese non riusc\u00ec mai ad arrivare oltre gli ottavi di finale delle competizioni europee cui partecip\u00f2 in quel periodo) e, quando Advocaat lasci\u00f2 il club, la sua eredit\u00e0 consist\u00e9 in un passivo di bilancio che menom\u00f2 finanziariamente i Rangers per alcuni anni: in effetti, il budget messo a disposizione del tecnico olandese fu ingente, se messo a confronto con campagne acquisti precedenti e successive. 36 milioni di sterline (55 milioni di euro) furono impiegati per l'acquisto dei compatrioti Numan e van Bronckhorst, acquisti tutto sommato riusciti, anche se parzialmente vanificati da altri come quello di Andrej Kan\u010delskis, che non rese secondo le aspettative.\nIn campo nazionale tuttavia Advocaat rispett\u00f2 le previsioni ottenendo il sesto \"treble\" per il club nel 1999 e il \"double\" campionato/Coppa di Scozia nel 2000. Tuttavia i metodi di Advocaat, causa di tensioni e divisioni nello spogliatoio, portarono molti giocatori a chiedere di lasciare la societ\u00e0. Dopo una stagione, la 2000/01, priva di risultati e con il Celtic autore del \"treble\", Advocaat decise di lasciare le funzioni da tecnico per mantenere quelle direttive in ambito societario, che tenne per altri 11 mesi fino alle sue definitive dimissioni nel 2002.\nGli anni 2000 (2000-2010).\nQuando Alex McLeish assunse la guida del club nel dicembre del 2001, ben pochi invidiarono la sua posizione, dovendosi egli trovare a guidare la pesante eredit\u00e0 tecnico-finanziaria lasciata da Advocaat, che in pratica si traduceva nell'impossibilit\u00e0 di effettuare un mercato in linea con i propri programmi e nel dover tirare fuori il meglio dei giocatori ricevuti in dote dalla precedente gestione. Quando McLeish si present\u00f2 a sorpresa alla conferenza stampa dell'11 dicembre 2001 nelle vesti di manager a fianco di Advocaat la reazione dei tifosi fu tiepida, in quanto videro in ci\u00f2 il ridimensionamento delle ambizioni del club, a dispetto della buona reputazione che McLeish si era fatto allenando con buoni risultati squadre non di primo piano come l' o il .\nNeppure manc\u00f2 chi, riferendosi all'esperienza di McLeish come secondo di Alex Ferguson sulla panchina dell'Aberdeen, si chiese se un personaggio cos\u00ec poco legato alle sorti dei Rangers sarebbe stato in grado di gestire la contesa contro i ringalluzziti avversari del Celtic. Il giovane tecnico ebbe modo di far ricredere chi dubitava di lui: nel 2002 vinse subito la Coppa di Scozia, per giunta battendo 3-2 il Celtic con un goal del danese L\u00f8venkrands proprio allo scadere. L'anno successivo, il 2003, i Rangers vinsero a marzo un'altra delle innumerevoli finali contro il Celtic, quella di Coppa di Lega, per 2-1, realizzarono il \"double\" a maggio vincendo il titolo all'ultima giornata di campionato in un finale drammatico, che vide il Celtic soccombere solo per una peggiore differenza-reti (+72 contro +73 dei Rangers); infine, una settimana pi\u00f9 tardi, completarono il loro settimo \"treble\" battendo in finale di Coppa di Scozia il Dundee per 1-0. Il \"treble\" coincise anche con il 50\u00ba titolo di campione di Scozia, che fece dei Rangers il primo club europeo a tagliare tale prestigioso traguardo.\nTuttavia, gli effetti del dissesto economico lasciato da Advocaat iniziarono a farsi sentire: il calo di risorse finanziarie impose pesanti tagli alle spese, che si concretizz\u00f2 nella cessione di giocatori anche di successo ma costosi come Lorenzo Amoruso, il nazionale Neil McCann e Barry Ferguson, e nella necessit\u00e0 di rimpiazzarli con giovani di talento ma di basso costo o a parametro zero. Ci\u00f2 caus\u00f2 un calo di rendimento della squadra, che ebbe come conseguenza la mancata qualificazione dalle Coppe europee; ci\u00f2 fece pensare che McLeish avesse i giorni contati alla guida della squadra, ma alcuni degli altri acquisti dell'estate precedente, segnatamente il croato Pr\u0161o e il francese Boumsong iniziarono, una volta ambientati, a fornire un rendimento eccellente. Arrivarono cos\u00ec la Coppa di Lega a marzo, vinta battendo il per 5-1 in finale e, alquanto inaspettatamente, il 51\u00ba titolo di campione di Scozia, vinto ancora una volta dopo un testa-a-testa contro il Celtic risolto solo all'ultimo minuto dell'ultima giornata. La stagione successiva fu senza successi, cos\u00ec alla fine di questa McLeish rassegn\u00f2 le dimissioni, peraltro gi\u00e0 annunciate a febbraio.\nL'esperienza del francese Paul Le Guen alla guida dei Rangers \u00e8, a tutt'oggi, notevole soprattutto per la sua estrema brevit\u00e0: solo sei mesi, dal luglio 2006 al gennaio 2007. Nonostante una faraonica campagna acquisti con l'ingaggio del sudafricano Dean Furman dal , dei francesi William Stanger (poi lasciato libero a febbraio 2007 dal club) e Antoine Ponroy dal Rennes, il ceco Libor Sionko e lo svedese Karl Svensson, i risultati non premiarono l'allenatore: a dispetto dei buoni risultati della Coppa UEFA, in cui i Rangers raggiunsero gli ottavi di finale, la squadra non fu mai in lotta per il titolo nazionale e, dopo numerosi problemi con lo spogliatoio, il 4 gennaio 2007 Le Guen rassegn\u00f2 le dimissioni da tecnico senza essere mai riuscito a far fare alla squadra un decisivo salto di qualit\u00e0.\nDopo l'abbandono di Le Guen la stampa trov\u00f2 \u00abcomprensibile\u00bb che la nuova struttura societaria prevedesse il ritorno di Walter Smith come allenatore e Ally McCoist come suo vice. Tuttavia, essendo Smith in quel momento l'allenatore della nazionale scozzese, la Federazione sulle prime rifiut\u00f2 di lasciarlo libero e, una volta che lo stesso Smith si dimise, annunci\u00f2 azioni legali contro di lui per inadempienza contrattuale. Il 10 gennaio 2007 la coppia Smith-McCoist assunse in ogni caso la guida tecnica del club.\nSotto la guida tecnica di Smith i Rangers, nella stagione 2007-08, eliminati dalla Champions, hanno compiuto un positivo cammino in Coppa UEFA, conclusosi con la sconfitta per 0-2 in finale al City of Manchester Stadium il 14 maggio 2008 contro lo . Hanno poi vinto la Scottish Cup battendo in finale il Queen of the South per 3-2. Dopo tre anni di attesa, i Rangers tornarono a vincere il campionato scozzese (il loro 52\u00b0) nella stagione 2008-09, aggiudicandosi inoltre per la 33\u00aa volta la Scottish Cup battendo il Falkirk per 1-0. Il club riusc\u00ec a vincere il titolo anche nei successivi 2 campionati, mentre in Champions League venne entrambe le volte eliminato alla fase a gironi.\nIl fallimento (2011-2012).\nIl 6 maggio 2011, David Murray vendette il club alla Wavetower Limited di propriet\u00e0 della Liberty Capital detenuta da Craig Whyte per 1 sterlina. Nel giugno 2011 venne ingaggiato come tecnico l'ex giocatore Ally McCoist che fall\u00ec la qualificazione alla fase a gironi della Champions.\nIl 14 febbraio 2012 i Rangers entrarono in amministrazione controllata a causa del mancato pagamento di nove milioni di sterline al fisco britannico. Con l'ingresso in amministrazione vennero sottratti al club 10 punti in campionato. Gli amministratori avevano elaborato un piano di taglio di costi al fine di risanare le finanze del club, anche proponendo ai giocatori di decurtarsi il 75% dello stipendio, ma visto il forte debito contratto, di oltre 100 milioni di euro, da estinguere entro il 31 marzo 2012, la societ\u00e0 non riusc\u00ec nell'impresa di salvare il club dal fallimento coprendo il debito.\nIl 14 giugno 2012 la societ\u00e0 venne messa in liquidazione. Nello stesso giorno Charles Green form\u00f2 una NewCo (una nuova societ\u00e0 che sar\u00e0 nominata The Rangers Football Club), e il 4 luglio i 12 clubs della SPL votarono la proposta di ammettere direttamente in SPL i NewCo Rangers, riconoscendo il passaggio del titolo sportivo dei Rangers alla nuova societ\u00e0 di propriet\u00e0 di Charles Green, ma la proposta fu respinta con 10 voti a sfavore, un astenuto e un voto a favore (per essere accettata la NewCo doveva avere almeno 8 voti favorevoli su 12). Tra le motivazioni addotte dai club si \u00e8 sottolineato che \u00abl'azione \u00e8 stata fatta per proteggere l'integrit\u00e0 del gioco del calcio in Scozia\u00bb.\nIl 13 luglio i 30 clubs della SFL (Scottish Football League), partecipanti alla Prima, Seconda e Terza Divisione scozzese, votarono la proposta di ammettere la NewCo Rangers (di propriet\u00e0 di Charles Green) direttamente in First Division (la seconda serie), ma, con un esito di 25 a 5, la proposta venne respinta, stabilendo quindi che i NewCo Rangers sarebbero partiti dalla serie pi\u00f9 bassa: la Scottish Third Division.\nIl 1\u00ba ottobre 2012 gli amministratori David Whitehouse e Paul Clark consegnano il rapporto finale del loro lavoro come amministratori della societ\u00e0, rivelando che il totale dei debiti accumulati dai Rangers Football Club \u00e8 pari a 94.426.217 sterline. I creditori hanno tempo fino al 12 ottobre 2012 per dare il proprio voto relativamente al rapporto. Quando terminer\u00e0 il periodo in amministrazione, la societ\u00e0 sar\u00e0 messa in mano ai liquidatori.\nIl 31 ottobre 2012 i Rangers vecchia societ\u00e0 sono entrati in liquidazione.\nIl 24 e il 25 ottobre in due servizi su Scotland Report il giornalista investigativo Mark Daly di BBC Scotland ha presentato prove che dimostrano che gli amministratori Duff e Phelps, amministratori dei Rangers dal 14 febbraio al 31 ottobre 2012, conoscevano perfettamente l'affare Tiketus, gettando un'ombra sull'amministrazione e sulla vendita dei cespiti del club su cui ora indagheranno i liquidatori.\nLa risalita (2012-2016).\nScottish League Two (2012-2013).\nI ricostituiti Rangers ripartirono quindi dalla Third Division, quarta ed ultima categoria del calcio professionistico scozzese. La squadra debutt\u00f2 in trasferta il 29 luglio 2012 battendo ai supplementari il Brechin City nel primo turno della Ramsden Cup. Il debutto in campionato avvenne il 7 agosto e si concluse con un pareggio per 2-2 in casa del Peterhead. La stagione vide incontrarsi di nuovo i Rangers con un'altra squadra di Glasgow: si tratta del Queen's Park, con cui diede vita a 4 derby molto spettacolari, l'ultimo dei quali vinto ad Hampden Park dai Rangers per 4-1. La stagione si concluse con la vittoria del campionato con un totale di 83 punti (+24 sulla seconda classificata), valevole per la promozione diretta in Second Division.\nScottish League One (2013-2014).\nIl 10 agosto, dopo un buon precampionato, i Rangers debuttano in Second Division, nel frattempo rinominata Scottish League One. In estate la squadra ha operato fortemente sul mercato, prelevando dal l'attaccante Jon Daly, che diviene il primo giocatore cattolico e irlandese nella storia del club. L'avvio in campionato \u00e8 ottimo: la squadra, trascinata dai gol di Daly e del capitano Lee McCulloch, si issa subito in testa alla classifica, inanellando ben 15 vittorie di fila. Il 12 marzo 2014, grazie alla vittoria per 3-0 contro l'Airdrie United, i Rangers vincono il torneo con otto giornate d'anticipo, ottenendo la promozione in Scottish Championship senza mai perdere una partita. Per quanto concerne le altre competizioni, nonostante l'eliminazione al primo turno dalla Coppa di Lega (sconfitta per 1-2 in casa del Forfar), la squadra raggiunge la finale di Challenge Cup, dove per\u00f2 viene sconfitta dal Raith Rovers per 0-1 ai supplementari. In Coppa di Scozia gli uomini di McCoist vengono eliminati in semifinale dal Dundee United (1-3).\nScottish Championship (2014-2016).\nI Rangers si sono cos\u00ec ritrovati in una seconda lega molto competitiva, grazie anche alla presenza delle due formazioni di Edimburgo (Hearts ed Hibernian), retrocesse dalla Scottish Premier League nella stagione precedente. I \"Gers\" hanno debuttato in casa perdendo per 1-2 contro gli Hearts, i pi\u00f9 seri candidati alla vittoria finale. Il 3 dicembre 2014 vengono eliminati dalla Challenge Cup in semifinale, per mano dell'Alloa Athletic. Qualche giorno dopo McCoist annuncia le sue dimissioni e viene sostituito da Stuart McCall. Il 1\u00ba febbraio 2015, a distanza di quasi tre anni, si rigioca l'Old Firm, in semifinale di Scottish League Cup, ed \u00e8 il Celtic ad avere la meglio con un netto 2-0 ad Hampden Park. I Rangers chiudono il campionato al terzo posto alle spalle di Hearts ed Hibernian, qualificandosi cos\u00ec per i play-off. Qui la squadra elimina il Queen of the South ai quarti di finale e l'Hibernian in semifinale, ma viene sconfitta in finale dal Motherwell (penultimo nella Scottish Premier League).\nIn vista della stagione 2015-2016 la societ\u00e0 ingaggia Mark Warburton come nuovo allenatore. Il debutto arriva il 25 luglio 2015, con la vittoria per 6-2 sul campo dell'Hibernian nel primo turno della Challenge Cup. In campionato la squadra va subito in fuga, inanellando 11 vittorie consecutive; la striscia di successi viene interrotta il 1\u00ba novembre dalla sconfitta per 1-2 contro l'Hibernian, l'unica compagine in grado di tenere il passo dei Rangers e di contendere loro la vittoria finale prima del decisivo allungo in classifica all'inizio del 2016. Il 5 aprile 2016, grazie alla vittoria per 1-0 contro il Dumbarton, i Rangers vincono il campionato di seconda divisione con quattro giornate d'anticipo, ritornando in Premier League dopo quattro anni di assenza. Cinque giorni pi\u00f9 tardi si aggiudicano anche la Challenge Cup, battendo in finale il Peterhead per 4-0. Il 18 aprile sconfiggono ai calci di rigore gli eterni rivali del Celtic (2-2 nei tempi regolamentari), qualificandosi per la finale di Scottish Cup a sette anni di distanza dall'ultima volta; tuttavia il 21 maggio vengono sconfitti per 2-3 dall'Hibernian, subendo una rimonta negli ultimi dieci minuti di gioco.\nIl ritorno in Premiership e l'era Gerrard (2016-2021).\nTornati in massima serie dopo quattro stagioni, i Rangers raggiungono il primo posto in solitaria nelle prime giornata, salvo poi essere superati prima dal Celtic, poi dall'Aberdeen, venendo esclusi in semifinale proprio dai \"Celts\". L'anno seguente escono dall'Europa League a sorpresa contro il Niedercorn, e finiscono nuovamente al terzo posto in campionato, uscendo dalle coppe nazionali in semifinale. Per la stagione 2018-19 \u00e8 ingaggiato come allenatore Steven Gerrard: in campionato si arrende al Celtic a tre giornate dal termine, mentre nelle coppe scozzesi \u00e8 l'Aberdeen a porre fine alla corsa dei Rangers. In Europa League superano i quattro turni preliminari e raggiungono la fase a gironi dove affrontano nel girone G Villarreal, Rapid Vienna e Spartak Mosca classificandosi infine terzi con 6 punti e uscendo dal torneo.\nNella Premiership 2019-20 inizialmente tengono il passo del Celtic, riuscendo per una giornata anche a issarsi in cima alla classifica, e giungono a pari punti al termine del primo girone d'andata; da l\u00ec in avanti il Celtic allunga e distanzia definitivamente i Rangers, che concludono la stagione (interrotta dopo trenta giornate per la pandemia di COVID-19) al secondo posto, 13 punti dietro al Celtic e con 21 di vantaggio sul Motherwell. Negli altri trofei nazionali sono sconfitti in finale di Scottish League Cup dal Celtic (0-1) e in semifinale di Scottish Cup dagli Hearts. In Europa League superano la fase a gironi, battono ai sedicesimi lo Sporting Braga e accedono agli ottavi contro il Bayer Leverkusen.\nIl 7 marzo 2021, dopo il pareggio tra Dundee United e Celtic, i Rangers, avendo accumulato 20 punti di vantaggio a 6 giornate dal termine del campionato proprio a scapito dei rivali concittadini, si laureano matematicamente campioni di Scozia per la 55\u00aa volta nella propria storia, a distanza di 10 anni dall'ultimo trionfo. Al termine del campionato i punti totali dei Rangers sono 102, 35 in pi\u00f9 rispetto al Celtic.\nColori e simboli.\nColori.\nIl colore caratteristico dei Rangers \u00e8 il blu reale (\"royal blue\", in inglese).\nLa prima tenuta da gara dei Rangers era interamente blu, con pantaloni bianchi e calzettoni a righe di entrambi i colori. Nel corso dei decenni il blu \u00e8 rimasto colore predominante nella divisa da gara; solamente nella seconda met\u00e0 del XX secolo sono stati inseriti elementi di colore bianco, come il colletto o strisce e inserti.\nSimboli ufficiali.\nStemma.\nIl primo (e pi\u00f9 riconoscibile) stemma sociale dei Rangers \u00e8 il monogramma (in inglese \"scroll crest\") \"RFC\", con le tre lettere intrecciate tra loro scritte in un elegante carattere d'ispirazione art nouveau. Si ritiene comunemente che esso risalga direttamente alla fondazione del club, nel 1872, ma non ci sono prove a sostegno di questa tesi: infatti l'oggetto pi\u00f9 antico conosciuto recante il \"crest\" \u00e8 una tessera d'affiliazione emessa nella stagione 1881/82. In essa il monogramma appare racchiuso in uno scudetto e sormontato dal disegno di un pallone da calcio e da un cartiglio ricurvo recante la denominazione sociale .\nNel 1959 la sigla \"RFC\" venne sostituita dal disegno di un leone rosso che emette una lingua di fuoco; tale figura richiama l'analogo animale raffigurato sul logo della federazione calcistica scozzese, nonch\u00e9 l'antico stemma reale e la bandiera nazionale nota come \"Lion Rampant\". Al di sotto del leone, nel cuneo inferiore dello scudetto, fu inoltre aggiunto il motto \"READY\" (\"pronti\").\nAllorch\u00e9 nel 1968 il club decise per la prima volta di ricamare un proprio simbolo sulle maglie, si opt\u00f2 per recuperare il solo monogramma \"RFC\", liberato da scudi e altre finiture.. Il simbolo del leone venne tuttavia mantenuto in uso come logo societario effettivo: esso venne inserito sopra il disegno di un pallone da calcio colorato del medesimo blu della bandiera scozzese e racchiuso in una corona circolare dai bordi egualmente blu entro la quale venne inserita la denominazione sociale . Nel cerchio pi\u00f9 interno, al di sotto il pallone, si colloc\u00f2 invece il motto \"READY\".\nIn occasione della vittoria del suo cinquantesimo titolo nazionale, nel 2010 il club ha aggiunto sopra al \"RFC Scroll Crest\" cinque stelle rosse (una per ogni dieci titoli vinti).\nStrutture.\nStadio.\nDal 1899 la sede delle partite casalinghe dei Rangers \u00e8 Ibrox, stadio situato nell'omonimo quartiere di Glasgow a sud del fiume Clyde. In precedenza, dal 1872 al 1899, la squadra aveva adottato diverse sedi, tutte provvisorie. Solo quando il club si diede una struttura societaria definita e una solida situazione finanziaria prese in esame il progetto di costruire uno stadio proprio. Il disegno originale dello stadio \u00e8 dell'architetto scozzese Archibald Leitch, il cui tratto si \u00e8 cercato di rispettare nel corso delle successive ristrutturazioni, specialmente per quanto riguarda le decorazioni.\nIbrox fu teatro, come molti altri stadi del Regno Unito, di gravi incidenti (nel 1902 e nel 1971) dovuti alla struttura portante inadeguata, all'errato dimensionamento degli accessi e al sovraccarico delle tribune. Oggi, l'impianto \u00e8 stato completamente ristrutturato ed \u00e8 uno dei pi\u00f9 sicuri d'Europa, in grado di ospitare incontri internazionali e giudicato dall'UEFA meritevole di cinque stelle. Pu\u00f2 ospitare 50.987 spettatori, tutti seduti.\nOccasionalmente lo stadio ha ospitato anche partite della nazionale, soprattutto in passato, durante il Torneo Interbritannico.\nCampo di allenamento.\nIl campo di allenamento \u00e8 il Murray Park, un centro di allenamento moderno costato 14 milioni di sterline e inaugurato nel 2001.\nAllenatori.\nAllenatori ad interim sono stati Willie Thornton (2 partite nel 1969), Tommy McLean (4 partite nel 1983), Ian Durrant (1 partita nel 2007) e Graeme Murty (6 partite nel 2017).\nGiocatori.\nScottish Hall of Fame.\nDal 2019, 33 giocatori dei Rangers sono entrati nella Scottish Hall of Fame\nScotland Roll of Honour.\nI nove giocatori che hanno ottenuto il riconoscimento mentre giocavano per i Rangers sono:\nScottish Sports Hall of Fame.\nTre giocatori dei Rangers sono stati ammessi alla Scottish Sports Hall of Fame:\nStatistiche e record.\nStatistiche nelle competizioni UEFA.\nTabella aggiornata alla fine della stagione 2020-21.\nRecord di squadra.\nIl Rangers fu tra i fondatori del campionato di calcio scozzese nel 1890 e partecip\u00f2 dunque al campionato nazionale di prima divisione fin dalla prima edizione nel 1890-1891. Da quell'anno ha partecipato a 118 edizioni della massima serie, vincendone 55 e saltando solo quelle non disputate per cause belliche. Solo il fallimento del 2012 ha rotto questa serie ultracentenaria, lasciando solo il quale unica squadra scozzese a non aver mai giocato nelle categorie inferiori.\nI Rangers detengono il record mondiale di vittorie in campionati nazionali, condiviso con la squadra nordirlandese del Linfield e di trofei ufficiali (nazionali e internazionali) a livello professionistico. Essi detengono altres\u00ec il primato mondiale di \"treble\" campionato / Coppa Nazionale / Coppa di Lega (7 contro le 5 del Celtic, unica altra squadra ad esserci riuscita). Nel 2000 furono il primo club professionista al mondo a raggiungere il traguardo del 100\u00ba torneo ufficiale vinto (all'epoca 49 titoli nazionali, 29 Coppe di Scozia, 21 Coppe di Lega e 1 Coppa delle Coppe).\nLe vittorie con il maggior scarto del club furono dei 13-0 ottenuti contro Possilpark (Coppa di Scozia 1877-78), Uddingston (Coppa di Scozia 1877-78) e Kelvinside (Coppa di Scozia 1889-90); per quanto riguarda il campionato invece la vittoria pi\u00f9 schiacciante fu Rangers- 10-0 (campionato 1898-99). La sconfitta con il maggiore scarto in campionato fu Rangers-Dumbarton 0-6 (campionato 1891-92).\nRecord individuali.\nIl giocatore che detiene il record di presenze in campionato \u00e8 Sandy Archibald, con 513 presenze. Il giocatore con pi\u00f9 presenze in assoluto \u00e8 invece John Greig (755 presenze tra il 1960 e il 1978).\nIl giocatore che ha segnato pi\u00f9 gol in assoluto \u00e8 Ally McCoist, con 355 reti realizzate tra il 1983 e il 1998. Lo stesso McCoist detiene anche il record di gol in campionato, con 251 reti, Il record del maggior numero di gol segnati in una stagione appartiene a Jim Forrest (57 gol nella stagione 1964/65) mentre per quanto riguarda unicamente il campionato il primato \u00e8 detenuto da Sam English (44 reti nella stagione 1931/32).\nL'attaccante Marco Negri (Milano, 27 ottobre 1970) venne acquistato dal club scozzese per 3,5 milioni di sterline nella stagione 1996-97 dal Perugia appena retrocesso in serie B. In Scozia l'attaccante italiano visse un'immediata esplosione, che lo port\u00f2 a realizzare 32 gol in 29 partite nella stagione 1997-1998; Negri si present\u00f2 oltremanica siglando 23 reti nelle prime 10 partite (miglior media in Europa) e il 23 agosto 1997 mise a segno una cinquina al Dundee, eguagliando Paul Sturrock e diventando il secondo giocatore nella storia del campionato scozzese a segnare 5 reti in una partita.\nVenne eletto pi\u00f9 volte Player of the month e si aggiudic\u00f2 a fine stagione il titolo di capocannoniere del torneo scozzese: Negri entr\u00f2 cos\u00ec nel ristretto novero dei calciatori italiani capaci di vincere la classifica marcatori in un campionato straniero, e i suoi gol gli valsero a livello mondiale il 5\u00ba posto nella graduatoria annuale della Scarpa d'oro e l'inserimento tra i primi 100 (al 91\u00ba posto) nel FIFA World Player of the Year 1997.\nLa stagione 1997-1998 rappresent\u00f2 il punto pi\u00f9 alto nella carriera del calciatore. In quel periodo sub\u00ec un incidente alla retina dell'occhio avvenuto durante una partita di squash con il compagno di squadra Sergio Porrini, che lo costrinse a fermarsi per pi\u00f9 di un mese e mezzo. Dopo l'infortunio torn\u00f2 a giocare in squadra, ma fu vittima di un'altra serie di problemi fisici: prima una polmonite, poi un infortunio alla schiena e infine un'operazione per curare un'ernia.\nPer i successivi due anni non riusc\u00ec a giocare e ad allenarsi con continuit\u00e0, e non offr\u00ec pi\u00f9 le prestazioni del passato; a met\u00e0 della stagione 1998-1999, l'allenatore lo escluse dalla squadra e il presidente gli congel\u00f2 lo stipendio. Chiusa l'esperienza scozzese, nel gennaio del 1999 fu dato in prestito al Vicenza, dove rest\u00f2 un anno; nel 2001, non rientrando nei piani del nuovo manager dei Rangers Dick Advocaat, fu definitivamente ceduto al Bologna, dove aveva gi\u00e0 militato a met\u00e0 anni novanta.\nL'acquisto pi\u00f9 costoso \u00e8 stato finora quello di Tore Andr\u00e9 Flo (costato 12.500.000 sterline) mentre invece la cifra pi\u00f9 alta incassata da una cessione fu 8.500.000 sterline dal Arsenal per Giovanni Van Bronckhorst (2001).\nTifoseria.\nI sostenitori dei Rangers provengono tradizionalmente dalla comunit\u00e0 protestante e unionista scozzese e nordirlandese. La composizione politica, religiosa e sociale della tifoseria ha portato nel corso degli anni alla celeberrima rivalit\u00e0 con il (storicamente tifato dalla popolazione cattolica, indipendentista e socialista), sfociata in molti casi in episodi di violenza settaria tra le due tifoserie.\nIl club ha una tifoseria globale, con una diffusione in tutto il mondo di oltre 600 club di sostenitori, dal Nord America all'Australasia al Medio Oriente a quelli pi\u00f9 vicini a casa nel Regno Unito. I tifosi dei Rangers in tutto il mondo sono diversi milioni ed il sito del club riconosce oltre 150 fans club solo in Gran Bretagna e Irlanda del Nord, con 95 altri club distribuiti in oltre 20 paesi in tutto il mondo. Uno dei club calcistici pi\u00f9 famosi di Hong Kong, gli Hong Kong Rangers, deve il suo nome ai Rangers scozzesi, di cui il fondatore della squadra asiatica (uno scozzese espatriato) era un accanito tifoso. \nI giocatori e i tifosi dei Rangers vengono soprannominati \"Teddy Bears\" (orsacchiotti) per assonanza con \"Gers\" (diminutivo di \"Rangers\") o \"Blue Noses\" (nasi blu) dal colore delle maglie della squadra. Vengono invece soprannominati \"Huns\" (Unni) dai tifosi dei rivali del Celtic.\nI tifosi dei Rangers hanno fatto registrare alcuni record in merito al numero di presenze allo stadio, tra cui la pi\u00f9 alta partecipazione casalinga per una partita di campionato (118.567 spettatori) il 2 gennaio 1939, mentre il record di pubblico nella storia del club \u00e8 di 143.570 spettatori per la semifinale della Coppa di Scozia del 1948 contro l'. Il 18 agosto 2012, per la prima partita dei Rangers in quarta serie, sono presenti allo stadio 49.118 tifosi. Viene stabilito cos\u00ec un nuovo record di spettatori per una partita di quarta serie.\nL'inno della squadra \u00e8 considerato essere \"Follow Follow\", ma molto cantata sugli spalti di Ibrox \u00e8 anche la canzone popolare \"The Billy Boys\" (molto controversa per il suo significato anti-cattolico ed anti-irlandese).\nRivalit\u00e0.\nLa rivalit\u00e0 pi\u00f9 sentita \u00e8 con i vicini di Glasgow, . I due club sono conosciuti collettivamente come \"The Old Firm\". Il sostegno tradizionale dei Rangers \u00e8 ampiamente tratto dalla comunit\u00e0 protestante dell'Unione, mentre il sostegno tradizionale di Celtic \u00e8 ampiamente tratto dalla comunit\u00e0 cattolica. La prima partita di Old Firm \u00e8 stata vinta dal Celtic e ci sono state oltre quattrocento partite giocate fino ad oggi. La rivalit\u00e0 della vecchia impresa ha alimentato molti attacchi, talvolta che portarono a morti, nei giorni derby di Old Firm; un gruppo di attivisti che controlla l'attivit\u00e0 settentrionale a Glasgow ha riferito che nei week-end di Old Firm, le ammissioni nelle sale di pronto soccorso ospedaliero sono aumentate rispetto ai normali livelli e il giornalista Franklin Foer ha osservato che nel periodo 1996-2003 otto morti a Glasgow erano direttamente collegati all'Old Firm, cos\u00ec come centinaia di assalti.\nLa promozione dei Rangers nella Terza Divisione nella stagione 2012-13 ha rievocato la rivalit\u00e0 originale del club col , ritrovato per la prima volta dal 1958 in campionato. Rangers e Queen's Park si sono incontrati per la prima volta nel marzo 1874, circa quattordici anni prima dell'inizio della rivalit\u00e0 Old Firm. Le partite col Queen's Park sono state pubblicizzate come \"Original Glasgow Derby\" dai Rangers e dai media scozzesi e come il \"Derby pi\u00f9 antico al mondo\" dal Queen's Park.\nOrganico.\nRosa 2021-2022.\n\"Aggiornata al 1 febbraio 2022.\"\n "}
{"id": "127162", "revid": "729019", "url": "https://it.wikipedia.org/wiki?curid=127162", "title": "Edward Heath", "text": "\u00c8 stato Primo ministro del Regno Unito dal 19 giugno 1970 al 4 marzo 1974 e leader del Partito Conservatore dal 1965 al 1975.\nNato da un carpentiere e da una cameriera, Heath ha studiato in una grammar school ed \u00e8 diventato un leader all'interno della politica studentesca mentre studiava all'Universit\u00e0 di Oxford. Ha servito come ufficiale nella Royal Artillery durante la seconda guerra mondiale. Ha lavorato brevemente nel servizio civile, ma si \u00e8 dimesso per candidarsi al Parlamento ed \u00e8 stato eletto per Bexley alle elezioni del 1950. \u00c8 stato promosso a chief whip da Anthony Eden nel 1955 e nel 1959 \u00e8 stato nominato ministro del lavoro da Harold Macmillan. In seguito ha ricoperto il ruolo di Lord del sigillo privato e nel 1963 \u00e8 stato nominato Presidente del Consiglio del commercio da Alec Douglas-Home. Dopo che i conservatori furono sconfitti alle elezioni del 1964, Heath fu eletto leader del Partito Conservatore nel 1965, diventando leader dell'opposizione. Sebbene abbia portato i conservatori a una sconfitta schiacciante alle elezioni del 1966, \u00e8 rimasto al comando e alle elezioni del 1970 ha portato il suo partito a una vittoria inaspettata.\nDurante il suo periodo come primo ministro, Heath ha supervisionato la decimalizzazione della moneta britannica nel 1971 e nel 1972 ha guidato la riforma del governo locale del Regno Unito, riducendo significativamente il numero di autorit\u00e0 locali e creando una serie di nuove contee metropolitane, in gran parte che rimangono fino ad oggi. Forse il risultato pi\u00f9 importante di Heath arriv\u00f2 nel 1973, quando guid\u00f2 il Regno Unito a far parte delle Comunit\u00e0 europee (che in seguito sarebbero diventate l'Unione europea) come stato membro. Heath era sempre stato un forte sostenitore dell'adesione britannica alla CE, e dopo aver vinto il voto decisivo alla Camera dei comuni per 356 a 244 per aderire, ha guidato i negoziati che sono culminati con l'ingresso del Regno Unito nella CE il 1 gennaio 1973. Secondo il biografo John Campbell, Heath considerava questa la sua personale \"ora migliore\".\nIl periodo di Heath come primo ministro coincise anche con l'apice dei Troubles in Irlanda del Nord, con la sua approvazione dell'internamento senza processo e la successiva sospensione del Parlamento di Stormont che vide l'imposizione del dominio britannico diretto. I colloqui non ufficiali con i delegati della Provisional Irish Republican Army non ebbero successo, cos\u00ec come l'accordo di Sunningdale del 1973, che port\u00f2 i parlamentari del Partito Unionista dell'Ulster a ritirarsi da chef whip conservatore. Heath ha anche cercato di riformare il sindacalismo britannico con l\"'Industrial Relations Act\", e sperava di deregolamentare l'economia e di effettuare un trasferimento dalla tassazione diretta a quella indiretta. Tuttavia, uno sciopero dei minatori all'inizio del 1974 danneggi\u00f2 gravemente il governo, causando l'attuazione della settimana dei tre giorni per risparmiare energia. Nel tentativo di risolvere la situazione, Heath indisse le elezioni per il febbraio 1974, tentando di ottenere un mandato per far fronte alle richieste salariali dei minatori, ma ci\u00f2 provoc\u00f2 invece un parlamento sospeso, con i conservatori che perdevano la maggioranza. Nonostante abbia ottenuto meno voti, il Partito Laburista ha ottenuto altri quattro seggi e Heath si \u00e8 dimesso da Primo ministro il 4 marzo dopo che i colloqui con il Partito Liberale per formare un governo di coalizione non hanno avuto successo.\nDopo aver perso una seconda elezione consecutiva nell'ottobre 1974, Heath ha insistito sul fatto che avrebbe continuato come leader, ma nel gennaio 1975 Margaret Thatcher annunci\u00f2 che avrebbe sfidato Heath per la leadership e il 4 febbraio lo super\u00f2 di poco al primo turno. Heath ha scelto di dimettersi dalla leadership piuttosto che contestare il secondo turno. Heath \u00e8 tornato come backbencher, dove sarebbe rimasto fino al 2001. Nel 1975, ha svolto un ruolo importante nel referendum sull'adesione del Regno Unito alla CE, facendo una campagna per il successo finale del \"S\u00ec\" per rimanere nella Comunit\u00e0. In seguito sarebbe diventato un aspro critico della Thatcher durante il suo periodo come primo ministro, parlando e scrivendo contro le politiche del thatcherismo. Dopo le elezioni del 1992, \u00e8 diventato padre della Camera, fino al suo pensionamento nel 2001. \u00c8 morto nel 2005, all'et\u00e0 di 89 anni. \u00c8 uno dei quattro primi ministri britannici a non essersi mai sposato. \u00c8 stato descritto come \"il primo meritocrate della classe operaia\" a diventare leader conservatore nella \"storia moderna del partito\" e \"un conservatore di una nazione nella tradizione Disraeliana che ha rifiutato il capitalismo laissez-faire che la Thatcher avrebbe approvato con entusiasmo\".\nBiografia.\nHeath nacque da una famiglia di modesta estrazione sociale; la madre era cameriera e il padre carpentiere; quest'ultimo, comunque, divenne un piccolo imprenditore di successo. Studi\u00f2 al Balliol College di Oxford, dove si distinse come talentuoso suonatore d'organo e nel 1939 si laure\u00f2 in filosofia, politica ed economia (un corso di laurea interdisciplinare). In quel periodo divenne attivo in politica e nel 1937 fu eletto presidente dell'Associazione conservatrice dell'Universit\u00e0 di Oxford. In un periodo in cui la politica estera era al centro del dibattito, critic\u00f2 fortemente la politica di \"appeasement\" del governo Chamberlain e riguardo alla Guerra civile spagnola si schier\u00f2 con la repubblica e contro Francisco Franco. Durante la seconda guerra mondiale serv\u00ec nell'Artiglieria. Fino al 1950 lavor\u00f2 prima come giornalista e poi come apprendista presso una banca.\nCarriera politica.\nNel 1950 fu eletto alla Camera dei Comuni per la contea di Bexley; un anno dopo fu voluto da Churchill all'interno dell'ufficio del capogruppo parlamentare. Nel 1959 divenne Ministro del Lavoro; in seguito divenne responsabile per i negoziati riguardo all'entrata della Gran Bretagna nella Comunit\u00e0 economica europea. Nel 1965 divenne il pi\u00f9 giovane leader del Partito Conservatore, mantenendo la carica anche dopo la sconfitta alle elezioni del 1966.\nPrimo ministro britannico.\nHeath divenne Primo ministro dopo la vittoria alle elezioni del 1970. Il suo programma economico prevedeva misure monetariste e orientate al libero mercato per risolvere i problemi di disoccupazione e inflazione della Gran Bretagna, ma rimase in larga parte irrealizzato. Tent\u00f2 di riformare le Trade Unions, che erano state il principale ostacolo alle riforme sotto i governi precedenti, ma questi tentativi si tradussero solo in un'inconcludente battaglia politica.\nRiguardo alla spesa pubblica il governo fece poco per ridurre le spese di welfare. In seguito promosse due riforme non da tutti apprezzate: cambi\u00f2 i confini delle contee inglesi e introdusse la decimalizzazione della moneta.\nIn politica estera, sotto il suo governo il Regno unito entr\u00f2 nella CEE e le Nazioni Unite riconobbero ufficialmente la Repubblica Popolare Cinese(1973), restando in buone relazioni con il regime di Taiwan.\nLa questione nord-irlandese.\nHeath govern\u00f2 nel periodo pi\u00f9 violento nella storia dell'Irlanda del Nord; durante il suo mandato avvenne il cosiddetto \"Bloody Sunday\", quando quattordici persone disarmate vennero uccise da soldati britannici durante una marcia illegale a Derry. Nel 1972 favor\u00ec dei colloqui con una delegazione dell'IRA; dopo il fallimento di questi ultimi spinse per un accordo tra i partiti nord-irlandesi. La rottura con gli unionisti, che tolsero il loro sostegno al governo, fu una delle cause della successiva sconfitta elettorale. Nel dicembre 1974 l'IRA fece esplodere una bomba nella sua casa a Belgravia, ma nessuno venne ferito.\nLa caduta.\nCercando di rafforzare il suo governo Heath convoc\u00f2 delle elezioni generali del febbraio 1974; anche se i conservatori ebbero la maggioranza dei voti, il Labour ottenne 2 seggi in pi\u00f9, pur non arrivando alla maggioranza assoluta. Dopo il fallimento dei tentativi di costituire una coalizione con i liberali Heath si dimise da Primo ministro e Harold Wilson costitu\u00ec un governo laburista di minoranza, confermato dalle elezioni dell'ottobre dello stesso anno. Heath propose senza successo la costituzione di un governo di unit\u00e0 nazionale.\nPer Heath si posero problemi anche all'interno del Partito Conservatore; nonostante avesse un certo sostegno sia all'interno del partito sia nell'elettorato, molti attivisti spinsero per una sua sostituzione; vennero quindi cambiate le regole per l'elezione del segretario di partito (in quanto in esse si prevedeva solo l'elezione in caso di vacanza di carica). Anche se all'inizio non c'era nessun candidato credibile e sembrava probabile una riconferma di Heath, al secondo turno di votazioni si candid\u00f2 anche Margaret Thatcher; con il primo voto Heath, sconfitto, si dimise per favorire l'elezione di un suo candidato; con il secondo voto Thatcher vinse nettamente e il 4 febbraio 1975 divenne segretario del Partito conservatore. Heath non ebbe pi\u00f9 incarichi governativi.\nIn seguito Heath rimase critico nei confronti del nuovo corso ideologico del suo partito, anche per il risentimento nei confronti di Thatcher per averlo sfidato e sostituito alla guida del partito; rimase attivo a livello internazionale. Alle elezioni del 2001 non si ricandid\u00f2; e pochi anni dopo (2005) mor\u00ec per una polmonite. \u00c8 sepolto nella cattedrale di Salisbury.\nVita personale.\nHeath era un appassionato velista; mantenne sempre vivo il suo interesse per la musica orchestrale, suonando l'organo e dirigendo un'orchestra; scrisse qualche libro, tra cui un'autobiografia. Non si spos\u00f2 n\u00e9 ebbe mai una relazione pubblica; per questo alcuni sostengono che fosse omosessuale, ma non ci sono riscontri.\nRiconoscimenti.\nHeath ha ricevuto molte lauree honoris causa per il suo servizio nel Regno Unito e nel Commonwealth. Questi includono:"}
{"id": "127163", "revid": "287204", "url": "https://it.wikipedia.org/wiki?curid=127163", "title": "Fatimidi", "text": "I Fatimidi () costituirono la dinastia sciita ismailita pi\u00f9 importante di tutta la storia dell'Islam.\nDevono il loro nome alla presunta discendenza da F\u0101tima bt. Muhammad, figlia del profeta Maometto, che dal suo matrimonio con \u02bfAl\u012b b. Ab\u012b T\u0101lib garant\u00ec una discendenza al Profeta.\nLa prima base del movimento \u2014 parte del pi\u00f9 vasto movimento carmata \u2014 fu nel IX secolo in Siria nella citt\u00e0 di Salamiyya, tra Hama e Homs (ar. Hims). Il fatimide \u02bfUbayd All\u0101h al-Mahd\u012b bi-ll\u0101h si propose come \u1e25an\u012bf agli inizi del X secolo, e quindi di diritto come califfo e come l\"Im\u0101m al-Q\u0101\u02beim\", \"l'Imam permanente\") che l'Ismailismo credeva si sarebbe manifestato alla fine dei tempi per ricondurre l'Islam alla sua originaria purezza e questo provoc\u00f2 una frattura mai pi\u00f9 ricompostasi col resto del movimento carmata.\nSfuggito alle truppe abbasidi e agli stessi avversari carmati che lo consideravano un impostore e un traditore, \u02bfUbayd All\u0101h ripar\u00f2 in Egitto e da l\u00ec, grazie ad accordi sottoscritti con esponenti della trib\u00f9 berbera dei Kut\u0101ma, in Cabilia, Algeria\nIn un primo periodo di 4 anni \u02bfUbayd All\u0101h (che talora \u00e8 chiamato anche Sa\u02bf\u012bd o \u02bfAl\u012b) non rivel\u00f2 le sue intenzioni e la sua identit\u00e0 e si spost\u00f2 nelle aree sottoposte al controllo dei kharigiti Midraridi per dare ancor meno nell'occhio ma qui fu sottoposto a misure di residenza sorvegliata per 5 anni.\nIn suo favore ag\u00ec il responsabile della \"da\u02bfwa\" (macchina propagandistica retta da \"d\u0101\u2018\u012b\", ovvero \"missionari\"), Ab\u016b \u02bfAbd All\u0101h al-Sh\u012b\u02bf\u012b, che con un esercito di devoti berberi convertiti sbaragli\u00f2 le forze aghlabidi ad al-Arbus il 19 marzo del 909. Giunto a Sijilm\u0101sa (Sigilmassa), dove si trovava recluso il suo signore, Ab\u016b \u02bfAbd All\u0101h al-Sh\u012b\u02bf\u012b obblig\u00f2 il 26 agosto 909 l'emiro rustemide a rilasciare senza indugio il suo prigioniero che, portato a Raqq\u0101da (la capitale aghlabide), si present\u00f2 assumendo il 6 giugno 910 il \"laqab\" di al-Mahd\u012b (\"il Ben Guidato [da Dio]\").\nDalla Tunisia i Fatimidi espansero il loro dominio fino alla Sicilia e il nord-Africa, culminato con il califfo al-Mu'izz e la conquista dell'Egitto. Furono promotori delle scienze e dell'arte, di cui resta traccia in Sicilia e nell'Universit\u00e0 del Cairo fondata da Jawhar al-Siqilli (911-992), fra le pi\u00f9 antiche e prestigiose nel mondo arabo, che ad oggi, dopo la rifondazione a inizio novecento, ancora forma la maggior parte degli imam di tutto il mondo.\nAlla met\u00e0 del secolo XI, i Sunniti turchi Selgiuchidi vinsero i Fatimidi respinti fuori dalla Siria. A questo declino segu\u00ec la perdita della Palestina, dopo le prime due Crociate, e la vittoria di Saladino in Egitto (1171), con l'inizio della nuova dinastia degli Ayyubidi.\nLa conquista dell'Egitto.\nLa conquista dell'Ifr\u012bqiya non content\u00f2 i Fatimidi. Essi infatti pretendevano di presentarsi a tutto il mondo islamico come i legittimi eredi politici del Profeta e dell\"Ahl al-Bayt\" e Imam-califfi dunque dell'intera \"D\u0101r al-Isl\u0101m\".\nLa loro strategia era dunque quella di deporre il califfo abbaside ma, per giungere in Iraq con il loro forte esercito di Berberi era indispensabile conquistare tutti i paesi intermedi: l'Egitto dapprima e la Siria poi.\nIn Egitto dominava - dopo la riconquista abbaside ai danni dei Tulunidi - la dinastia ikhshidide e fu contro di essa quindi che l'Imam al-Mahd\u012b concentr\u00f2 tutti i suoi sforzi.\nI suoi piani per\u00f2 non ebbero successo, anche perch\u00e9 in Egitto il governo ikhshidide era abbastanza efficiente da saper rispondere colpo su colpo e perch\u00e9 gli stessi Egiziani non mostravano per conto loro alcun desiderio di cambiare padrone. Fallirono quindi due tentativi: il primo condotto nel 914-15 dal generale berbero \u1e24aba\u1e63a b. Y\u016bsuf, dei B. Kut\u0101ma e il secondo dal figlio stesso dell'Imam, al-Q\u0101\u02beim, nel 919.\nL'azione condotta contro l'Egitto fu successivamente rallentata dall'esplodere di una grave rivolta interna, condotta dall'\"Uomo dall'asino\", un berbero kharigita ibadita, di nome Ab\u016b Yaz\u012bd Makhlad b. Kayd\u0101d al-Nukk\u0101r\u012b, dei Ban\u016b Zan\u0101ta, che ag\u00ec tra il 942 e il 947.\nSalito per\u00f2 al potere il nuovo Im\u0101m al-Mu\u02bfizz li-d\u012bn All\u0101h (\"reg.\" 953-975), un terzo tentativo fu portato a buon fine nel 969 dal generale Jawhar al-Siqilli (Jawhar b. \u02bfAbd All\u0101h), che aveva puntigliosamente organizzato stavolta il corpo di spedizione fatimide. Una carestia che aveva afflitto l'Egitto e l'opera di generosa corruzione operata nei confronti di numerosi funzionari ikhshididi (tra cui l'abile vizir Ab\u016b l-Faraj Ya\u02bfq\u016bb ibn Y\u016bsuf ibn Killis) facilitarono la conquista del Paese.\nEntrati a Fus\u1e6d\u0101\u1e6d dopo aver colto una vittoria nella battaglia di Giza (30-6-969), i Fatimidi costruivano immediatamente la nuova cittadella fortificata del Cairo, che deve il suo nome al fatto d'essere stata chiamata \"al-mad\u012bnat al-q\u0101hira al-mu\u02bfizziyya\", cio\u00e8 \"la citt\u00e0 soggiogatrice di al-Mu\u02bfizz\".\nArte.\nArchitettura.\nIl primo esempio di architettura fatimide, nella citt\u00e0 di Mahdiyya rientr\u00f2 nel cosiddetto romanico d'Africa sorto nel IX secolo e prese spunto da elementi classici romani. Intorno alla seconda met\u00e0 del X secolo vennero eretti moschee, caserme, palazzi ed edifici pubblici nel pieno rispetto della linea fatimide, combinando elementi dello stile tulunide, rimembranze aghlabidi e spunti omayyadi di Cordova, senza trascurare le nozioni artistiche persiane e siriane.\nLe moschee dei primi Imam si distinsero per la navata centrale pi\u00f9 alta, concludente in un vano a cupola di fronte al \"mi\u1e25r\u0101b\", per le decorazioni a stucco, per i minareti in pietra posti all'estremit\u00e0 di forma cilindrica e impreziositi da fregi calligrafici, come nel caso della moschea di \"al-\u1e24\u0101kim\" (1013). Nel 1124 venne completata la moschea di \"al-Akhmar\", caratterizzata da evidenti elementi persiani soprattutto nella facciata a portale; interessanti gli pseudo-stalattiti angolari.\nTra le strutture pi\u00f9 significative dell'epoca si annoverano le tre grandi porte facenti parte della mura difensiva del Cairo e i mausolei dei califfi, in una prima fase a baldacchino, e in periodo tardo costituiti da una tomba a cupola.\nComplessivamente gli architetti fatimidi influenzarono quelli ayyubidi.\nArti decorative.\nEmersero gli intagli in pietra, legno e stucco adatti per ornare palazzi e moschee. Lo stile, inizialmente derivante dall'arte abbaside, assunse caratteri autonomi, quali una maggiore eleganza, l'introduzione di arabeschi su un fondo neutro che ricordano gusti copti. Fra i legni fatimidi pi\u00f9 significativi si ricordano temi di cacce, danze, musica e floreali.\nSi diffusero anche pitture decorative, come nella moschea di Qayrawan (1060), eseguiti da una scuola fatimide impegnata nella decorazione dei soffitti dei palazzi profani, arricchiti di immagini di musici e festini, concessi da una certa larghezza di vedute dell'ambiente sciita rispetto al divieto di riprodurre immagini. Qualche frammento di queste pitture \u00e8 visibile ancora oggi nella Cappella Palatina a Palermo.\nUn grande sviluppo ricevettero anche i tessuti con temi geometrico-astratti, prodotti dalla manifattura statale, il \"tir\u0101z\", oltre alla lavorazione del cristallo di rocca e del vetro intagliato e ornato a lustro. Tra i pezzi pi\u00f9 pregiati si ricordano la brocca a pera del Tesoro di San Marco a Venezia e il grifone del camposanto di Pisa.\nPer quanto riguarda la produzione ceramica, l'Egitto fatimide pot\u00e9 contare anche su artigiani emigrati da Samarra: nel complesso la produzione si suddivise in una a smalto bianco di impronta mesopotamica con motivi animali e naturali, e in una con incisioni a motivi a \"champlev\u00e9\"."}
{"id": "127165", "revid": "2025934", "url": "https://it.wikipedia.org/wiki?curid=127165", "title": "Blackburn Rovers Football Club", "text": "Il Blackburn Rovers Football Club, spesso abbreviato in Blackburn Rovers o Blackburn, \u00e8 una societ\u00e0 calcistica inglese con sede nella citt\u00e0 di Blackburn, nel Lancashire. Milita nel Championship, la seconda divisione del campionato inglese di calcio.\nDisputa le sue partite casalinghe ad Ewood Park (31.367 posti).\nFondato nel 1875, il Blackburn Rovers ha trascorso 72 stagioni nella massima divisione del campionato inglese di calcio. \u00c8 membro fondatore della Football League, di cui entr\u00f2 a far parte nel 1888. Insieme ad e \u00e8 uno dei tre club che sono stati membri fondatori di Football League e Premier League. Nel 1890 si trasfer\u00ec ad Ewood Park.\nNella sua bacheca figurano 3 campionati inglesi, 6 Coppe d'Inghilterra e una Coppa di Lega inglese. Il Blackburn \u00e8 inoltre l'unica squadra che ha vinto tre Coppe d'Inghilterra consecutive.\nIl motto del club \u00e8 \"Arte et Labore\".\nStoria.\nEsordi.\nIl Blackburn Rovers Football Club fu fondato al Leger Hotel di Blackburn il 5 novembre 1875. L'incontro decisivo per la costituzione della squadra fu organizzato da due giovani, John Lewis e Arthur Constantine, gi\u00e0 allievi della Shrewsbury School. La prima partita giocata dal Blackburn si tenne a Church, villaggio del Lancashire, il 18 dicembre 1875 e termin\u00f2 con il risultato di 1-1.\nIl 28 settembre 1878 il Blackburn divenne uno dei 23 membri fondatori della Lancashire Football Association. Il 1\u00ba novembre 1879 esord\u00ec in FA Cup, giocando contro il Tyne A.F.C. e battendolo per 5-1, prima di uscire al terzo turno a causa di una pesante sconfitta contro il (6-0).\nI successi della \"piramide di Cambridge\".\nIl 29 marzo 1884 il club vinse per la prima volta la FA Cup battendo in finale gli scozzesi del Queen's Park per 2-1. Si ripet\u00e9 l'anno successivo, vincendo per 2-0 contro i medesimi rivali e mettendo cos\u00ec in bacheca la seconda coppa nazionale, e nel 1886, battendo per 2-0 nella ripetizione della finale il . Grazie ai tre successi consecutivi in FA Cup il club fu insignito di uno speciale trofeo d'argento.\nNel 1885-1886 il Blackburn pass\u00f2 al professionismo e nel 1888 fu tra i fondatori della Football League.\nPer lungo tempo rappresent\u00f2 una delle squadre di riferimento del calcio britannico. Fu infatti la prima formazione di alto livello ad adottare la tattica della \"piramide di Cambridge\": uno schema 2-3-5 che visualizzava sul campo una piramide (o meglio un triangolo) rovesciata, avente la sua base nella linea dei cinque attaccanti affiancati e il vertice nel portiere. Questo modulo, che port\u00f2 il club a vincere, oltre ai trofei gi\u00e0 citati, due altre Coppe d'Inghilterra negli anni Novanta dell'Ottocento (1889-1890, con il 6-1 in finale contro lo , e 1890-1891, con il 3-1 in finale contro il ), divenne universalmente noto e fu adottato e imitato in tutto il mondo sino all'avvento del \"sistema\", negli anni trenta del Novecento.\nInizi del Novecento.\nNei primi anni del XX secolo la squadra visse un periodo buio, ma i risultati migliorarono gradualmente. Nel 1905 a Ewood Park fu aggiunta la copertura della Tribuna Darwen per un costo di 1680 sterline e il giorno di Capodanno del 1907 fu inaugurata la Tribuna Nuttall.\nNei primi decenni del Novecento il Blackburn Rovers era ancora una squadra egemone nel campionato inglese. Campione di First Division nel 1911-1912 e nel 1913-1914, vinse nuovamente la FA Cup nel 1927-1928, battendo per 3-1 in finale 3-1 l', ma quello sarebbe rimasto l'unico trofeo importante di l\u00ec a quasi 70 anni.\nMet\u00e0 del Novecento.\nNegli anni successivi il Blackburn conobbe vicissitudini sportive che la condussero a frequentare le serie minori: dal 1966 al 1992 la squadra navig\u00f2 tra la seconda e la terza divisione inglese.\nNel 1963-1964 una memorabile vittoria per 8-2 in casa del nel giorno di Santo Stefano del 1963, che iss\u00f2 i Rovers in vetta alla classifica del campionato, aliment\u00f2 fugaci speranze di ritorno alla gloria, subito spente a causa di una crisi di risultati che fece precipitare il club in posizioni pi\u00f9 basse della graduatoria, per poi chiudere al settimo posto. Nel 1966 il Blackburn retrocesse in seconda serie, iniziando un periodo di 26 anni di assenza dal massimo livello del calcio inglese.\nAnni '70 e '80.\nNegli anni '70 il Blackburn navig\u00f2 tra seconda e terza divisione. Nel 1975 si aggiudic\u00f2 il titolo di terza divisione e torn\u00f2 in serie cadetta, ma non riusc\u00ec mai a inserirsi nella lotta per la promozione in massima serie. La situazione addirittura peggior\u00f2, fino alla nuova retrocessione in terza serie del 1979.\nLa societ\u00e0 fu acquistata alla fine degli anni ottanta dal locale magnate dell'acciaio Jack Walker, che invest\u00ec ingenti somme nel miglioramento del club. Dopo la promozione del 1980, il Blackburn ha sempre militato nelle prime due divisioni del campionato. Il club sfior\u00f2 il ritorno in massima serie nel 1981, penalizzato solo dalla differenza reti, e nel 1985.\nAnni '90 e ritorno in massima serie.\nGli sforzi di Walker furono premiati con la promozione in Premier League per la stagione 1991-1992.\nNelle prime due stagioni in massima serie, sotto la guida dell'ex tecnico scozzese del Liverpool Kenny Dalglish, la squadra si classific\u00f2 al 4\u00ba e al 2\u00ba posto, per poi giungere alla conquista del titolo nazionale nel 1994-1995 dopo 82 anni senza trofei vinti. L'incontro decisivo si gioc\u00f2 ad Anfield Road contro il Liverpool il 14 maggio 1995. Nonostante la sconfitta per 2-1, i \"Rovers\" misero in bacheca il titolo grazie al pareggio del Manchester United, diretta rivale, in casa contro il West Ham United. In quella stagione il cannoniere Alan Shearer fu capace di mettere a segno 34 reti in 42 partite.\nDa quell'anno i Rovers non sono pi\u00f9 riusciti a ripetersi e nel 1998-1999 la squadra non riusc\u00ec ad evitare la retrocessione in First Division.\nAnni 2000.\nJack Walker mor\u00ec all'inizio della stagione 2000-2001. Il club dedic\u00f2 al suo presidente il ritorno in Premier League, che giunse al termine di quella stagione sotto la guida di Graeme Souness, in carica dal marzo 2000. Nel 2002 i Rovers si aggiudicarono la prima Coppa di Lega inglese della loro storia, battendo il Tottenham Hotspur per 2-1 al Millennium Stadium di Cardiff. La vittoria valse la qualificazione in Coppa UEFA, dove il Blackburn fu eliminato dal Celtic poi finalista perdente della manifestazione. L'annata seguente si concluse con il sesto posto e una nuova qualificazione in UEFA.\nCeduti gli idoli Damien Duff e David Dunn, sostituiti dall'ala australiana Brett Emerton e dal centrocampista Steven Reid, il Blackburn si avvi\u00f2 a disputare un campionato 2003-2004 senza grandi speranze di ripetere l'annata appena trascorsa, ma gli arrivi di Lorenzo Amoruso e Barry Ferguson, difensori dei Rangers, suscitarono qualche aspettativa tra i tifosi. Ciononostante la squadra inizi\u00f2 a inanellare una serie di sconfitte casalinghe che ne misero in pericolo la permanenza in massima divisione. Grazie a 4 vittorie nelle ultime 6 partite la salvezza fu conquistata con il 15\u00ba posto finale, replicato l'anno dopo sotto la guida di Mark Hughes, gi\u00e0 calciatore del Blackburn qualche anno prima. Nel 2005-2006 il club, rinforzatosi con l'acquisto dell'attaccante gallese Craig Bellamy, consegu\u00ec un brillante sesto posto in Premier, qualificandosi in Coppa UEFA per la terza volta in cinque anni, per la sesta volta dal 1994.\nNell'estate 2006 il partente Bellamy fu sostituito dalla punta del Porto Benni McCarthy. L'annata vide i Rovers giungere in semifinale di FA Cup, dove furono sconfitti dal Chelsea dopo i tempi supplementari. Il Blackburn aveva eliminato anche Arsenal e Manchester City. In campionato la squadra di Hughes giunse decima, con McCarthy autore di ben 18 gol. La compagine di Blackburn ebbe accesso all'Intertoto, competizione che sfrutt\u00f2 al meglio, dato che la vinse e si qualific\u00f2 in Coppa UEFA. Nel campionato 2007-2008 i Rovers, pur avendo investito negli acquisti di Roque Santa Cruz, Maceo Rigters e Gunnar Nielsen, non andarono oltre il 7\u00ba posto, mancando la qualificazione in Intertoto. In Coppa UEFA furono eliminati dai greci del Larissa e in FA Cup dal Coventry City. Hughes lasci\u00f2 l'incarico a maggio e un mese dopo fu rimpiazzato da Paul Ince. Ceduto il portiere Brad Friedel, il club ingaggi\u00f2 al suo posto Paul Robinson. L'inizio di campionato fu positivo, ma a dicembre Ince fu sollevato dall'incarico dopo una striscia di undici partite senza vittorie. Il club mise sotto contratto Sam Allardyce, che condusse la squadra alla salvezza (15\u00ba posto).\nAnni 2010.\nIl 19 novembre 2010 il gruppo indiano V H Group (Venkateshwara Hatcheries Group) dei fratelli Balaji e Venkatesh Rao rileva il Blackburn Rovers con il nome di Venky's London Limited, formalizza l'acquisto della squadra. L'operazione viene conclusa con un versamento di 54 milioni di sterline (86,3 milioni di euro). Di questi, 20 milioni di sterline sono per l'acquisto delle azioni del club mentre il resto andranno a ripianare i debiti e a rafforzare la squadra. La nuova propriet\u00e0 rimpiazza l'allenatore Sam Allardyce con Steve Kean.\nIl 7 maggio 2012 il club retrocede in Championship con una giornata di anticipo rispetto alla fine del torneo, ponendo fine a 11 anni di militanza ininterrotta nella massima serie inglese.\nDopo cinque anni di militanza nella seconda serie, il 7 maggio 2017, all'ultimo turno del campionato 2016-2017, retrocede in Football League One, il terzo livello del campionato inglese, fatto che non avveniva da 37 anni. Dopo una sola stagione nella terza serie del calcio inglese, il club ottiene la promozione in Championship grazie al secondo posto in classifica. Nelle stagioni seguenti la squadra si stabilizza a centro classifica, ottenendo sempre salvezze tranquille.\nRosa 2021-2022.\n\"Aggiornata al 16 dicembre 2021\".\nRosa 2020-2021.\n\"Aggiornata al 6 marzo 2021\"."}
{"id": "127167", "revid": "986213", "url": "https://it.wikipedia.org/wiki?curid=127167", "title": "Alec Douglas-Home", "text": "Ha fatto parte del Partito Conservatore.\n\u00c8 stato Primo ministro del Regno Unito dal 19 ottobre 1963 al 16 ottobre 1964, l'ultimo proveniente dalla Camera dei Lord.\nBiografia.\nDouglas-Home nacque a Londra nel 1903 dal tredicesimo conte di Home; fu educato all'Eton College e poi ad Oxford, dove nel 1925 si laure\u00f2 in storia moderna. Nel 1936 si spos\u00f2 con Elizabeth Alington, da cui ebbe quattro figli.\nIn Parlamento.\nNel 1931 entr\u00f2 in alla Camera dei comuni per il Partito Unionista Scozzese e poi per il Partito conservatore; prima dello scoppio della Seconda guerra mondiale serv\u00ec come segretario privato del Primo ministro Neville Chamberlain. Non combatt\u00e9 in guerra a causa della tubercolosi.\nAlle elezioni del 1945 con la sconfitta dei Conservatori, perse il suo seggio in Parlamento, ma lo rivinse nel 1950.\nLasci\u00f2 la Camera un anno dopo perch\u00e8 eredit\u00f2 il posto di suo padre alla Camera dei Lord, diventando il quattordicesimo conte di Home. Dal 1955 serv\u00ec come Segretario di stato del Commonwealth.\nNel 1957 divent\u00f2 anche Presidente della Camera dei Lord e Presidente del Privy Council. Nel 1960 lasci\u00f2 tutti questi incarichi per diventare Segretario di Stato per gli Affari Esteri e del Commonwealth. Nel 1962 fu nominato dalla regina cavaliere dell'Ordine del Cardo.\nPrimo ministro britannico.\nNel 1963 Harold MacMillan si dimise da Primo ministro; a quel tempo, il Partito conservatore non aveva una procedura formale per selezionare un leader; la regina doveva nominare il Primo ministro sulla base dei consigli degli statisti pi\u00f9 anziani del partito. Dopo una serie di consultazioni, la regina scelse Douglas-Home, che divenne Primo ministro il 18 ottobre di quell'anno.\nEgli rinunci\u00f2 al suo status di conte e quindi al seggio nella Camera dei Lord e torn\u00f2 nella Camera dei Comuni grazie alle elezioni parziali tenutesi in novembre nel collegio di Kinross and Western Perthshire, in Scozia.\nAlle successive elezioni generali del 1964, Home fu sconfitto dallo sfidante laburista Harold Wilson.\nDopo la sconfitta.\nDouglas-Home rimase leader del partito fino al 1965; prima di dimettersi, cambi\u00f2 le regole di selezione del leader del partito, che da allora \u00e8 selezionato dai membri del Parlamento.\nNel 1970 torn\u00f2 al governo come Segretario di Stato per gli Affari Esteri e del Commonwealth; dopo la sconfitta del Conservatori nel 1974 si ritir\u00f2 dalla politica di primo piano. Nello stesso anno, fu nominato barone e pot\u00e9 quindi riacquistare un seggio alla Camera dei Lord.\nMor\u00ec nel 1995."}
{"id": "127169", "revid": "7", "url": "https://it.wikipedia.org/wiki?curid=127169", "title": "Don Cosmic", "text": ""}
{"id": "127179", "revid": "110508210", "url": "https://it.wikipedia.org/wiki?curid=127179", "title": "HAHO", "text": "HAHO \u00e8 un acronimo che sta per \"High Altitude High Open\" (Alta Altitudine alta Apertura). \n\u00c8 il classico lancio di guerra da incursione (interdizione d'area) usato dai corpi speciali per infiltrarsi in zone nemiche senza essere avvistati muniti di GPS personale e NVG (\"Night Vision Goggles\" - Occhiali per la visione notturna). Il salto \u00e8 effettuato da circa 8.000 metri con bombola di ossigeno e tuta termica. L'apertura avviene subito dopo il lancio (dipende dall'operazione).\nVengono usati paracadute a \"profilo alare\" molto grossi per poter coprire una maggiore distanza orizzontale (circa 40 km) (i Navy SEALs usano dei 300 sq.ft.).\nIn Italia prendono questo brevetto solo gli Incursori del 9\u00ba Reggimento d'assalto paracadutisti \"Col Moschin\"."}
{"id": "127180", "revid": "1782831", "url": "https://it.wikipedia.org/wiki?curid=127180", "title": "Miglioramenti umani nella Cosmic Era", "text": "Questo articolo tratta dei \"miglioramenti degli esseri umani\" nelle serie anime ambientate nella linea temporale della Cosmic Era della metaserie Gundam SEED.\nNaturals.\nI Natural sono esseri umani nati naturalmente - cio\u00e8 che non sono stati sottoposti alla procedura per essere trasformati in Coordinator (e neanche lo sono stati i loro antenati).\nCoordinators.\nI Coordinators sono esseri umani geneticamente migliorati, sono in grado di apprendere pi\u00f9 velocemente, hanno corpi pi\u00f9 forti e veloci e sono virtualmente immuni alle malattie.\nIl Primo Coordinator.\nNell'anno CE 15 (15 della Cosmica Era), l'altamente rispettato George Glenn diede l'annuncio scioccante di essere il primo \"Coordinator\", un essere nato in seguito ad una procedura di ingegneria genetica studiata per migliorare l'uomo. Rivel\u00f2 al pubblico l'intero processo per creare un Coordinator.\nLe modifiche genetiche che creano un Coordinator devono essere eseguite nei primi stadi di sviluppo dell'embrione, che viene quindi reinserito nel ventre materno per la gestazione. Questi miglioramenti genetici sono trasmessi ai figli dei Coordinators senza il bisogno di ulteriori interventi. Quando dei genitori Naturals trasformano i loro figli in Coordinators, questi vengono descritti come Coordinators di prima generazione, i cui figli saranno Coordinators di seconda generazione e cos\u00ec via.\nCoordinators e Naturals.\nPer molti anni dopo la rivelazione di Glenn la creazione di Coordinators rimase illegale. Quando il divieto venne sollevato negli anni CE 30 inizi\u00f2 il \"Boom dei Coordinators\", che dur\u00f2 fino agli anni CE 50. Seguendo la rapida diffusione dei Coordinators, scoppiarono diverse rivolte sociali che gettarono il mondo nel caos. Molti Naturals iniziarono ad opporsi ai Coordinators a causa della gelosia per le loro capacit\u00e0 ed affermarono che erano creazioni contronatura. I gruppi di pressione anti-Coordinators come Blue Cosmos iniziarono ad etichettare i Coordinators come \"inumani\" e dichiararono che dovevano essere spazzati via per ritornare ad avere un \"mondo blu e puro.\"\nMentre i principali blocchi politici iniziarono a costruire colonie spaziali (conosciute come PLANT), queste gradualmente divennero una nuova casa per i Coordinators. I Naturals intendevano rendere la Terra il loro dominio esclusivo, sebbene non fosse raro trovare Coordinators e Naturals vivere pacificamente insieme, come nella Unione di Orb.\nPer la met\u00e0 degli anni CE 50 la situazione era deteriorata al punto che gli uomini di Blue Cosmos occupavano posizioni di potere nella Federazione Atlatnica ed i Coordinators si erano in gran parte ritirati in nazioni neutrali come l'Unione di Orb o nello spazio nei PLANT, dove erano pi\u00f9 che benvenuti.\nUn termine derogativo usato dai Naturals per indicare i Coordinators \u00e8 \"Patchworker\" un riferimento alla natura \"patchwork\" del loro DNA\nProblemi.\nAlla data CE 71 i Coordinators stanno diventando progressivamente sterili per mancanza di input genetico dai Naturals. Sebbene gli scienziati di ZAFT stiano lavorando su una soluzione, al momento non si conoscono cure.\nUn altro potenziale difetto dei Coordinators \u00e8 che c'\u00e8 una discrepanza tra come viene progettato il feto di un Coordinator e come si sviluppa realmente il bambino. In molti casi appaiono nel bambino tratti genetici indesiderati, probabilmente a causa dell'incapacit\u00e0 dell'utero materno di fornire un ambiente adeguato a supportare le modifiche genetiche.\nNei primi anni 50 un famoso scienziato, il professore Ulen Hibiki, propose l'uso di un utero artificiale per aggirare i limiti dell'utero naturale. Molti \"prototipi\" fallirono, incluso Canard Pars, l'unico ad essere sopravvissuto prima della comparsa di Kira Yamato, il \"Coordinator Definitivo\" e figlio di Hibiki, il 18 maggio, CE 55. Kira \u00e8 cresciuto completamente all'oscuro delle sue origini fino alla Guerra di Bloody Valentine.\nVeri scopi.\nSecondo l'\"Unit\u00e0 GG\", un'intelligenza artificiale che si dice derivata dalla registrazioni degli schemi di memoria del cervello di George Glenn, i Coordinators hanno deviato dal loro scopo originale: \"coordinare\" il passo successivo dell'evoluzione umana, come indicato dal nome. George Glenn non ha mai desiderato che i Coordinators si considerassero una razza superiore, ma ai suoi occhi chiunque lavori per il miglioramento del genere umano \u00e8 un vero Coordinator, indifferentemente che i suoi geni siano stati migliorati o no. Sfortunatamente questo punto di vista illuminato non \u00e8 condiviso da molti dell'una o dell'altra fazione del conflitto Terra/ZAFT.\nExtended Human (CPU Biologica).\nL'Extended Human (umano esteso) \u00e8 un progetto segreto della Federazione Atlantica mirato a produrre piloti per mobile suit che potessero combattere con la stessa efficienza dei Coordinators. Nei primi stadi di sviluppo questo progetto aveva il nome in codice di \"Programma CPU Biologica\".\nGli umani migliorati possedevano abilit\u00e0 di combattimento sufficientemente sviluppate da mettere sotto pressione anche abili Coordinators come Kira Yamato o Athrun Zala. Possono essere considerati come gli analoghi degli \"Artificiali\" o i \"Cyber-Newtype\" della linea temporale del Universal Century, che erano piloti normali migliorati per dargli capacit\u00e0 di Newtype.\nFattore SEED.\nIl fattore SEED, dove \"SEED\" \u00e8 un acronimo per \"Superior Evolutionary Element Destined\" (Predestinato dall'Elemento Evolutivo Superiore) \u00e8 una teoria controversa e non ancora provata circa la continuazione dell'evoluzione umana. Sia i Coordinators che i Naturals possono possedere \"il SEED\" e quelli che lo possiedono sono ritenuti da alcuni essere lo stadio successivo dello sviluppo umano. Questo ha una certa somiglianza con la teoria dei Newtype delle serie dell'Universal Century, ma le capacit\u00e0 di quelli che possiedono il fattore SEED paiono essere non correlate al potenziale di Newtype. Pur avendo ricevuto un'accettazione limitata, l'ingegnere Erica Simmons di Orb ed il prominente leader ed attivista per la pace Reverend Malchio sono noti sostenitori di questa teoria.\nModalit\u00e0 SEED.\nLa modalit\u00e0 SEED rappresenta la capacit\u00e0 per un individuo con il \"fattore SEED\" di entrare in uno stato di coscienza migliorato e di portare le capacit\u00e0 fisiche al picco massimo. Mentre \u00e8 in questo stato, la persona (di solito, ma non necessariamente il pilota di un Mobile suit) dimostra riflessi migliorati ed una elevata capacit\u00e0 di processare informazioni. Questa capacit\u00e0 viene di solito attivata da una situazione estrema o dal richiamo di traumi significativi, spesso dovuti alla necessit\u00e0 di proteggere qualcuno in una situazione critica.\nLa modalit\u00e0 SEED viene mostrata visivamente dall'immagine di un guscio di noce a forma di gioiello, di colore abbinato a quello degli occhi di chi sperimenta lo stato, che cade dall'alto in una fontana di luce appena sopra gli occhi. Le caratteristiche fisiche sono un restringimento della pupilla e la crescita dell'iride. Mentre \u00e8 in \"modalit\u00e0 SEED\" una persona eccede i suoi normali limiti fisici e mentali. Il pilota coordinator di ZAFT Andrew Waltfeld confront\u00f2 una volta questo stato a quello dei berserker delle leggende nordiche, ma non pare un confronto accurato, in modalit\u00e0 SEED il livello di controllo aumenta, non diminuisce.\nEsistono in realt\u00e0 due maniere per attivare la modalit\u00e0 \"SEED\". Quando un personaggio improvvisamente decide di proteggere i propri alleati o abbattere i propri nemici, la modalit\u00e0 SEED viene mostrato come un seme cadente che rimbalza una volta ed esplode. Comunque se il personaggio \u00e8 entrato in battaglia con una particolare risoluzione allora pu\u00f2 attivare la modalit\u00e0 SEED a volont\u00e0, ed \u00e8 invece rappresentata come un endocarpo di noce rotante che esplode in una nova verticale. Kira Yamato, Cagalli Yula Athha, e Shinn Asuka sono tutti entrati originariamente in modalit\u00e0 SEED con il primo metodo. Athrun Zala ha sempre usato il secondo metodo e Kira ha ottenuto questa capacit\u00e0 dopo aver deciso realmente per cosa e contro cosa combattere, dopo essere stato sconfitto da Athrun. Inoltre nella Seconda battaglia di Jachin Due, Lacus Clyne potrebbe essere entrata in modalit\u00e0 SEED dopo un lungo soliloquio filosofico sulla natura della guerra e della morte.\nSi pu\u00f2 entrare in modalit\u00e0 SEED solo impegnandosi completamente in battaglia per una forte ragione. Per questo motivo Athrun Zala e Cagalli Yula Athha sono stati spesso entrambi incapaci di dimostrare le loro capacit\u00e0 SEED in Mobile Suit Gundam SEED Destiny, a causa dei dubbi di Athrun riguardo alla giustezza di ZAFT nel combattere questa guerra e le riserve di Cagalli riguardo al fatto che l'interventismo possa essere la miglior maniera di proteggere Orb dalla guerra. D'altra parte Kira Yamato \u00e8 stato capace di attivare la sua modalit\u00e0 SEED a volont\u00e0 durante tutta la serie, poich\u00e9 \u00e8 spinto dalla motivazione di proteggere i suoi amici, ed il mondo intero."}
{"id": "127186", "revid": "72815005", "url": "https://it.wikipedia.org/wiki?curid=127186", "title": "Cossovo", "text": ""}
{"id": "127191", "revid": "785863", "url": "https://it.wikipedia.org/wiki?curid=127191", "title": "Bastila Shan", "text": ""}
{"id": "127194", "revid": "116350485", "url": "https://it.wikipedia.org/wiki?curid=127194", "title": "Storie della Vergine (Filippo Lippi)", "text": "Le Storie della Vergine sono un ciclo di affreschi di Filippo Lippi, datati dal 1466 al 1469 e conservati nella tribuna della cattedrale di Santa Maria Assunta a Spoleto. \nStoria.\nGli affreschi vennero commissionati nel 1466, quando il Lippi aveva appena terminato le \"Storie di santo Stefano e san Giovanni Battista\" nel Duomo di Prato e vennero bruscamente interrotti dalla morte dell'artista nel 1469, per venire poi conclusi, in circa tre mesi, dalla bottega del maestro. Secondo il Vasari la morte dell'artista, a 57 anni, fu causata dalla somministrazione di veleno per la sua abitudine di infastidire le fanciulle, che gi\u00e0 era stata motivo di grande scandalo a Prato. \nIl Lippi venne sepolto nella cattedrale spoletina e l\u00ec rimase, nonostante le richieste di Lorenzo il Magnifico di riaverlo a Firenze, poich\u00e9 i cittadini umbri si lamentarono di non avere, a differenza delle basiliche fiorentine, ancora uomini illustri sepolti nella loro grande, nuova cattedrale.\nDescrizione e stile.\nIl Lippi pens\u00f2, per il coro del Duomo di Spoleto, di includere l'architettura reale nella decorazione pittorica, creando sulla parete nella quale si apre l'abside un grande arco di trionfo concluso in alto da una grande trabeazione dipinta. Nella curva del tamburo absidale, simul\u00f2 un'esedra marmorea costituita da un basamento a lastre alternate di porfido e serpentino su cui poggiano quattro pilastri che sostengono la trabeazione in cui \u00e8 inglobata la cornice in pietra dell'edificio romanico, completata pittoricamente da un fregio a palmette e da un architrave a lacunari. Tutti questi accorgimenti consentirono al Lippi di esaltare la potenzialit\u00e0 dell'ampio volume dell'abside romanica producendo una visione unitaria delle scene. \nIl ciclo rappresenta, da sinistra a destra, le vicende della Vergine, ovvero: \nLa centralit\u00e0 della morte della Vergine, che rompe la progressione logica delle scene, \u00e8 da attribuire a una specifica richiesta della committenza, proprio per enfatizzare il culto della Assunta nella sua Cattedrale."}
{"id": "127197", "revid": "32116", "url": "https://it.wikipedia.org/wiki?curid=127197", "title": "Kavar", "text": ""}
{"id": "127200", "revid": "661526", "url": "https://it.wikipedia.org/wiki?curid=127200", "title": "Il deserto di ghiaccio", "text": ""}
{"id": "127201", "revid": "3115", "url": "https://it.wikipedia.org/wiki?curid=127201", "title": "Cinque settimane in pallone", "text": "Cinque settimane in pallone (\"Cinq semaines en ballon\") \u00e8 un romanzo d'avventura di Jules Verne pubblicato nel 1863 e suddiviso in 43 capitoli.\n\u00c8 il primo romanzo in cui Verne porta a compimento gli elementi dei suoi primi lavori, mescolando un intreccio avventuroso con descrizioni tecniche, geografiche e storiche. Il libro pu\u00f2 dare un'idea dell'esplorazione europea dell'Africa a quell'epoca. \nTrama.\nUno studioso ed esploratore, il dottor Samuel Ferguson, progetta di attraversare l'ancora largamente inesplorato continente africano a bordo di un pallone aerostatico di sua invenzione, riempito d'idrogeno. Lo accompagnano nel viaggio il servitore Joe ed il suo amico Richard \"Dick\" Kennedy, un cacciatore professionista. Sino ad allora i palloni per muoversi dovevano cercare correnti orientate nella giusta direzione, salendo e scendendo mediante il lancio di zavorra o lo sgonfiamento del pallone, cosa che rendeva impossibile prolungare il viaggio. La trovata per intraprendere lunghi viaggi anche senza scalo consiste nello scaldare l'idrogeno del pallone con un macchinario inventato da Ferguson.\nIl loro scopo finale risulta quello di riuscire a collegare l'Africa orientale (raggiunta da Richard Francis Burton e John Hanning Speke) col Sahara occidentale nella regione del Ciad visitata da Heinrich Barth.\nL'avventura ha inizio a Zanzibar ove i tre s'imbarcano, e passa attraverso il Lago Vittoria, il Lago Ciad, Agadez, Timbuktu, Djenn\u00e9, S\u00e9gou, per terminare a Saint Louis nella regione dell'odierno Senegal. Il libro descrive le zone interne ancora ampiamente sconosciute del continente nero.\nUna parte della vicenda iniziale si concentra sulla ricerca ed effettiva scoperta delle vere sorgenti del fiume Nilo, fatto questo che si verifica nel capitolo 18; la seconda parte \u00e8 invece rivolta all'obiettivo di collegare gli esploratori delle due parti dell'Africa. Nel mezzo si stagliano numerosi eventi che accadono ai tre protagonisti, da conflitti intercorsi coi nativi a difficolt\u00e0 ambientali varie.\nAltri fatti includono il salvataggio di un missionario occidentale da una trib\u00f9 che si apprestava a sacrificarlo; un momento in cui si trovano a corto d'acqua, incagliati e privi d'un filo di vento nel bel mezzo del deserto; l'attacco di un condor al pallone. La storia si conclude bruscamente al termine del viaggio, con solamente un breve riassunto di ci\u00f2 che segue e con i protagonisti che tornano sani e salvi in Inghilterra.\nTemi affrontati.\nL'esplorazione di territori sconosciuti; lo studio etnologico realizzato dagli europei sulle popolazioni africane; il discorso sulla razza e l'origine etnica; il ruolo importante avuto dall'evangelizzazione per opera di missionari cristiani; una critica serrata alla schiavit\u00f9; una critica severa nei confronti della pena di morte."}
{"id": "127206", "revid": "1448629", "url": "https://it.wikipedia.org/wiki?curid=127206", "title": "Ammortamento", "text": "In economia l'ammortamento \u00e8 un procedimento contabile con il quale un costo pluriennale di un bene viene ripartito tra gli esercizi di vita utile del bene stesso, facendolo partecipare per quote alla determinazione del reddito dei singoli esercizi. \nDescrizione.\nQuando un'azienda acquista un bene destinato ad essere utilizzato per pi\u00f9 anni (ad es. un macchinario), il relativo costo sostenuto viene ripartito in funzione del numero di anni per l'acquisto in tante quote quanti sono gli esercizi nei quali il macchinario sar\u00e0 presumibilmente impiegato. Se cos\u00ec non fosse il costo verrebbe imputato interamente all'esercizio in cui viene acquistato, disattendendo il principio della competenza economica dei componenti reddituali. \nIn Italia la procedura dell'ammortamento \u00e8 prescritta dal codice civile (art. 2426 c.c.) ai fini della redazione del bilancio d'esercizio. Quindi l'ammortamento \u00e8 il piano di restituzione graduale di un debito mediante il pagamento periodico di rate. \nIn particolare, il piano di ammortamento \u00e8 un prospetto che indica, per ogni periodo di rimborso (mese, trimestre, semestre), l'importo delle rate (suddiviso in quota capitale e quota interessi), il debito estinto e il capitale residuo (parte di capitale che il debitore deve ancora versare).\nAltra cosa \u00e8 l'ammortamento dettato dal legislatore fiscale, il quale si applica in sede di determinazione della base imponibile ai fini della liquidazione delle imposte. \nQuello civilistico \u00e8 libero (a parte qualche limitazione data dal codice civile per quanto riguarda l'avviamento); quello fiscale deve essere determinato in base a precise aliquote di ammortamento previste dal fisco (pubblicate con decreto ministeriale ogni anno), che indicano la quota massima deducibile ai fini della determinazione del reddito d'impresa fiscalmente imponibile. Molto spesso le aziende ritengono le aliquote fiscali adeguate anche sul piano civilistico e le utilizzano, ma lo fanno per libero arbitrio.\nCaratteristiche.\nGli ammortamenti possono essere di diversa natura. A seconda dell'oggetto dell'ammortamento si distingue in:\nTali beni e servizi vengono acquistati o prodotti in economia dall'impresa in un determinato esercizio, ma vengono usati in pi\u00f9 esercizi.\nSolitamente, nella prassi, per le immobilizzazioni materiali si applica il cosiddetto \"metodo indiretto\", che fa uso del fondo ammortamento; per le immobilizzazioni immateriali si applica il \"metodo diretto'\", che consiste nel portare direttamente in deduzione dal costo storico del bene pluriennale le quote d'ammortamento.\nIl D. lgs. n. 223/2006 art. 36, recepito nel principio contabile OIC 16, ha reso fiscalmente indeducibile l'ammortamento delle aree occupate da costruzioni, per cui l'ammortamento delle immobilizzazioni materiali dovrebbe essere limitato al valore dei fabbricati strumentali -per natura e destinazione-, escludendo quello delle pertinenze e dei terreni che generalmente non subiscono degrado ed hanno vita utile illimitata. Il valore delle aree di sedime pu\u00f2 essere stimato con una percentuale forfettaria (es. 20%) del costo complessivo del fabbricato, in base alle aggiornate stime sociali.\nAmmortamento economico.\nAmmortamento economico \u00e8 una situazione in cui il valore della propriet\u00e0 diminuisce per motivi che nulla hanno a che fare con la qualit\u00e0 della propriet\u00e0 stessa. Come conseguenza del deprezzamento, la propriet\u00e0 non pu\u00f2 pi\u00f9 essere messa sul mercato allo stesso valore di cui un tempo godeva. Ci\u00f2 influisce negativamente sulla capacit\u00e0 di ottenere un mutuo sulla propriet\u00e0, o anche un prestito di denaro utilizzando la propriet\u00e0 come garanzia. Qualora il proprietario scelga di vendere l'immobile, vi \u00e8 la possibilit\u00e0 che possa subire una perdita, qualora l'ammortamento economico fosse cos\u00ec grave da far s\u00ec che il prezzo di mercato scenda al di sotto dell'importo originariamente pagato per la suddetta propriet\u00e0. In molti casi, l'ammortamento economico non comporta cambiamenti nell'integrit\u00e0 della propriet\u00e0 stessa. Gli edifici su un tratto di terra possono essere ancora robusti e mantenere invariati tutti i benefici che erano disponibili in precedenza, in termini di comfort, efficienza energetica, eccetera.\nL'ammortamento avviene a causa di uno o pi\u00f9 fattori che coinvolgono la zona intorno alla propriet\u00e0 del terreno, che la hanno resa meno desiderabile, e quindi meno attraente per i potenziali acquirenti. \nCi sono due ragioni comuni per cui l'ammortamento economico degli immobili avviene. La prima ha a che fare con un calo generale nella zona che circonda la propriet\u00e0. Ci\u00f2 pu\u00f2 verificarsi a causa di uno spostamento della desiderabilit\u00e0 di un quartiere residenziale, a volte causata dal fatto che persone di una fascia economica pi\u00f9 agiata abbiano scelto di spostarsi fuori della zona, facendo s\u00ec che persone appartenenti ad una fascia economica inferiore si spostino nell'area. Questo tipo di cambiamento pu\u00f2 avvenire anche attraverso lo sviluppo di nuove aree residenziali che attirano l'attenzione dei compratori, ad esempio a causa della loro vicinanza ai centri commerciali o finanziari.\nDi conseguenza, la mancanza di domanda di immobili nel quartiere, forza ad abbassarne il valore. L'ammortamento economico a volte pu\u00f2 avvenire a causa di modifiche nella zonizzazione per una data area. Ad esempio, se un'area \u00e8 suddivisa in zone per uso residenziale, ma tale suddivisione in zone viene successivamente modificata per consentire l'insediamento di imprese commerciali, questo pu\u00f2 causare il deprezzamento di alcune propriet\u00e0, dovuto al fatto che tratti di abitazioni siano sostituite da grandi imprese o fabbriche. In questi casi il rezoning rende la zona meno desiderabile per chi desidera pace e tranquillit\u00e0 alla fine della giornata, e ci\u00f2 deprezza il valore di tali immobili residenziali.\nPer impianti e macchinari acquisiti in leasing la durata dell'ammortamento \u00e8 il minimo tra la vita utile e la durata del contratto.\nLa manutenzione ordinaria \u00e8 interamente imputata a conto economico nel corso dell'esercizio, mentre \u00e8 capitalizzata sui cespiti relativi con ammortamento pluriennale ogni spesa incrementativa destinata al prolungamento della loro vita utile.\nCalcolo delle quote di ammortamento.\nPer ciascun bene ammortizzabile \u00e8 deducibile una quota di ammortamento non superiore a quella risultante dall'applicazione al costo del bene del coefficiente di ammortamento stabilito con decreto del ministro dell'economia e delle finanze. I coefficienti sono stabiliti tenendo conto di \"due fattori\":\nL'ammortamento cos\u00ec calcolato prende il nome di ammortamento ordinario.\nNel calcolo delle quote per mezzo del piano di ammortamento, occorre considerare:\nA fine esercizio un'impresa commerciale ammortizza i fabbricati, del costo storico di 780.000 \u20ac, applicando il coefficiente di ammortamento 3%; il costo delle aree occupate delle costruzioni \u00e8 pari a 195.000 \u20ac.\nIl valore da ammortizzare \u00e8 dato dalla differenza tra il costo storico dei fabbricati ed il costo delle aree occupate dalle costruzioni:\nMoltiplicando il valore da ammortizzare per il coefficiente di ammortamento, si ottiene la quota di ammortamento di competenza all'esercizio:\nFinanza.\nIn finanza, per \"ammortamento\" si intende il processo con il quale il debitore restituisce il capitale preso a prestito e gli interessi maturati sul debito.\nIl capitale mutuato \"S\" viene diviso in quote di capitale a cui vengono aggiunti gli interessi, la somma d\u00e0 la rata di ammortamento da corrispondere in epoche solitamente equintervallate.\nLe rate di ammortamento comprendono una quota di capitale e una di interessi:\nDove:\nL'equazione di equivalenza tra la prestazione del mutuante e la prestazione del mutuatario, in Regime di Interesse composto, \u00e8 la seguente (equazione di chiusura finanziaria):\nInoltre deve sussistere il vincolo (chiusura elementare):\nIl debito residuo, formula_3 \u00e8 definito come le quote capitale ancora da corrispondere dopo il pagamento di una rata:\nCio\u00e8 il debito residuo \u00e8 uguale alla differenza tra il capitale mutuato e la somma delle quote capitale gi\u00e0 corrisposte.\nIl valore attuale delle rate ancora da versare, cd. \"valore residuo\", si calcola in base ad un tasso di valutazione che di solito \u00e8 diverso dal tasso d'interesse del prestito ed \u00e8 legato ai tassi vigenti al momento della valutazione.\ndove formula_6 \u00e8 il tasso di valutazione.\nNel valore residuo possiamo distinguere due componenti:\nNaturalmente vale la condizione:\nPu\u00f2 essere utile tale suddivisione quando il capitale prestato viene affidato ad operatori diversi.\nPer i piani di ammortamento a rata costante e tasso variabile, pu\u00f2 verificarsi il fenomeno dell'ammortamento negativo, quando gli interessi di mercato crescono a un livello tale che la quota interessi \u00e8 superiore all'ammontare della stessa rata. In questi casi, la quota capitale tende a zero e il debito non viene mai estinto, a meno di una revisione del piano di ammortamento.\nAlcune tecniche di ammortamento.\nIl piano di ammortamento di un prestito \u00e8 la specificazione di una successione di tempi, quote di capitali formula_10, e quote di interessi formula_11, rivolti al rimborso di un prestito. Esistono varie tecniche di ammortamento:"}
{"id": "127207", "revid": "123359472", "url": "https://it.wikipedia.org/wiki?curid=127207", "title": "Pigmalione", "text": "Pigmalione (in greco \u03a0\u03c5\u03b3\u03bc\u03b1\u03bb\u03af\u03c9\u03bd) \u00e8 un personaggio del mito greco. Re di Cipro secondo Arnobio o semplice cittadino cipriota secondo Clemente Alessandrino, si sarebbe innamorato di una statua della dea Afrodite conservata dai cretesi da lungo tempo.\nStoria.\nArnobio, scrittore convertitosi al cristianesimo alla fine del III secolo, riprende il mito di Pigmalione. Tuttavia il precedente racconto di Ovidio, ha un significato pi\u00f9 complesso: Pigmalione, uno scultore, aveva modellato nell'avorio un nudo femminile. Perdutamente innamoratosi della sua opera, l'aveva ritenuta espressione pi\u00f9 alta della femminilit\u00e0, superiore a qualunque donna anche in carne e ossa, tanto da dormirle accanto nella speranza che un giorno si animasse.\nA questo scopo, in occasione delle feste rituali in onore di Afrodite, Pigmalione si rec\u00f2 al tempio della dea e la preg\u00f2 di concedergli in sposa la scultura creata con le sue mani rendendola una creatura umana: la dea acconsent\u00ec. Egli stesso vide la statua lentamente animarsi, respirare e aprire gli occhi.\nPigmalione e la statua si sposarono ed ebbero una figlia, Pafo, che diede successivamente il suo nome all'omonima citt\u00e0 di Cipro famosa per un tempio dedicato ad Afrodite.\nLa statua, priva di nome nel mito, \u00e8 stata denominata da autori moderni (dal XVIII secolo in poi) Galatea.\nIl mito di Pigmalione viene ripreso da Petrarca nel sonetto LXXVIII del Canzoniere, quando il poeta aretino descrive il suo rimpianto nella contemplazione di un'opera di Simone Martini raffigurante Laura: un sentimento che muta quasi in frustrazione, proprio in virt\u00f9 di un confronto tra la sua sorte e quella dello scultore.\nNell'uso comune, si definisce \"pigmalione\" chi assume il ruolo di maestro nei confronti di una persona rozza e incolta, plasmandone la personalit\u00e0, sviluppandone le doti naturali e affinandone i modi."}
{"id": "127208", "revid": "117523597", "url": "https://it.wikipedia.org/wiki?curid=127208", "title": "Aeromodellismo statico", "text": "L'aeromodellismo statico \u00e8 la costruzione di modelli di aeromobili per hobby o per lavoro.\nSi distingue dall'aeromodellismo dinamico in quanto non prevede alcun meccanismo che faccia muovere o volare il modello.\nEsistono in commercio scatole di montaggio contenenti quanto basta per realizzare modelli dei pi\u00f9 famosi aerei ed elicotteri in varie scale e materiali e con la possibilit\u00e0 di personalizzare il modello fin nei minimi dettagli.\nLe principali scale.\nGran parte delle scale utilizzate per i modelli statici di aerei si possono ricondurre a quelle usate per i disegni tecnici dei soggetti originali, ed in genere si riferiscono alle unit\u00e0 di misura anglosassoni poich\u00e9 questa produzione \u00e8 nata e si \u00e8 evoluta in tale ambito culturale. \nMateriali e colori.\nIl materiale pi\u00f9 usato \u00e8 il polistirene.\nI colori e le vernici utilizzati sono molto vari, dagli smalti sintetici ai colori acrilici, opachi, semiopachi o lucidi. I metodi di colorazione possono essere: a pennello, ad aerografo o mediante bomboletta spray.\nDecals.\nL'uso della decalcomania \u00e8 fondamentale per la riuscita finale del modello. Nel gergo dei modellisti italiani, essa viene comunemente apostrofata con il termine inglese contratto \"decals\", quasi sempre declinato al plurale anche quando usato al singolare.\nSolitamente, ogni produttore allega al kit di montaggio una serie di \"decals\" utilizzabili per decorare il modello in una o pi\u00f9 versioni offerte, ma sono in commercio anche fogli di decalcomanie che permettono di completare i modelli di soggetti diversi da quelli previsti nei kit.\nGrazie alle decals, \u00e8 possibile rifinire il modello con insegne di nazionalit\u00e0 e di reparto, o di vettore, matricole, lettere e numeri individuali, oltre a scritte e simboli di servizio, che caratterizzano il soggetto ed aumentano la verosimiglianza del modello, ottenendo tutti quegli elementi grafici che sarebbe molto difficile, quando non impossibile, riprodurre a mano, con pennello o aerografo, in scala ridotta.\nFiniture speciali.\nPer aumentare l'effetto di realismo, i modellisti possono lavorare in due diverse direzioni, spesso presenti contemporaneamente nel modello finito:"}
{"id": "127209", "revid": "7", "url": "https://it.wikipedia.org/wiki?curid=127209", "title": "Saggistica", "text": ""}
{"id": "127212", "revid": "1632387", "url": "https://it.wikipedia.org/wiki?curid=127212", "title": "Piramide", "text": "Il termine piramide deriva dalla lingua greca \"pyramis\" () che significa letteralmente \"della forma del fuoco\" (da \"pyr-\", \"fuoco\"). \nAlcuni storici ritengono che il termine greco a sua volta provenga dal termine egizio \"per-em-us\" che nel \"Papiro di Rhind\" \u00e8 usato per rappresentare l'altezza della piramide (alla lettera \"ci\u00f2 che va su\"); i greci, applicando la figura retorica della sineddoche (la parte per il tutto e viceversa), lo avrebbero poi usato per indicare l'intera opera monumentaria. La piramide \u00e8 stata utilizzata come tipologia in architettura soprattutto nei tempi antichi, in particolare in Egitto e da alcune civilt\u00e0 precolombiane nell'America centrale. Nella cucina greca antica una torta di grano dalla forma piramidale era chiamata allo stesso modo ().\nArchitettura.\nNell'architettura la piramide \u00e8 stata utilizzata come tipologia architettonica, con diverse funzioni, soprattutto nei tempi antichi, in particolare dagli Egizi in Egitto, dai Sumeri in Mesopotamia, dai Maya e dagli Aztechi in America centrale; non mancano alcuni esempi anche nell'architettura contemporanea (il pi\u00f9 celebre \u00e8 la piramide del Museo del Louvre di Parigi, progettata da Ieoh Ming Pei).\nPiramidi egizie.\nLe piramidi egizie sono a base quadrata ad eccezione di alcune a base rettangolare, hanno quattro facce lisce che congiungono gli spigoli, alla sommit\u00e0 era posto il pyramidion.\nSecondo la teoria maggiormente accettata tra gli studiosi, le piramidi egizie furono erette come monumenti funerari al di sopra della tomba del sovrano. Lo sviluppo di tali monumenti ebbe inizio con la III dinastia come evoluzione della tomba a mastaba.\nDopo una fase di crescita delle dimensioni del monumento, culminata con la Piramide di Cheope unica delle sette meraviglie del mondo antico ad essere pervenuta a noi, l'uso di questo monumento prosegu\u00ec ancora per secoli, anche se con forme pi\u00f9 ridotte, ed influenz\u00f2 anche culture limitrofe; le ultime piramidi erette furono quelle rinvenute nel regno di Meroe attribuibili al I millennio a.C.\nNel 1842 Karl Richard Lepsius elabor\u00f2 una lista di tutte le piramidi presenti sul territorio egiziano.\nPiramidi a gradoni.\nQuesto tipo di piramidi, solitamente, ha una base molto ampia su cui sviluppano diversi strati, o gradoni, di pietra.\nIl sistema costruttivo a \"piramide gradonata\" \u00e8 trasversale a molte culture ed ha prodotto anche in contesti storico-geografici indipendenti risultati molto simili.\nAbbiamo gli esempi pi\u00f9 noti di tali costruzioni in Mesopotamia, nell'Antico Egitto e presso le civilt\u00e0 precolombiane in America.\nUna delle pi\u00f9 famose tra quelle antico-egiziane, che risentono dello stretto contatto con le mastabe, \u00e8 la piramide di Djoser, voluta dall'omonimo faraone e progettata dall'architetto Imhotep.\nLe piramidi nelle civilt\u00e0 mesopotamiche.\nLa piramide a gradoni venne utilizzata anche per le \"ziqqurat\", il tempio caratteristico delle religioni sumera, babilonese e assira. La forma rappresenta la volont\u00e0 dell'uomo di avvicinarsi sempre di pi\u00f9 al cielo, e dotata di una sommit\u00e0 piatta sulla quale i sacerdoti officiavano le cerimonie e dalla quale scrutavano le stelle per trarne auspici.\nPiramidi Maya.\nLe piramidi Maya sono anch'esse a base quadrata ma si sviluppano secondo una struttura a gradoni, generalmente con una struttura in cima facente funzione di tempio.\nSono anche state rinvenute sepolture all'interno di piramidi anche se in maniera sporadica.\nPiramidi greche.\nNella regione dell'Argolide vi sono diverse costruzioni a forma piramidale sulla cui funzione e datazione ancora si dibatte. Ufficialmente sono considerate delle torri di avvistamento, tuttavia non si hanno molte certezze.\nPiramidi come opera idraulica.\nUna diversa lettura dei dati ha portato a sviluppare una teoria, ancora di nicchia, sullo sviluppo delle piramidi legata all'ingegneria idraulica.\nIn tutte le latitudini vi \u00e8 la presenza di tumuli di varie dimensioni, alcuni abbandonati, altri riattati a funzioni svariate; alcuni invece raggiungono ancora l'originario scopo di prelevare acqua potabile dal sottosuolo.\nLa maggior parte di questi tumuli \u00e8 dotata di gallerie oblique scavate nella roccia sottostante, profonde anche decine di metri, che terminano con una camera. Inoltre la maggior parte sono state costruite in regioni minacciate da periodiche inondazioni.\nLaddove tali gallerie sono ancora visitabili, si pu\u00f2 notare come queste siano costituite da muretti a secco, senza malta, per far passare l'acqua e l'umidit\u00e0 presente nel sottosuolo, e raccoglierla nelle cisterne, pi\u00f9 in basso.\nCome accade naturalmente nelle pianure alluvionali, l'acqua filtra tra le rocce e si raccoglie in cisterne dette pozzi artesiani; risale in superficie solo l\u00e0 dove incontri un banco d'argilla (o comunque una sostanza idrofoba), formando le cosiddette risorgive (o fontanili/fontanazzi, a seconda delle varianti locali).\nL'acqua risulta potabile, depurata, e a una temperatura costante di 10-12\u00a0\u00b0C.\nCos\u00ec sono realizzati i pozzi artificiali, pi\u00f9 o meno in ogni regione del mondo.\nLa cosa che rende interessanti queste strutture idrauliche a tumulo \u00e8 la loro ampiezza: la terrazza attorno al pozzo artificiale \u00e8 l'ovvia evoluzione urbanistica del villaggio, che tende a disporsi attorno all'unica fonte di acqua potabile.\nQuindi, che sia una collina naturale, che sia artificiale, il tumulo si amplia in relazione al bisogno idrico della popolazione, facendo scendere il livello della falda freatica e, col tempo, portando il deserto in luogo della palude.\nIl problema principale di questo aumento volumetrico \u00e8 per\u00f2 la diminuita efficacia idraulica della costruzione.\nQuesto processo di costruzione in fasi successive \u00e8 visibile in molte strutture, come le ziqqurat e le mastaba. Per le piramidi egizie, il passaggio da piramide tronca a piramide aguzza \u00e8 da attribuire a un periodo in cui la costruzione era ormai inutilizzata come opera idraulica.\nDifatti la copertura esterna \u00e8 di materiale diverso, e attualmente si pu\u00f2 individuare, grazie agli agenti atmosferici, la pi\u00f9 solida struttura interna sotto il mantello ormai sbriciolato: vedi Piramide di Cheope, Sfinge, e le altre Piramidi di Giza.\nAltre invece non sopportarono il peso di ulteriori materiali, come accadde alla Piramide di Meidum, che croll\u00f2 davanti agli ingegneri del Faraone: questo spiega l'esistenza di piramidi classificate come \"incompiute\"."}
{"id": "127214", "revid": "122581896", "url": "https://it.wikipedia.org/wiki?curid=127214", "title": "Tetraidrofurano", "text": "Il tetraidrofurano (nome IUPAC: ossolano), noto anche come THF, \u00e8 un etere ciclico ed \u00e8 anche il prodotto di completa idrogenazione del furano. Il suo analogo a catena aperta \u00e8 l'etere dietilico. Il suo omologo a sei termini \u00e8 il tetraidropirano, l'analogo a quattro termini \u00e8 l'ossetano. Un dietere ciclico ad esso accostabile come solvente \u00e8 il diossano.\nA temperatura ambiente \u00e8 un liquido incolore dall'odore etereo un po' pungente , abbastanza volatile, facilmente infiammabile. La molecola \u00e8 pi\u00f9 polare (\u03bc\u00a0=\u00a01,75\u00a0D) dell'etere dietilico (\u03bc\u00a0=\u00a01,15\u00a0D), ma il liquido ha scarsa costante dielettrica (\u03b5r\u00a0=\u00a07,4), comunque maggiore dell'etere (\u03b5r\u00a0=\u00a04,3).\n\u00c8 solubile in acqua in ogni proporzione, a differenza dell'etere dietilico. Il suo analogo solforato, il tetraidrotiofene, nonostante abbia momento dipolare maggiore (\u03bc\u00a0=\u00a01,90 D) \u00e8 invece praticamente insolubile in acqua.\nCome tutti gli eteri resiste benissimo agli ambienti anche fortemente basici mentre, in ambiente fortemente acido e a caldo, pu\u00f2 sommare una molecola d'acqua con apertura d'anello a dare 1,4-butandiolo.\nOttenuto per idrogenazione catalitica del furano, trova principalmente impiego come solvente polare aprotico, spesso usato nella preparazione di reattivi di Grignard e la successiva condotta di reazione, nella preparazione di butillitio, fenillitio e simili e come mezzo ri reazione per boroidruri e alluminioidruri di litio, e per le reazioni di idroborazione. Essendo una base di Lewis migliore dell'etere dietilico e, come tale, un miglior complessante per ioni Li+ e Mg++, la sua presenza esalta la nucleofilia dei controioni (anioni) presenti R-, BH4-, AlH4-.\nEsposto all'aria tende, col tempo, a formare perossidi che possono decomporsi anche violentemente, per questo viene inibito con butilidrossitoluene o conservato in bottiglie a tenuta d'aria su dell'idrossido di sodio."}
{"id": "127215", "revid": "2175", "url": "https://it.wikipedia.org/wiki?curid=127215", "title": "Ossolano", "text": ""}
{"id": "127216", "revid": "599013", "url": "https://it.wikipedia.org/wiki?curid=127216", "title": "Thf", "text": ""}
{"id": "127217", "revid": "2912", "url": "https://it.wikipedia.org/wiki?curid=127217", "title": "Omosessuale", "text": ""}
{"id": "127218", "revid": "124590187", "url": "https://it.wikipedia.org/wiki?curid=127218", "title": "Voivodina", "text": "La Voivod\u00edna (; in serbo \u0412\u043e\u0458\u0432\u043e\u0434\u0438\u043d\u0430/Vojvodina ) \u00e8 una provincia autonoma della Repubblica di Serbia.\nGeografia fisica.\nLa provincia \u00e8 costituita da tre regioni Sirmia, Banato e Ba\u010dka, e raggruppa diverse etnie, al punto da riconoscere altre lingue ufficiali oltre al serbo: ungherese, romeno, slovacco e ruteno. Il suo nome ufficiale \u00e8 tradotto in ciascuna di esse (serbo: \"\u0410\u0443\u0442\u043e\u043d\u043e\u043c\u043d\u0430 \u041f\u043e\u043a\u0440\u0430\u0458\u0438\u043d\u0430 \u0412\u043e\u0458\u0432\u043e\u0434\u0438\u043d\u0430/Autonomna Pokrajina Vojvodina\", ungherese: \"Vajdas\u00e1g Auton\u00f3m Tartom\u00e1ny\", slovacco: \"Auton\u00f3mna Pokrajina Vojvodina\", romeno: \"Provincia Autonom\u0103 Voivodina\", ruteno: \"\u0410\u0432\u0442\u043e\u043d\u043e\u043c\u043d\u0430 \u041f\u043e\u043a\u0440\u0430\u0457\u043d\u0430 \u0412\u043e\u0439\u0432\u043e\u0434\u0438\u043d\u0430\").\nGeograficamente, la Voivodina \u00e8 inclusa nell'euroregione di Danubio-Kris-Mures-Tibisco. Il capoluogo \u00e8 Novi Sad e la seconda citt\u00e0 pi\u00f9 grande \u00e8 Subotica.\nCome gi\u00e0 accennato, la Voivod\u00edna \u00e8 un'area multietnica: \u00e8 infatti divisa tra pi\u00f9 di 26 differenti gruppi, ma quello maggioritario \u00e8 costituito dai serbi, circa il 70%. La grande diversit\u00e0 culturale e linguistica si accompagna a un elevato livello di tolleranza tra le varie genti e \nStoria.\nUn tempo parte dell'Impero austro-ungarico, dopo la Prima guerra mondiale pass\u00f2 alla Serbia entro il regno di Jugoslavia, in virt\u00f9 dell'alto numero di appartenenti all'etnia serba che desideravano unirsi alla madrepatria.\n1990-2006.\nNel 1990, quando il XIV Congresso decise la dissoluzione della Lega dei Comunisti di Jugoslavia, la regione riprese la denominazione di \"Provincia Autonoma della Voivodina\" in seno alla Repubblica di Serbia, entrando a far parte dal 1992, in seguito alle guerre jugoslave, della Repubblica Federale di Jugoslavia, cambiata poi in Unione Statale di Serbia e Montenegro.\nDal 2006.\nDal 2006, con l'indipendenza del Montenegro e la conseguente dissoluzione della confederazione serbo-montenegrina, \u00e8 parte integrante della Serbia.\nSociet\u00e0.\nEvoluzione demografica.\n Fonte: i dati del 1880, 1890, 1900 e 1910 si riferiscono ai censimenti asburgici; i dati dal 1921 al 2011 sono stati estrapolati dai censimenti jugoslavi e serbi."}
{"id": "127221", "revid": "125337981", "url": "https://it.wikipedia.org/wiki?curid=127221", "title": "Pat Riley", "text": "\u00c8 il presidente dei Miami Heat.\nCarriera.\nGiocatore.\nRiley ha giocato per la Linton High School di Schenectady sotto il leggendario coach di New York State Walt Przybylo.\nLa vittoria della Linton High School per 74-68 a discapito dei New York City's Power Memorial del 29 dicembre 1961 \u00e8 ricordata soprattutto per queste due presenze: il giocatore dei Power Memorial Lew Alcindor che pi\u00f9 tardi cambi\u00f2 il suo nome in Kareem Abdul-Jabbar; e per il futuro allenatore dei Los Angeles Lakers, Riley. \"Una delle migliori partite della storia per il basket di Schenectady\" dichiar\u00f2 poi Pat Riley nel 1991.\nRiley era un atleta molto versatile ai tempi del college, partecipava a qualsiasi manifestazione di basketball e di football americano.\nNel 1966 guid\u00f2 la squadra di basket dell'University of Kentucky, allenata dal leggendario Adolph Rupp, alle finali NCAA tenutesi quell'anno.\nVenne selezionato nel 1967 dai San Diego Rockets nel primo turno del draft NBA e venne anche scelto dalla franchigia di football americano dei Dallas Cowboys nell'11\u00ba round del draft 1967 dell'NFL. Riley scelse la carriera professionistica nel basket nei Rockets e, in seguito, firm\u00f2 per i Los Angeles Lakers, aiutandoli ad arrivare alle NBA Finals del 1972. Dopo una carriera non molto significativa a livello di giocatore (pur con un anello vinto nel 1972), decise di ritirarsi nella stagione 1975-1976 quando vinse il titolo della Western Conference con i Phoenix Suns.\nAllenatore.\nLos Angeles Lakers.\nRiley torn\u00f2 in NBA nella stagione 1976-77 come annunciatore radiofonico dei Lakers. Durante la stagione 1979-1980, quando la squadra era guidata da Jack McKinney, questi fu vittima di un grave incedente in bicicletta e l'assistant coach Paul Westhead assunse la guida della squadra. Allo stesso tempo Riley lasci\u00f2 l'incarico di annunciatore radio per divenire uno degli assistant coach di Westhead.\nSolo 6 partite della stagione 1981-82 e subito Magic Johnson dichiar\u00f2 pubblicamente di essere scontento del gioco fatto da Westhead. Cos\u00ec il proprietario dei Lakers Jerry Buss indisse una conferenza stampa e licenzi\u00f2 immediatamente Westhead, nominando inoltre il GM Jerry West come head coach della squadra. West per\u00f2 durante la conferenza stampa rifiut\u00f2 il lavoro e chiese a Riley \"Vuoi allenare tu la squadra?\". Riley accett\u00f2 a patto che West avesse allenato la squadra per altre 5-6 gare prima del suo approdo in panchina.\nRiley guid\u00f2 i Lakers a 4 Finali NBA consecutive. Il primo titolo arriv\u00f2 subito nel 1982 ai danni dei Philadelphia 76ers. Le stesse squadre si affrontarono nelle finali del 1983 ma questa volta la squadra di Philadelphia ebbe la meglio. I Lakers persero anche le finali del 1984 in gara-7 contro i Boston Celtics. Nel 1985 arriv\u00f2 il secondo titolo NBA in un rematch dell'anno precedente e questa volta la squadra di Los Angeles vinse in 6 gare. I Lakers che avevano vinto per 4 anni consecutivi la Western Conference fermarono la propria corsa nella stagione 1985-86 cedendo l'onore agli Houston Rockets.\nRiley si riscatt\u00f2 subito nella stagione 1986-87, con i Lakers che erano uno dei miglior team di tutti i tempi. Con i futuri Hall of Famers Magic Johnson, James Worthy e Kareem Abdul-Jabbar, pi\u00f9 altri importanti giocatori come Michael Cooper, Byron Scott, A.C. Green, Mychal Thompson e Kurt Rambis, i Lakers finirono la stagione regolare con un record di 65-17, il terzo migliore di sempre. Nessuno ferm\u00f2 la squadra, che nelle finali 1987 dom\u00f2 i Celtics in 6 gare dando a Riley il terzo titolo NBA della carriera.\nUno dei momenti epici fu quando Pat Riley di fronte a una folla impazzita a Los Angeles disse pubblicamente che la squadra si sarebbe senza dubbio ripetuta. I Lakers non vinsero nella stagione regolare tutte le partite dell'anno precedente ma arrivarono nuovamente al titolo NBA divenendo cos\u00ec in 20 anni la prima squadra a vincere il titolo di lega per due volte consecutive. I Lakers batterono i Detroit Pistons in 7 gare nelle Finali NBA del 1988, come Riley aveva promesso.\nI titoli conquistati in panchina da Riley lo consacrarono come quinta persona a giocare in una squadra e poi a diventarne pi\u00f9 tardi l'allenatore vincendo il titolo NBA. Gli altri di questa speciale categoria sono Bill Russell, Tom Heinsohn, K.C. Jones e Billy Cunningham.\nAnche se non si poteva chiedere molto di pi\u00f9 a Pat, i Lakers investirono molto per cercare di vincere il loro terzo titolo consecutivo. Arrivarono fino alle finali NBA del 1989 ma nel rematch dell'anno precedente furono battuti nettamente dai Pistons 4-0. Erano gli ultimi playoff in carriera per il quarantaduenne Kareem Abdul-Jabbar. Riley si dimise da allenatore dei Lakers dopo una sconfitta contro i Phoenix Suns nei play-off della stagione 1989-90 a causa, secondo indiscrezioni, di un litigio con qualche giocatore nello spogliatoio. Nonostante questo venne nominato come allenatore dell'anno per la prima volta in carriera.\nNew York Knicks.\nRiley dopo aver abbandonato la panchina accett\u00f2 un lavoro in televisione come commentatore per la NBC. Svolse questo lavoro per un solo anno prima di essere nominato head coach dei New York Knicks nella stagione 1991. Nella stagione 1992-93 Riley guid\u00f2 la squadra al miglior record di franchigia nella stagione regolare e venne nominato allenatore dell'anno per la seconda volta. Riley arriv\u00f2 di nuovo alle finali NBA del 1994, ma i Knicks persero in 7 partite contro gli Houston Rockets, dopo aver condotto la serie per 3-2.\nMiami Heat.\nNel 1995 Riley lasci\u00f2 New York per accasarsi a Miami. Gi\u00e0 tempo prima che Riley diventasse il nuovo \"coach\" degli Heat, I Knicks accusarono i rivali di trattare con Riley nonostante avesse ancora un anno di contratto. In effetti tutto ci\u00f2 fu implicitamente confermato in data 1\u00ba settembre 1995, quando gli Heat diedero ai Knicks 1 milione di dollari cash e la loro prima scelta al Draft NBA 1996 (che sarebbe poi stata Walter McCarty): il giorno dopo Riley firm\u00f2 ufficialmente per gli Heat.\nNei play-off del 1995-96 furono eliminati al primo turno dai Chicago Bulls di Phil Jackson e Michael Jordan.\nQuella stagione fu molto importante per gli Heat: arrivarono infatti due pilastri della squadra come Alonzo Mourning e Tim Hardaway. Anche la \"off-season\" fu importante con l'arrivo in squadra di P.J. Brown e dell'ex Suns Dan Majerle.\nNel 1996-97 gli Heat batterono i Knicks in una serie molto fisica arrivata alla settima partita. La squadra giunse alle finali della Eastern Conference per la prima volta nella storia della franchigia, ma venne ancora sconfitta dai Bulls di Michael Jordan.\nRiley venne nominato per la terza volta allenatore dell'anno, dopo che Miami aveva conquistato il titolo dell'Atlantic Division con un record in stagione regolare di 61\u201321.\nNel 1998, 1999 e 2000 gli Heat chiusero la stagione con una percentuale di vittorie oltre il 60%, ma, nei play-off, trovarono sulla propria strada i New York Knicks, che uscirono vincitori in tutte e tre le occasioni (due volte al primo turno e una al secondo).\nSi arriv\u00f2 cos\u00ec agli anni 2000. Riley mand\u00f2 via Brown e Jamal Mashburn in cambio di Eddie Jones e acquist\u00f2 Brian Grant. La squadra per\u00f2 risent\u00ec molto dell'assenza di Alonzo Mourning, afflitto da gravi problemi renali.\nTerminata con un dignitoso 50-32 la stagione 2000-01, gli Heat organizzarono una vera e propria rivoluzione. La squadra cedette due dei suoi giocatori migliori: Tim Hardaway venne venduto ai Dallas Mavericks e Anthony Mason firm\u00f2 per i Milwaukee Bucks. La squadra chiuse quindi la stagione con un record di 36-46. Riley si dichiar\u00f2 disgustato dalla situazione tanto che pens\u00f2 pi\u00f9 volte di dimettersi dal suo ruolo di allenatore.\nPrima dell'inizio della stagione 2003-04 lasci\u00f2 la panchina per dedicarsi completamente al ruolo di Direttore Generale.\nStan Van Gundy, fino ad allora assistant coach, venne promosso head coach e, insieme al rookie Dwyane Wade, port\u00f2 gli Heat ai play-off con un record di 42\u201340, nonostante un pessimo avvio con sette sconfitte consecutive.\nL'anno successivo Riley rinforz\u00f2 la squadra: cedette Caron Butler, Brian Grant, Lamar Odom e una prima scelta ai Lakers per la superstar Shaquille O'Neal. L'head coach Van Gundy guid\u00f2 gli Heat alla finale della Eastern Conference, ma Miami perse contro i Detroit Pistons, a onor del vero dovendo rinunciare a Wade, infortunatosi nel corso della serie.\nRiley riassunse la guida degli Heat il 12 dicembre 2005, rimpiazzando Stan Van Gundy, dopo lo stentato avvio con sole 11 vittorie nelle prime 21 partite.\nShaquille O'Neal rientr\u00f2 da un infortunio, Dwyane Wade gioc\u00f2 una grande stagione e un roster di grandi giocatori come Gary Payton, Jason Williams e Antoine Walker, ottenuti in estate tramite scambi di mercato voluti da Riley, lo convinsero di poter arrivare al titolo NBA.\nGli Heat sconfissero i New Jersey Nets, i Chicago Bulls e i Detroit Pistons nelle finali di Eastern Conference e Riley port\u00f2 la squadra per la prima volta ad una finale NBA contro i Dallas Mavericks.\nMiami venne sconfitta nelle prime due partite a Dallas, ma tornati in Florida la situazione si capovolse e gli Heat ribaltarono la situazione tornando in Texas in vantaggio per 3-2. Un'altra vittoria in gara-6 consegn\u00f2 alla franchigia il suo primo titolo NBA. Solo i Portland Trail Blazers nel 1976-1977 fino ad allora, avevano vinto il titolo dopo essersi trovati sotto 0-2. Per Riley si tratt\u00f2 del quinto successo da allenatore, che gli consent\u00ec di diventare, insieme a Alex Hannum e Phil Jackson, l'unico allenatore a vincere il titolo NBA con due team diversi.\nNella stagione 2006-2007 i Miami Heat vissero momenti difficili a causa di infortuni e problemi interni, e si arresero alla quinta testa di serie, i Chicago Bulls, in sole 4 partite (0-4).\nNonostante le ipotesi di un possibile ritiro, il 13 agosto 2007 Riley annunci\u00f2 di voler allenare i Miami Heat per altre tre stagioni.\nTuttavia, dopo la disastrosa stagione 2007-08, conclusa da Miami come peggior squadra della lega con appena 15 vittorie, decise di lasciare la carica di allenatore ed affidarla ad Erik Spoelstra."}
{"id": "127225", "revid": "119231536", "url": "https://it.wikipedia.org/wiki?curid=127225", "title": "Gho", "text": "Il gho \u00e8 il vestito tradizionale usato dagli uomini in Bhutan. Consiste in una veste lunga fino alle ginocchia, stretta da una cintura (chiamata \"kera\"), e piegata in modo tale da formare una specie di tasca a livello dello stomaco. Il \"gho\" che si indossa tutti i giorni \u00e8 di cotone o lana, mentre per le occasioni speciali di solito ne viene indossato uno di seta. \nSotto il gho, gli uomini indossano un \"tegu\", una giacca bianca con lunghi polsini ripiegati.\nNelle occasioni speciali sopra il gho viene indossata una sciarpa, chiamata kabney. Va ricordato che tutti i cittadini Bhutanesi sono tenuti, sulla base del codice per l'abbigliamento nazionale (\"driglam namzha\"), ad indossare, in pubblico, i vestiti tradizionali."}
{"id": "127227", "revid": "1522738", "url": "https://it.wikipedia.org/wiki?curid=127227", "title": "Montenegro", "text": "Il Montenegro (arcaico: \"Montenero\"; in montenegrino e serbo \"Crna Gora\"/\"\u0426\u0440\u043d\u0430 \u0413\u043e\u0440\u0430\") \u00e8 uno Stato europeo situato nella penisola balcanica e che si affaccia sul mare Adriatico. Confina con la Serbia a nord-est, la Croazia a ovest, la Bosnia ed Erzegovina a nord-ovest, il Kosovo (territorio conteso) a est e l'Albania a sud-est. Conta abitanti e una superficie di , la densit\u00e0 di popolazione \u00e8 di 48 ab./km\u00b2. La capitale \u00e8 Podgorica (raramente in italiano \"Podgorizza\"; durante la Jugoslavia \"Titograd\" \u2013 letteralmente \"citt\u00e0 di Tito\").\nFino al 2 giugno 2006 la Repubblica del Montenegro \u00e8 stata unita alla Repubblica di Serbia con il nome di Serbia e Montenegro. Dal 3 giugno 2006 il Montenegro \u00e8 diventato uno Stato indipendente, proclamato a seguito del referendum sull'indipendenza del 21 maggio precedente. \u00c8 membro dell'ONU. Il 2 dicembre 2015 ha ricevuto l'invito ufficiale ad aderire alla NATO e, il 28 aprile 2017, vi entra ufficialmente, dopo approvazione parlamentare, come 29\u00b0 membro.\nTerritorio.\nIl territorio della Repubblica del Montenegro \u00e8 soprattutto montuoso e interessato da fenomeni carsici; qui si trovano le Alpi Dinariche con la vetta del Monte Durmitor. Verso sud troviamo il Monte Lov\u0107en.\nIl Paese confina a nord-ovest con la Bosnia ed Erzegovina e la Croazia, a sud con l'Albania, a nord-est con la Serbia, a est con il Kosovo; \u00e8 bagnato a sud - ovest dal mare Adriatico. Si estende su una superficie di quasi 14.000 km\u00b2 e un\u2019estensione costiera di 200 km.\nEtimologia.\nIl nome fa riferimento al colore scuro e intenso delle foreste che un tempo coprivano le Alpi Dinariche, cos\u00ec come era possibile vederle dal mare. Nella maggior parte delle lingue europee non slave e in altre lingue nel mondo si \u00e8 affermato il termine italiano introdotto dai Veneziani.\nUn'altra tesi suggerisce che il nome Montenegro derivi dal nome della famiglia imperiale bizantina dei Comneni. Un'altra tesi ancora fa derivare il nome dal fatto che ancora in epoca medievale l'area fosse abitata da popolazioni romanze, dette appunto \"nigri latini\", che nel passare dei secoli si slavizzarono, come avvenuto anche in altre aree della ex-Jugoslavia (cfr. morlacchi).\nStoria.\nNel Medioevo il Montenegro, denominato \"Zeta\", fu un principato indipendente a capo del quale si avvicendarono numerose dinastie e numerosi governanti.\nQuando i Turchi conquistarono i Balcani nel XV secolo anche il Montenegro cadde sotto il loro dominio diretto, con l'eccezione della parte costiera, che, dal 1420 al 1797, rimase stabilmente in mano alla Repubblica di Venezia, mantenendo anche legami e caratteristiche veneziane tuttora presenti.\nIl governo del Paese fu affidato dal 1516 al primo dignitario spirituale, metropolita o vladika.\nAlla fine del XVII secolo i Turchi subirono numerose sconfitte per opera dell'Austria. L'indebolimento dell'Impero ottomano permise al Montenegro di ottenere una certa autonomia. Divenne un Paese tributario dell'Impero Ottomano governato dai propri principi-vescovi (che avevano il titolo di \"vladika\"). Questi vladika, per quanto riguarda la loro funzione religiosa, erano metropoliti dipendenti dal Patriarcato Serbo-Ortodosso. Nel 1697, con l'elezione del vladika Danilo della famiglia Petrovi\u0107 Njego\u0161, la carica divenne ereditaria nella dinastia Petrovi\u0107 Njego\u0161.\nNel corso dell'Ottocento si ebbero varie guerre turco-montenegrine, attraverso le quali il piccolo Stato riusc\u00ec ad allargare i propri confini.\nIl principe Danilo II (1826) fu nominato erede dal nonno Pietro II (deceduto il 19 ottobre 1851).\nNel 1852 il vladika, sempre della dinastia Petrovi\u0107 Njego\u0161, rinunci\u00f2 alla carica ecclesiastica, conservando il solo potere temporale, e prese il titolo di principe (\"Knjaz\") con il nome di Danilo I creando una dinastia laica di primogenitura maschile. Danilo mor\u00ec a Cattaro il 13 agosto 1860 per la ferita riportata da un colpo di pistola ricevuto da un fuggiasco montenegrino. Il figlio minore, avuto da Darinka Kveki\u0107, figlia di un negoziante serbo di Trieste e sposata nel 1854, fu allora posto sotto un governo di reggenza della madre. Il 14 agosto dello stesso anno, tuttavia, Nicola, figlio di Mirko, fratello del sovrano deceduto, fu proclamato principe a Cettigne con il nome di Nicola I. L'8 novembre 1860 egli sposa Milena Vukoti\u0107, figlia del voivoda Petar \u0160\u0107epanov Vukoti\u0107, capitano della Guardia del corpo del principe. Bench\u00e9 ormai il titolo principesco dia quello di \"Gospodar\" le popolazioni montanare continuano a chiamarlo \"Vladika\" (Sacro Signore). Nicola, divenuto re nel 1910, regn\u00f2 fino al 1918, quando fu costretto ad abdicare e mor\u00ec in esilio ad Antibes in Costa azzurra nel 1921.\nDurante il Congresso di Berlino del 1878 il Paese ottenne il riconoscimento internazionale della sua indipendenza. Pochi anni dopo il Principe pot\u00e9 fare sposare sua figlia Elena all'erede al trono d'Italia, il futuro Vittorio Emanuele III.\nNel 1905 fu concessa una Costituzione e nel 1906 lo Stato montenegrino per la prima volta batt\u00e9 moneta: i perperi di rame. Al culmine di questo processo di modernizzazione, il 28 agosto 1910, il principe Nicola Petrovi\u0107 Njego\u0161 di Montenegro si autoproclam\u00f2 re, fondando il Regno del Montenegro.\nNel 1918 il Montenegro perse la sua indipendenza ed entr\u00f2 a fare parte del Regno dei Serbi, Croati e Sloveni. I montenegrini rimasti fedeli al re Nicola si ribellarono nel 1919, per poi essere vinti dall'esercito del nuovo Stato nel 1924.\nNel 1941 durante l'occupazione italiana fu creato un nuovo Regno del Montenegro sotto il protettorato italiano. L'Assemblea Costituente montenegrina previde la nomina di un Reggente che non avvenne mai per la sopraggiunta insurrezione. Il Governo italiano nomin\u00f2 inizialmente governatore civile del Montenegro l'ambasciatore conte Serafino Mazzolini che fu poi sottosegretario agli Esteri nella Repubblica di Sal\u00f2. Mazzolini fu sostituito, dopo lo scoppio della rivolta, dal generale Alessandro Pirzio Biroli come governatore militare. Dal 1945 fece parte della Repubblica Socialista Federativa di Jugoslavia, come una delle sei Repubbliche Federate, la Repubblica Socialista di Montenegro.\nUnione con la Serbia.\nNel referendum del 1992 con il 95,96% dei voti, la popolazione montenegrina decise di rimanere nella Federazione Jugoslava di cui faceva parte solo con la Serbia, sebbene l'affluenza alle urne fosse stata del 66% a causa del boicottaggio dell'etnia musulmana, delle minoranze cattoliche e degli indipendentisti. Questi sostenevano che la votazione fosse stata organizzata in condizioni non democratiche.\nNel 1996 il governo di Milo \u0110ukanovi\u0107 attenu\u00f2 il legame tra Montenegro e Serbia. Le tensioni tra i due stati erano ancora critiche nonostante il cambio di politica di Belgrado. Il Montenegro form\u00f2 la propria linea politica economica e introdusse il marco tedesco come moneta corrente, come proposto al tempo dal ministro dell'economia. Il dinaro serbo non era usato nel Montenegro tranne che da turisti.\nNel 2002 la Serbia e il Montenegro arrivarono a un nuovo accordo riguardante la cooperazione. Nel 2003 la Federazione Jugoslava venne ridefinita come \"Serbia e Montenegro\".\nIndipendenza.\nLo \"status\" del Montenegro e, in particolare, la fine dell'unione con la Serbia sono stati decisi dal referendum sull'indipendenza del Montenegro del 21 maggio 2006, cui ha partecipato l'86,5% del corpo elettorale, cio\u00e8 votanti, a seguito del quale il 55,5% degli stessi, pari a voti, si \u00e8 espresso a favore dell'indipendenza del Paese: si tratta dunque di una percentuale di poco superiore alla soglia del 55% concordata con l'Unione europea per rendere valido il referendum; in valore assoluto la soglia minima necessaria \u00e8 stata superata per soli voti. Di conseguenza, il Parlamento del Montenegro ha intrapreso le procedure legali per dichiarare l'indipendenza. L'iter si \u00e8 chiuso il 3 giugno 2006 con la dichiarazione d'indipendenza, seguita e quindi confermata il giorno successivo da un analogo atto da parte della Serbia.\nLe autorit\u00e0 del Montenegro hanno subito intavolato delle trattative con la Serbia per risolvere i problemi legati alla separazione. La Serbia, gli Stati membri dell'Unione Europea e i membri permanenti del Consiglio di sicurezza delle Nazioni Unite hanno immediatamente fatto capire che avrebbero riconosciuto l'indipendenza del Montenegro, rimuovendo gli ostacoli sulla strada della nascita del nuovo Stato sovrano. Il primo Paese ad avere riconosciuto l'indipendenza del Montenegro \u00e8 stata l'Islanda, l'8 giugno 2006.\nIl 22 ottobre 2007 \u00e8 stata promulgata ufficialmente la nuova Costituzione.\nIl 2 dicembre 2015 il Montenegro \u00e8 invitato a entrare nella NATO e al termine dell'iter il 28 aprile 2017 il parlamento ratifica l'adesione.\nGeografia.\nMorfologia.\nIl Montenegro \u00e8 una regione montuosa costituita da alte montagne lungo i confini della Serbia meridionale e l'Albania, da un segmento del carso situato a ovest della penisola balcanica e da una stretta costa pianeggiante di solo 4\u00a0km. La pianura si ferma a nord, dove i fiumi dai monti Lov\u0107en e Orjen confluiscono nelle bocche di Cattaro.\nLa vasta regione del carso montenegrino \u00e8 situata a un'altitudine media di s.l.m., raggiungendo sul monte Orjen, il pi\u00f9 alto massiccio della catena, i . Il punto pi\u00f9 basso della regione carsica \u00e8 la valle del fiume Zeta situata a circa sul livello del mare.\nLe montagne del Montenegro sono tra i pi\u00f9 aspri territori europei, che si elevano in media a pi\u00f9 di . Una delle cime pi\u00f9 famose \u00e8 il Bobotov Kuk appartenente alla catena del Durmitor, che raggiunge un'altezza di . Le montagne montenegrine furono soggette a profonde erosioni durante l'ultimo periodo glaciale.\nClima.\nIl Montenegro ha un clima che sulla costa pu\u00f2 definirsi mediterraneo, ma che assume caratteristiche sempre pi\u00f9 continentali andando verso l'interno, con inverni freddi ed estati calde.\nSociet\u00e0.\nEtnie.\nComposizione etnica secondo il censimento del 2011:\nI bosgnacchi sono concentrati maggiormente nel nord-est del Paese, nei comuni di Ro\u017eaje e Plav, la minoranza albanese \u00e8 concentrata prevalentemente a sud-est, nella citt\u00e0 costiera di Dulcigno.\nInfine tra le minoranze si possono i dalmati croati (cattolici), che abitano soprattutto lungo le coste, particolarmente intorno alle Bocche di Cattaro. I roman\u00ed censiti in Jugoslavia sono soprattutto rom e sinti.\nNelle Bocche di Cattaro (soprattutto nel capoluogo e a Perasto) e nella riviera di Budua esiste pure una piccola comunit\u00e0 dalmata italofona, rappresentata ufficialmente dalla \"Comunit\u00e0 Nazionale Italiana del Montenegro\", in attesa di adesione all'Unione Italiana di Slovenia e Croazia, che conta circa 600 persone, delle quali circa 420 italofone.\nAl censimento del 2011 in tutto il Montenegro si sono dichiarati etnicamente italiani in 135. Nello stesso censimento non vengono riportati dati riguardo ai madrelingua italiani; ci si limita a evidenziare che dei 135 suddetti, 45 hanno dichiarato di avere come propria madrelingua il montenegrino, venti il serbo, dieci il serbo-croato, tre il croato, tre hanno indicato una lingua regionale e uno l'inglese; ne restano quarantacinque che hanno dichiarato un'altra madrelingua e sette che non hanno voluto dichiarare nulla.\nLingue.\nLe lingue ufficiali sono il montenegrino e il serbo, di fatto due varianti della stessa lingua (serbo-croato). Sia l'alfabeto latino sia quello cirillico sono ufficiali, ma viene utilizzato quasi esclusivamente quello latino.\nReligioni.\nLa maggior parte della popolazione professa la religione cristiano-ortodossa, la maggioranza dei cui fedeli si riconosce nella Chiesa ortodossa serba, rappresentata dal metropolita del Montenegro e del Litorale (che anche detiene il titolo di arcivescovo di Cettigne), ma una minoranza segue la dissidente Chiesa ortodossa montenegrina. Alle istituzioni religiose sono garantiti tutti i diritti ed esse sono separate dallo Stato. Vi sono inoltre una considerevole minoranza di musulmani sunniti e una piccola comunit\u00e0 cattolica, divisa fra l'arcidiocesi di Antivari, con a capo il primate di Serbia, e la diocesi di Cattaro, parte della Chiesa Croata. Di seguito sono riportati i dati dell'ultimo censimento (2011):\nSimboli.\nIl 12 luglio del 2004 il parlamento del Montenegro adott\u00f2 una bandiera, un giorno nazionale e un inno nuovi.\nLa festa nazionale del 13 luglio rievoca:\nIl parlamento scelse, come inno nazionale, una delle pi\u00f9 note canzoni folk montenegrine, \"Oj, svijetla majska zoro\" (\"Oh, splendente alba di maggio\").\nOrdinamento dello stato.\nSuddivisioni amministrative.\nIl Montenegro \u00e8 diviso in ventidue comuni (\"opstine\"), che prendono il nome dal loro capoluogo.\nCitt\u00e0 principali.\nLe principali citt\u00e0 del Paese sono:\nIstruzione.\nL'istruzione in Montenegro \u00e8 regolata dal Ministero dell'istruzione e della scienza.\nL'istruzione inizia nelle scuole materne. I bambini frequentano le scuole elementari (\"Osnovna \u0161kola\") dai 6 ai 15 anni. L'istruzione elementare \u00e8 gratuita e obbligatoria. Conclusa la \"scuola di otto anni\", gli studenti possono continuare la loro istruzione secondaria (\"Srednja \u0161kola\"), che dura quattro anni (tre anni per le scuole professionali).\nLe tre tipologie di scuola secondaria sono:\nIn seguito l'istruzione di livello terziario si divide in facolt\u00e0 di livello \"Istruzione superiore\" (\"Vi\u0161e obrazovanje\") e \"Istruzione superiore\" (\"Visoko obrazovanje\"). Le scuole superiori (\"Vi\u0161a \u0161kola\") durano dai due ai quattro anni.\nForze armate.\nLa leva militare non \u00e8 obbligatoria ed \u00e8 possibile dai 18 anni di et\u00e0. Dal 2010 il Montenegro partecipa alla missione Resolute Support della Nato con un contingente di 17 soldati. Nel settore della difesa \u00e8 molto importante per il Paese la cooperazione internazionale poich\u00e9 da solo non sarebbe in grado di sostenere le spese necessarie a garantire il funzionamento dell\u2019esercito.\nPolitica.\nPolitica interna.\nLa Costituzione del Montenegro descrive il Paese come uno Stato \"democratico, civico ed ecologista di giustizia sociale, basata sullo stato di diritto.\" Il Montenegro \u00e8 una repubblica parlamentare unitaria, sovrana e indipendente che ha proclamato la sua nuova costituzione il 22 ottobre 2007.\nIl potere legislativo \u00e8 esercitato dall'Assemblea del Montenegro, parlamento unicamerale composto da 81 membri, eletti per un mandato di quattro anni. L'assemblea approva le leggi, ratifica i trattati, nomina il Primo Ministro, i ministri e i giudici di tutti i tribunali. Il Parlamento pu\u00f2 sfiduciare il governo.\nIl potere esecutivo \u00e8 esercitato dal governo, guidato dal Primo Ministro e composto dai vice primi ministri e dai ministri. Il Primo Ministro, nominato dal Parlamento su proposta del Presidente, ha il compito di coordinare l'azione governativa e di presentare il programma del governo al parlamento, incluso l'elenco dei ministri. L'attuale Primo Ministro \u00e8 Zdravko Krivokapi\u0107.\nIl presidente del Montenegro \u00e8 il capo dello Stato, eletto direttamente dai cittadini per un periodo di cinque anni. Il Presidente rappresenta il Paese all'estero, convoca le elezioni per il Parlamento e propone al Parlamento candidati alla carica di Primo Ministro, presidente e giudici della Corte costituzionale. Il Presidente inoltre conferisce onorificenze e premi ed \u00e8 membro del Consiglio supremo di difesa. La residenza ufficiale del presidente \u00e8 nella citt\u00e0 di Cetinje. L'attuale presidente del Montenegro \u00e8 Milo \u0110ukanovi\u0107, in carica dal 2018.\nPolitica estera.\nIl Montenegro \u00e8 un membro delle Nazioni Unite, della NATO, dell'Organizzazione Mondiale del Commercio, dell'Organizzazione per la Sicurezza e la Cooperazione in Europa, del Consiglio d'Europa, dell'accordo centroeuropeo di libero scambio (CEFTA) dal 2007 ed \u00e8 un membro fondatore dell'Unione per il Mediterraneo. La politica estera del Montenegro \u00e8 orientata in senso filo-europeista all'interno del blocco atlantico, con la conclusione di alcuni accordi con gli Stati Uniti in materia di sicurezza, utilizzo delle infrastrutture e vigilanza contro la proliferazione di armi di distruzione di massa.\nRapporti con l'Unione europea.\nNel 2007 il Montenegro firma l'Accordo di stabilizzazione e associazione (ASA). In seguito il Montenegro ha presentato la domanda di adesione all'Unione Europea il 15 dicembre 2008. Nella riunione del 17 dicembre 2010 il Consiglio europeo ha deciso di concedere al Montenegro lo status di Paese candidato. Il 29 giugno 2012 il Consiglio europeo avvia ufficialmente i negoziati di adesione. Il suo ingresso nell'UE \u00e8 previsto per il 2025.\nDal 19 dicembre 2009 il regime dei visti dell'area Schengen \u00e8 stato modificato, permettendo ai cittadini montenegrini di entrare nei venticinque Paesi Schengen dell'UE (oltre a Islanda, Norvegia e Svizzera) senza visto.\nRapporti internazionali.\nIl 22 giugno 2006 il Consiglio di Sicurezza dell'ONU avall\u00f2 all'unanimit\u00e0 la richiesta di adesione presentata dal Governo montenegrino, conseguentemente il 28 giugno 2006 con un'apposita risoluzione dell'Assemblea generale, il Montenegro \u00e8 stato ufficialmente accolto in seno al consesso mondiale delle nazioni, divenendo cos\u00ec il 192\u00b0 membro effettivo dell'ONU.\nIl 19 gennaio 2007 il Paese \u00e8 entrato nel Fondo Monetario Internazionale.\nIl 9 ottobre 2008 il Montenegro riconosce il Kosovo come Stato indipendente.\nNel 2015 viene formalmente invitato a entrare nella NATO, nel 2016 terminano i negoziati e il 28 aprile 2017 il Paese diventa ufficialmente il 29\u00b0 membro dell'Alleanza Atlantica.\nEconomia.\nPolitica monetaria.\nAnche se non appartiene ancora all'Unione europea, il Montenegro adotta unilateralmente l'Euro come valuta ufficiale dal 1999. Tale circostanza deriva dal fatto che il Montenegro, all'epoca della presidenza di Milo\u0161evi\u0107, voleva determinare la propria politica economica in modo indipendente dalla Serbia. Di conseguenza aveva adottato il marco tedesco nel 1996 e, successivamente, l'Euro. In tal modo il Paese ha ottenuto la libert\u00e0 economica con una moneta stabile e si \u00e8 aperto agli investimenti stranieri.\nEnergia.\nUltimamente in linea con i principi guida dettati dall'Unione europea il Ministro dello Sviluppo Economico e dell'Energia del Montenegro Branimir Gvozdenovi\u0107, annuncia l'approvazione di un piano programmatico che costituir\u00e0 \"una strategia energetica chiara, perfettamente coerente con gli standard internazionali che garantiscono la produzione di energia, vitale per sviluppo economico del Paese\". Gvozdenovi\u0107 ha infatti spiegato che tale piano di azione sar\u00e0 implementato nei prossimi quattro mesi, affidando le attivit\u00e0 di realizzazione e monitoraggio alla societ\u00e0 slovena Korona, in collaborazione con la UNID. In particolare, il piano energetico del Montenegro prevede lo stanziamento di pi\u00f9 di 2 miliardi di euro per la realizzazione di un gruppo di mini-centrali idroelettriche sui 43 corsi d'acqua sul territorio montenegrino, oltre alla costruzione di un secondo blocco nella centrale a carbone di Plevlja e altre 4 turbine in quella idroelettrica di Mora\u010da, per raggiungere cos\u00ec un potenziale energetico addizionale di 407 GWh all'anno.\nTurismo.\nPatrimoni dell'umanit\u00e0 UNESCO: Durmitor e la gola del fiume Tara, la citt\u00e0 vecchia di Cattaro e le Bocche di Cattaro. Tuttavia questi siti attualmente non sono inseriti nella Lista del Patrimonio Mondiale perch\u00e9 il Montenegro deve ancora ratificare la World Heritage Convention dell'UNESCO.\nNel 2005 il Montenegro ha avuto un incremento di visitatori pari al 16,6% rispetto all'anno precedente, con un incremento di visitatori stranieri del 44,6%. I siti pi\u00f9 visitati sono localizzati intorno alle coste. Il pi\u00f9 alto numero di visitatori proviene dalla Bosnia ed Erzegovina (5,71% del totale) mentre gli italiani rappresentano l'1,39% (dati forniti da Monstat).\nTrasporti.\nFerrovie.\nTotale: 250 km, tutti a scartamento ordinario.\nLa spina dorsale del sistema ferroviario montenegrino \u00e8 la spettacolare Belgrado - Antivari, interamente elettrificata e con numerosi gallerie e viadotti.\nLa ferrovia Podgorica-Nik\u0161i\u0107 \u00e8 in fase di elettrificazione e riattivazione.\nLa ferrovia Podgorica-Scutari \u00e8 allo stato presente utilizzata solo da treni merci.\nStrade.\nL'infrastruttura stradale del Montenegro non \u00e8 ancora agli standard europei occidentali. La costruzione di nuove autostrade \u00e8 considerata una priorit\u00e0 nazionale, in quanto sono importanti per lo sviluppo economico regionale uniforme e lo sviluppo del Montenegro come una destinazione turistica attraente.\nLe attuali strade europee che attraversano il Montenegro sono la E65 e la E80.\nInoltre, \u00e8 in fase di costruzione l'autostrada Antivari-Boljare la cui realizzazione \u00e8 stata affidata nel 2014 all'azienda statale cinese China Road and Bridge Corporation. Tuttavia, l'autostrada non \u00e8 ancora stata portata a termine e il progetto ha suscitato aspre critiche per via dell'enorme indebitamento del Montenegro verso la Cina, cui deve un miliardo di euro.\nAmbiente.\nAttualmente (2009) i parchi nazionali del Montenegro sono quattro:\nIl Paese ha adottato una tassa ecologica per ogni autoveicolo straniero che entra nel proprio territorio.\nCultura.\nArte.\nPer quanto concerne l'arte montenegrina tra il XIX e il XX secolo spicca la figura del pittore Pietro Pocek, naturalizzato italiano: tra il XX il XXI secolo si afferma la figura dell'artista Miodrag \u0110uri\u0107.\nLetteratura.\nUna letteratura montenegrina si afferma nel XIX secolo con il poeta-principe montenegrino Petar II Petrovi\u0107-Njego\u0161, autore del poema nazionale montenegrino: Serto della montagna.\nNel XX secolo invece prevale una letteratura di stampo sociale. Tra gli scrittori che si distinsero nel XX secolo possiamo ricordare Borislav Jovanovi\u0107.\nMusica.\nIn campo musicale si sono distinti, tra gli altri, il gruppo musicale degli Highway e Stevan Faddy.\nSport.\nEssendo uno Stato molto giovane il Montenegro \u00e8 ancora in una fase di stallo per la creazione di campionati nazionali sportivi e squadre nazionali. \u00c8 quindi ancora presto per definire uno sport in cui la Nazionale montenegrina possa eccellere. Esistono comunque i presupposti per potere ben figurare in discipline molto in voga nella vicina Serbia come la pallacanestro, la pallamano, la pallanuoto e la pallavolo, sport in cui prima la Jugoslavia e poi la Serbia e Montenegro hanno primeggiato in Europa e nel mondo.\nCalcio.\nAl suo primo importante impegno, la nazionale di calcio montenegrina \u00e8 stata inserita nel girone, assieme all'Italia, per le qualificazioni ai mondiali in Sudafrica del 2010 e ha chiuso al quarto posto con una vittoria, sei pareggi e tre sconfitte. Alle successive qualificazioni per Euro 2012 ha colto invece lo spareggio play-off poi perso contro la Repubblica Ceca. La locale federcalcio \u00e8 presieduta dall'ex stella del Milan Dejan Savi\u0107evi\u0107. Per lungo tempo il capitano della nazionale \u00e8 stato Mirko Vu\u010dini\u0107, che ha militato nella Roma e nella , che dal 2006 al 2008 ha anche vinto tre premi come Calciatore montenegrino dell'anno.\nPallanuoto.\nLa Nazionale di pallanuoto maschile del Montenegro nella FINA Water Polo World League 2009 ha vinto una medaglia d'oro, consacrando cos\u00ec un'importante affermazione nella World League di pallanuoto.\nGiochi olimpici.\nL'unica medaglia olimpica vinta dal Montenegro \u00e8 la medaglia d'argento da parte della Nazionale di pallamano femminile del Montenegro, a Londra 2012.\nTradizioni.\nGastronomia.\nLa gastronomia del Montenegro si basa sulle verdure, la carne e il pesce e sugli ingredienti tipici della cucina mediterranea, come l'olio d'oliva. Vista la sua posizione geografica, la sua cucina \u00e8 inoltre fortemente influenzata dai paesi dell'Europa dell'est.\nLa carne gioca un ruolo fondamentale nella dieta montenegrina, soprattutto nel nord, dove si utilizzano molto i frutti di bosco, le erbe aromatiche e i funghi spontanei. La carne si cucina secondo il metodo tradizionale dell'ispod, che consiste in cuocerla sotto la brace.\nNelle regioni centrali e nel sud predomina il pesce: la carpa e la trota affumicate sono alcune delle delizie pi\u00f9 ricercate, cos\u00ec come il granchio dello Skadar.\nI piatti rappresentativi del Montenegro sono:\nTra le bevande tipiche del Montenegro spiccano i suoi vini:"}
{"id": "127231", "revid": "119231497", "url": "https://it.wikipedia.org/wiki?curid=127231", "title": "Kira (indumento)", "text": "La kira \u00e8 il vestito tradizionale indossato dalle donne del Bhutan. \nLa \"kira\" consiste in un ampio vestito rettangolare lungo fino alle caviglie che viene indossato sopra una camicetta chiamata \"wongu\". \u00c8 fissato per mezzo di una fibbia d'argento su ciascuna spalla (chiamata \"koma\"). Sopra la \"kira\" viene indossata una giacca di seta corta, chiamata \"tego\". \nLa \"kira\" che viene indossata tutti i giorni \u00e8 di cotone o lana, mentre per le occasioni speciali di solito ne viene indossata uno di seta. \nVa ricordato che tutti i cittadini Bhutanesi sono tenuti, sulla base del codice per l'abbigliamento nazionale (\"driglam namzha\"), ad indossare, in pubblico, i vestiti tradizionali. \nInsieme alla \"kira\", viene utilizzato il \"rachu\", un tipo di scialle o stoffa ricamato stretto che viene indossato sopra la spalla sinistra e termina con le frange."}
{"id": "127232", "revid": "775372", "url": "https://it.wikipedia.org/wiki?curid=127232", "title": "Hellsing", "text": " \u00e8 un manga scritto e disegnato da K\u014dta Hirano, prodotto originariamente in Giappone dal 1998 al 30 settembre 2008, data in cui la rivista che ospita \"Hellsing\", \"Young King OURs\", ha pubblicato l'ultimo capitolo dell'opera. In Italia il manga venne originariamente pubblicato dalla Dynamic Italia nella sua collana \"Legend\", ma dopo il cambio di staff i diritti sono passati alla J-Pop che attualmente ha pubblicato tutta la serie.\nNonostante il panorama dei manga abbondi di storie e sperimentazioni non comuni, \"Hellsing\" si distingue sia per il suo tagliente humor nero che per la satira rivolta nei confronti delle diverse confessioni religiose, che nel manga assomigliano pi\u00f9 a fanatiche organizzazioni segrete. Ogni volume \u00e8 riservato ad un pubblico adulto, sia causa dei temi trattati, che delle cruente scene splatter presenti in ogni capitolo.\nIn seguito al successo di pubblico riscosso, nel 2001 lo studio Gonzo ne ha prodotto una trasposizione animata in 13 episodi. L'anime ripercorre la storia narrata nei primi volumetti, per poi distaccarsi nettamente da esso. I DVD della serie TV sono stati pubblicati anche in Italia nel 2007 da Fool Frame.\nOltre all'anime di 13 episodi, esiste anche un'altra trasposizione animata di \"Hellsing\", una serie di OAV pi\u00f9 fedele al fumetto, intitolata \"Hellsing Ultimate\", conclusa il 26 dicembre 2012, prodotta inizialmente da Satelight e Madhouse e portata avanti, a tre episodi dalla fine, dagli studi di animazione Graphinica e Kelmadick. In Italia i 10 OAV sono stati pubblicati in DVD dalla francese Kaz\u00e9 che ha collaborato per i testi italiani con la casa editrice italiana J-Pop.\nTrama.\nI Royal Knights of Protestant Order, ossia i \"Cavalieri Reali dell'Ordine Protestante\" (in riferimento ai cristiani protestanti), sono un nobile casato di Londra conosciuto come \"Hellsing\". Da generazioni lotta contro creature delle quali la maggior parte della gente comune ignora l'esistenza: vampiri, ghoul e qualunque entit\u00e0 non umana che, generalmente, viene indicata come \"mostro\".\nL'Hellsing opera in gran segreto e da tempo \u00e8 in realt\u00e0 un'organizzazione paramilitare al servizio di Sua Maest\u00e0. Al comando dell'organizzazione c'\u00e8 Integra Fairbrook Wingates Hellsing, diretta discendente del primo Lord Hellsing. Ancora adolescente, si trova costretta a prendere il controllo dell'Ordine. Il padre Arthur, malato e ormai prossimo alla morte, ordina alla figlia, qualora dovesse sentirsi minacciata, di scendere nei sotterranei della magione, dove risiede qualcosa in grado di proteggerla.\nAlla morte del padre, lo zio di Integra cerca di uccidere la nipote, infuriato dal fatto che Arthur gli abbia preferito la figlia come nuova leader della famiglia. Integra, come suggerito dal padre, si nasconde nelle segrete della magione, dove trova un cadavere. Lo zio riesce comunque a trovarla e non esita a spararle. Il primo colpo la sfiora solamente, ma il sangue versato \u00e8 sufficiente a risvegliare il cadavere che uccide all'istante lo zio e i suoi tirapiedi. Integra si trova cos\u00ec faccia a faccia con Alucard, un vampiro al servizio della famiglia Hellsing da pi\u00f9 di un secolo, nonch\u00e9 asso nella manica dell'organizzazione che, per volont\u00e0 stessa di Arthur, era stato rinchiuso nei sotterranei molti anni prima.\nLa ragazza, sebbene ancora molto giovane, diviene cos\u00ec il Master (Il Padrone) di Alucard. Passano dieci anni da quell'episodio e Integra ora \u00e8 diventata una giovane donna.\nQuando a Londra il numero di vampiri inizia crescere in maniera esponenziale anche il Vaticano inizia a muoversi. Il prete esorcista Alexander Anderson, il miglior agente dell'Iscariota (tredicesima divisione segreta della Chiesa Cattolica), viene inviato a Badrick, zona di confine tra i territori cattolici e quelli protestanti. Tuttavia, le apparizioni di ghul non sembrano seguire alcuna logica, \u00e8 come se le regole per la creazione dei non-morti fossero state raggirate, suggerendo che il tutto sia stato orchestrato da qualcuno.\nFanno cos\u00ec la loro apparizione i fantasmi di 50 anni prima, i nazisti del Millennium guidati dal malvagio Maggiore; per tutto questo tempo hanno agito nell'ombra, cercando di realizzare il sogno infranto: lo sbarco in Inghilterra, la distruzione di Londra e l'annientamento di Alucard e della famiglia Hellsing. Una guerra in piena regola, dalla quale nessuno potr\u00e0 tirarsi fuori.\nPersonaggi e organizzazioni.\nIn \"Hellsing\" esistono tre tipi di organizzazioni:\nHellsing.\nOrganizzazione paramilitare di matrice religiosa il cui scopo \u00e8 proteggere le terre protestanti dell'Inghilterra da ogni tipo di minaccia di natura non umana. La direzione \u00e8 affidata da generazioni ai diretti discendenti del primo Lord Hellsing (in riferimento a Van Helsing, l'uomo che nel 1892 a Londra sconfisse Dracula e che nel manga poi fonder\u00e0 l'agenzia Hellsing). Il vampiro, a differenza di quanto accade nel romanzo di Bram Stoker, non viene ucciso, ma risparmiato e ridotto in schiavit\u00f9. Per quasi un secolo su di lui vengono effettuati esperimenti non meglio precisati, che ne delimitano i poteri e che lo renderanno un vampiro praticamente imbattibile e fedele ai vari Master, i suoi padroni, che nel corso degli anni si susseguiranno. La fedelt\u00e0 sembra sia dovuta ad un legame di sangue che si instaura fra il vampiro e colui che \u00e8 destinato a comandarlo; tuttavia, Alucard non ha mai rivelato le motivazioni secondo le quali accetta di servire gli umani. A manga concluso, si pu\u00f2 affermare che in poco meno di 150 anni si sono susseguite tre persone al comando dell'organizzazione: il primo Lord Hellsing, seguito da Arthur (al comando di Alucard durante la seconda guerra mondiale), al quale succede la figlia, Integra Fairbrook Wingates Hellsing. Quando lei morir\u00e0 l'organizzazione smetter\u00e0 di avere una guida a discendenza famigliare, dal momento che Integra non ha avuto figli. Le redini e gli incarichi dell'agenzia passeranno quindi sotto il controllo del Governo Britannico; in attesa di quel momento, Integra istruisce il nipote di Penwood, in modo che sia in grado di prendere in mano la situazione nella maniera adeguata.\nDa sempre Hellsing \u00e8 agli ordini diretti della Regina d'Inghilterra, capo della Chiesa Anglicana, mentre i rapporti con la Chiesa cattolica si reggono sulla base di una diplomazia piuttosto debole, visto che il Vaticano brama da tempo di convertire l'Inghilterra al cattolicesimo.\nMillennium.\nQuesto misterioso gruppo viene nominato per la prima volta nel secondo volume del manga. \u00c8 il nome in codice di un progetto nazista con lo scopo di effettuare ricerche sui non-morti, attivo durante la seconda guerra mondiale. La direzione delle ricerche ad alta segretezza viene affidata al Maggiore, per ordine dello stesso F\u00fchrer. Il piano viene ostacolato a Varsavia nel 1944, quando l'Hellsing invia sul campo di battaglia Alucard ed un giovane Walter, per contrastare un esercito di ghoul schierato dai capi nazisti. Dopo la sconfitta del Terzo Reich, molti gerarchi nazisti fuggono in Sud America con l'aiuto del Vaticano, l\u00ec il Millennium riprende in gran segreto le proprie ricerche. Dopo 50 anni il progetto viene ultimato: il Maggiore ha a sua disposizione il \"Letzte Battalion\", l'ultimo battaglione per l'appunto, un esercito di mille SS veterane vampirizzate, ognuna delle quali vale quanto cento uomini. Saranno loro, assieme alle bombe sganciate dai dirigibili del Millennium, a devastare Londra e a renderla una citt\u00e0 di morte.\nIscariota Sezione XIII.\nLa Sezione XIII \u00e8 il corrispettivo cattolico dell'organizzazione Hellsing, con una maggiore impronta di fanatismo. \u00c8 una divisione speciale votata alla lotta contro mostri di ogni genere, eretici e infedeli. Il nome si ispira a Giuda Iscariota, il traditore, del quale sono l'esercito, gli Apostoli della morte. Lottano per la fede cattolica, senza per\u00f2 sottostare alle leggi di quest'ultima. Non sono credenti, non sono Apostoli, non sono traditori, ma al tempo stesso lo sono. Consapevoli che il loro agire \u00e8 un male necessario per la salvaguardia del cattolicesimo, sanno che la punizione divina cadr\u00e0 anche su di loro. Nella loro presentazione ufficiale nel volume 6 tengono nella mano destra pugnale e veleno, mentre nella sinistra 30 monete d'argento e una corda di paglia. Il pugnale e il veleno sono una metafora per indicare i loro metodi violenti ma necessari per difendere il Vaticano e la Chiesa cattolica, mentre i denari e l'argento richiamano il tradimento e la morte di Giuda, il quale pentitosi di aver tradito Ges\u00f9, getter\u00e0 nel tempio le monete d'argento e s'impiccher\u00e0 con una corda.\nEcco quindi che il modo violento con cui la Sezione XIII agisce \u00e8 un tradimento dei precetti del cattolicesimo e i loro membri ne sono ben consci. La strada da loro intrapresa non porter\u00e0 ad alcuna redenzione. Tuttavia in cuor loro sono felici di combattere per la fede in cui credono ardentemente e ciecamente.\nLa punta di diamante della sezione \u00e8 Padre Alexander Anderson, affiancato da Yumiko/Yumie Takagi e Heinkel Wolfe, le due sicarie pi\u00f9 abili dell'organizzazione. La sezione conta anche un numero imprecisato di iscarioti, che entrano in azione durante l'assedio nazista di Londra. A capo della divisione c'\u00e8 Enrico Maxwell, agli ordini diretti del Papa.\nFonti d'ispirazione.\n\"Hellsing\" si ispira liberamente alle vicende del \"Dracula\" di Bram Stoker, con frequenti richiami alla trama del romanzo soprattutto nei punti chiave del manga. Inoltre lo stesso nome di Alucard non \u00e8 altro che l'inversione di Dracula: A-L-U-C-A-R-D / D-R-A-C-U-L-A.\nIl nome della serie \u00e8 volutamente un gioco di parole: si riferisce esplicitamente al capostipite della famiglia, Van Helsing (con una l), l'uomo che sconfisse Dracula riuscendo a domarlo, ma fa riferimento anche al significato letterale della parola, ossia \"Canto dell'Inferno\" (\"hell\"=inferno, \"sing\"=canto), termine strettamente legato alla natura di Alucard nel momento in cui rivela tutto il suo potenziale.\nNel manga Alucard viene definito da Maxwell \"Akuma, Dracul, Dracula\" ossia \"Diavolo, Dracul, Dracula\", in riferimento alla figura del Voivoda rumeno Vlad III di Valacchia.\nSebbene dal punto di vista etimologico Akuma e Dracul abbiano lo stesso significato (\"Diavolo\", con il quale era conosciuto il padre di Vlad III di Valacchia, Vlad II Dracul), Dracula deriva invece da Draculea che significa sia \"figlio del Dragone\" (in quanto il padre fu investito dell'Ordine del Dragone), sia \"figlio del diavolo\" ed \u00e8 uno dei nomi con i quali Vlad III era conosciuto. Oltre naturalmente al pi\u00f9 noto \u0162epe\u015f, ossia \"impalatore\".\nOltre al \"Dracula\" di Bram Stoker, \"Hellsing\" trae ispirazione, per il personaggio di Rip van Winkle, anche da una delle prime opere liriche a fare uso del Leitmotiv: \"Der Freisch\u00fctz\" (\"il Franco Cacciatore\"), di Carl Maria Von Weber.\nLa frase pronunciata dal Maggiore: \u00ab\"Spegniti, spegniti, breve candela! La vita non \u00e8 altro che un'ombra che cammina\"\u00bb \u00e8 una citazione del \"Macbeth\" di Shakespeare.\nLa frase pronunciata dal primo Lord Hellsing (Van Helsing) alla fine del XIX secolo ad Alucard \u00e8 di derivazione biblica: \u00ab\"Poich\u00e9 ogni carne \u00e8 come l'erba ed ogni gloria d'uomo \u00e8 come il fiore dell'erba; l'erba si secca e il fiore cade, ma la parola del Signore rimane in eterno. E questa \u00e8 la parola che vi \u00e8 stata annunziata.\"\u00bb (1 Pietro 1:24,25)\nLa frase \u00ab\"The Bird of Hermes is my name, eating my wings to make me tame\"\u00bb proviene da un testo alchemico del XV secolo noto come \"Ripley Scroll\". La scritta \u00e8 incisa sulla bara di Alucard.\nTemi ricorrenti.\nLa metafora della guerra come \"l'Alba alla fine del Sogno\".\nIl sogno \u00e8 la principale chiave di lettura di \"Hellsing\" attraverso il quale si articola la storia. Nel manga pi\u00f9 e pi\u00f9 volte i protagonisti pronunciano questa parola proprio perch\u00e9 \u00e8 attraverso di esso che ognuno cercher\u00e0 di realizzare i propri desideri. Da Maxwell ad Anderson, da Walter al Maggiore, nel corso della lunga notte nella quale tutte le storie si scontrano fra loro, i protagonisti riusciranno anche solo per un istante a realizzare i loro sogni. Catalizzatore degli eventi e strumento per la realizzazione del sogno \u00e8 proprio la guerra. Una guerra che va ben oltre il semplice concetto di massacro fine a s\u00e9 stesso, ma che anzi, grazie al ruolo cardine che le viene assegnato diventa col tempo un elemento imprescindibile e del quale nessuno potr\u00e0 e vorr\u00e0 fare a meno.\nL'alba rappresenta invece la fine del sogno. Ed \u00e8 proprio al sorgere del sole che le vicende fondamentali dei personaggi arriveranno ad un punto di svolta, indipendentemente dalla durata del sogno. Sia esso quello del Millennium, lungo mezzo secolo, sia esso lungo 500 anni come quello di Alucard.\nLa metafora della guerra come \"Gioco di carte\".\nQuesta e la successiva sono due metafore minori rispetto al sogno e all'alba, ma comunque sono presenti a pi\u00f9 riprese. Alucard viene definito dal Maggiore e da Maxwell come il Joker (Maxwell lo chiama Joker Assassino). Rappresenta non solo una carta importante a disposizione dell'Hellsing, ma proprio la carta pi\u00f9 imprevedibile, il Jolly Joker. La personificazione di una carta capace di compensare e risolvere qualsiasi situazione portando inevitabilmente la vittoria dalla sua parte. Risulta quindi chiaro che per battere chi ha gi\u00e0 di fatto la vittoria in tasca serve una strategia in grado di sfruttare a proprio vantaggio proprio ci\u00f2 che altrimenti lo schiaccerebbe. E cos\u00ec fa il Maggiore, obbligando Integra a portare Alucard a livello Zero.\nIl tema ritorna quando il Deus Ex Machina atterra e il Maggiore dice \"Call! Vedo\" rilanciando cos\u00ec la puntata e offrendo tutto ci\u00f2 che possiede, sottolineando poi come il destino abbia rimescolato le carte: infatti Seras non era stata contemplata all'inizio fra i piani del Maggiore, dato che la sua creazione era al di fuori dell'influenza del Millennium. Tuttavia la sua presenza diventer\u00e0 fondamentale per la realizzazione del sogno del Maggiore.\nIl tema del gioco ritorna con Walter, sempre per bocca del comandante nazista. Il maggiordomo, nelle condizioni attuali (cio\u00e8 di uomo di 70 anni) non pu\u00f2 nemmeno pensare di sconfiggere Alucard. Eccolo quindi non avendo sufficienti \"soldi per puntare\" chiederli in prestito al Millennium, che permette a Walter di ringiovanire e diventare un vampiro. Tuttavia l'interesse che dovr\u00e0 pagare sar\u00e0 la propria vita.\nLa metafora della guerra come \"Teatro\".\nA sottolineare questo aspetto sono il Maggiore e Walter, la prima volta quando la battaglia sta per iniziare, con Alucard appena tornato. Nel grande palcoscenico della guerra che il Maggiore ha preparato lo si sente dire: \"Tutti gli attori sono saliti sulla scena, allo spuntar dell'alba si alza il sipario sulla Valpurgis\", con riferimento alla Notte di Valpurga.\nIn un'altra occasione Walter, parlando con Doc afferma che tutti loro sono solo attori di uno spettacolo (la guerra), l'ultimo atto di una tragedia. Lui, come gli altri, ha cercato di interpretare al meglio il suo ruolo. Sempre Walter si fa beffa di Doc, dicendo che ogni vampiro da lui creato \u00e8 imperfetto, nient'altro che \"\"una brutta imitazione di Alucard\", pessimi attori che hanno cercato malamente di recitare come lui, affermando proprio per questo: \"Se non \u00e8 questa una commedia, allora che cos'\u00e8?\".\nDa notare, vista la similitudine con il teatro, anche la citazione che Hirano fa del \"Macbeth\" di Shakespeare proprio quando Alucard sta per svanire: \"Spegniti, spegniti, breve candela! La vita non \u00e8 altro che un'ombra che cammina; un mediocre attore che si pavoneggia e si dimena sul palcoscenico per il tempo della sua parte e poi non si ode pi\u00f9 oltre. \u00c8 una favola narrata da un idiota, piena di strepito e furia e senza significato alcuno\" (Macbeth: atto V, scena V).\n\u00c8 inevitabile non pensare a quando il Maggiore parlava di \"vita e morte sono solo un inganno\", \"per quanto si calpesti un'ombra, l'ombra non svanir\u00e0\"\", riferendosi ad Alucard.\nManga.\nAttualmente in Italia sono stati pubblicati 6 volumi di \"Hellsing\" da parte di Dynit (edizione poi interrotta), 10 da J-Pop e 10 in Giappone. L'uscita degli stessi \u00e8 stata interrotta nel maggio 2005, mentre negli Stati Uniti l'ultimo volume pubblicato \u00e8 stato il numero 7 il 28 settembre 2005. I volumi italiani sono pubblicati con le tavole orientate come nel manga originale, per cui la lettura procede in senso inverso rispetto alle normali testate occidentali. Nel primo, secondo e terzo volume della serie \u00e8 apparso un crossover della storia intitolato \"Cross fire\". Il 7 settembre 2007 l'editore J-Pop ha annunciato la pubblicazione di una nuova versione del manga di \"Hellsing\", caratterizzata da nuove traduzioni, un nuovo adattamento grafico e una sovraccoperta. A luglio 2020 \u00e8 uscita un'edizione integrale dell'opera in 5 volumi, sempre edita da J-Pop.\nIl manga \u00e8 stato pubblicato anche in:\n\"Cross Fire\".\n\"Cross Fire\" racconta le avventure di due agenti gruppo Iscariota XIII, gruppo di cui fa parte anche Alexander Anderson, Heinkell e Yumiko (quest'ultima affetta da sdoppiamento della personalit\u00e0 che la trasforma in una sadica e spietata suora di nome Yumie). Nei tre episodi di \"Cross fire\" finora apparsi le due si scontrano con gli eretici che vogliono minare la Chiesa cattolica. Nei racconti Hirano non risparmia nessuno: dai musulmani integralisti ai santoni delle religioni di nuova concezione. L'autore intendeva inizialmente usare \"Cross fire\" come un lavoro a s\u00e9 stante ma all'ultimo decise di inserire l'opera in \"Hellsing\", facendo di Heinkell e Yumiko le controparti di Alucard e Seras. Forse pi\u00f9 in \"Cross fire\" che in \"Hellsing\" stesso, Hirano Kota rivela una pesante satira alla chiesa cattolica e ai suoi metodi di conversione e di lotta all'eretico.\n\"Hellsing: The Dawn\".\nQuesta serie \u00e8 stata pubblicata ad intervalli irregolari sulla rivista \"Young King OURs plus\", un allegato di \"Young King OURs\". Conta solamente di 6 capitoli e la pubblicazione viene interrotta non appena Sh\u014dnen Gah\u014dsha annuncia la chiusura di YKO+. In questi 6 capitoli si narrano le vicende della spedizione in Polonia di Hellsing contro il Millennium, durante la seconda Guerra Mondiale, che progettava di creare un esercito di ghoul. Alucard e Walter sono guidati da Arthur Hellsing al cui fianco vi \u00e8 Lord Island, colui che 50 anni dopo si ritrover\u00e0 ad affrontare ancora una volta i nazisti.\nI capitoli sono essenziali per la comprensione del manga principale, \"Hellsing\", in quanto spiegano certi comportamenti ed introducono dei dettagli che consentono di farsi un'idea pi\u00f9 chiara sulla trama. L'editore di YKO ha recentemente annunciato che \"The Dawn\" continuer\u00e0: nonostante Hirano stia gi\u00e0 lavorando al nuovo manga la cui prosecuzione \u00e8 stata data per certa. Non ci sono ancora date al riguardo.\nLa trasposizione animata, divisa in tre episodi, \u00e8 presente negli ultimi 3 Dvd della versione ULTIMATE.\nHellsing: Impure Souls.\nI primi cinque episodi della prima serie animata sono stati adattati dalla Dark Horse (che ha distribuito il manga in America) in un anime comic di 160 pagine, con il titolo \"Hellsing: Impure Souls\". Per ragioni sconosciute non sono seguiti ulteriori volumi che adattassero i restanti episodi dell'anime.\nAnime.\n\"Hellsing\" ebbe subito un notevole successo in Giappone, tanto che si decise di realizzare subito una serie animata incentrata sulle avventure di Alucard e compagni. L'anime \u00e8 composto da 13 episodi della durata di 20 minuti circa ognuno. Il doppiaggio dei personaggi \u00e8 profondamente caratterizzato e ricopre un ruolo decisamente importante nell'intera opera. L'opera suscit\u00f2 inizialmente scalpore a causa dei contenuti forti e anti-clericali. La storia narrata riprende i primi due volumi del manga, per poi cambiare rotta e incentrarsi sulla figura di una nemesi vampirica chiamata Incognito, assente all'interno del manga.\nIn Italia la serie \u00e8 stata pubblicata in DVD dalla Shin Vision, dopo il fallimento di essa venne rieditata sotto l'etichetta \"Fool Frame\" di EXA Cinema. L'edizione si compone di un cofanetto a forma di bara, in tono con i temi portanti della serie, contenente i 13 episodi racchiusi in 4 DVD, pi\u00f9 un disco dedicato esclusivamente ai contenuti speciali.\nLa sigla d'apertura dell'anime \u00e8 \"Logos Naki World\" (o \"World Without Logos\") di Yasushi Ishii, mentre la sigla di chiusura \u00e8 \"Shine\" dei Mr. Big.\n\"Hellsing Ultimate\".\nPubblicato dal 2006 al 2012, la serie consiste in 10 episodi OAV, uno per ogni volume del manga. La trama si mantiene pi\u00f9 fedele al manga originale, rispetto alla serie TV, sia come disegno che come storia. Nei DVD n. 8, 9 e 10 come extra si trova anche il prequel \"\", diviso in 3 episodi. Ciascun OAV ha una durata che varia tra i 40 ed i 60 minuti. In Italia inizialmente sono stati distribuiti solo i primi 4 episodi ad opera della casa editrice Kaz\u00e9, mentre l'intera serie \u00e8 stata acquisita da Dynit e trasmessa in streaming da VVVVID.\nL'ultima tranche chiamata \"final season\" e composta dagli OAV 8, 9 e 10, \u00e8 stata realizzata da un nuovo team composto da due studi d'animazione, Graphinica (settore CG) e Kelmadick, dopo che Satelight aveva realizzato gli OAV 1, 2, 3, e 4 e Madhouse gli OAV 5, 6 e 7.\nColonne sonore.\nSia la serie TV che gli OAV hanno le loro rispettive colonne sonore. A partire dall'OAV 8 alcuni brani della serie tv composti da Yashii sono stati utilizzati in entrambe le versioni.\nSerie TV.\nI brani sono stati composti da Yasushi Ishii, compresa l'opening, \"World without logos\". L'ending \u00e8 stata composta dalla band Mr. Big.\nSerie Ultimate.\n\"Gradus Vita\" \u00e8 stata scritta da Mami Hamada. \"Der Freisch\u00fctz\" \u00e8 stato composto da Carl Maria Von Weber. Tutte le musiche sono composte da Hayato Matsuo ed eseguite dall'Orchestra Filarmonica di Varsavia.\nO.S.T. Warsaw Recording Selection (Premium Disk).\nCD presente come bonus nella limited Edition dell'OAV 5\nDifferenze tra anime e manga.\nNella prima versione dell'anime \"Hellsing\", oltre all'evidente cambiamento della storia (nell'anime dopo l'attacco di Jan e Luke Valentine la trama prende uno svolgimento completamente diverso, nel quale non appare il Millennium poich\u00e9 al suo posto viene introdotto come nemico il vampiro Incognito), sono presenti un gran numero di differenze:"}
{"id": "127235", "revid": "123018511", "url": "https://it.wikipedia.org/wiki?curid=127235", "title": "Spetses", "text": "Spetses (in italiano \"Velvina\", ) \u00e8 un'isola della Grecia, situata a circa 35 miglia nautiche dal porto del Pireo, che fa parte delle isole del golfo Saronico o \"Isole Saroniche\" (le altre sono Egina, Idra, Poro e Salamina). Dal punto di vista amministrativo \u00e8 un comune nella periferia dell'Attica (unit\u00e0 periferica delle Isole) con abitanti al censimento 2001.\nCaratteristico del luogo \u00e8 il trasporto pubblico che \u00e8 fornito da carrozze trainate da cavalli; sull'isola (anche per le piccole dimensioni della stessa) non circolano autoveicoli ma solo ciclomotori. Esiste tuttavia un servizio bus per raggiungere le varie spiagge sparse su tutto il perimetro della costa.\nStoria.\nL'isola, gi\u00e0 abitata in epoca micenea (sull'isola si trovano vestigia archeologiche risalenti fino al 2000 a.C.), deriva il nome attuale (precedentemente era nota come \"Pityoussa\" prima e \"Petses\", poi) da \"isola delle spezie\", espressione coniata dai Veneziani (che la controllarono dal XIII al XV secolo) in riferimento al gran numero di piante aromatiche che vi crescono.\nDal 1821 al 1822 Spetses ebbe un ruolo importante nella guerra d'indipendenza greca combattuta contro l'Impero Ottomano: l'8 settembre del 1822 i turchi, che volevano incendiare la base navale presente sull'isola ed imporre cos\u00ec la loro egemonia marittima sul quel tratto dell'Egeo subirono, nonostante la disparit\u00e0 delle forze in campo, la sconfitta della loro flotta grazie all'azione dell'eroina spetsiota Laskarina Bouboulina, temeraria \"capitana\" che mise tutti i suoi averi a servizio della patria greca combattendo i Turchi in prima persona. La sua statua domina la piazzola vicino al porto di Dapi\u00e0, nella quale ogni anno si celebra la \"festa dell'armata\" e i suoi resti si trovano esposti nel locale museo.\nAmministrazione.\nIl comune omonimo comprende anche la vicinissa piccola isola di Spetsopoula (\"piccola Spetses\", 11 abitanti) e l'isola Velopoula, disabitata.\nIl paese di Spetses (conosciuto anche come Dapia) \u00e8 il principale centro abitato dell'isola. Altre localit\u00e0 sono \"Mon\u00ed Ag\u00edon P\u00e1nton\" (pop. 32), \"Ligon\u00e9ri\" (16), \"\u00c1gioi An\u00e1rgyroi\" (11) \"Kouzo\u00fanos\" (3) e \"Kounoupitza\"."}
{"id": "127244", "revid": "591142", "url": "https://it.wikipedia.org/wiki?curid=127244", "title": "Il codice da Vinci (disambigua)", "text": "Il codice da Vinci \u00e8 un titolo che pu\u00f2 riferirsi a:"}
{"id": "127253", "revid": "12222", "url": "https://it.wikipedia.org/wiki?curid=127253", "title": "Home automation", "text": ""}
{"id": "127254", "revid": "1226", "url": "https://it.wikipedia.org/wiki?curid=127254", "title": "Home Automation", "text": ""}
{"id": "127255", "revid": "2229719", "url": "https://it.wikipedia.org/wiki?curid=127255", "title": "Steve Harris", "text": "\u00c8 il principale compositore, tastierista e bassista della band heavy metal Iron Maiden, da lui stesso fondata nel 1975. Harris e Dave Murray sono gli unici componenti presenti in tutte le produzioni della band.\nBiografia.\nHarris \u00e8 un tifoso del West Ham al punto di indossare sempre un polsino degli \"Hammers\" nei concerti. Acquista a 17 anni il suo primo basso, una copia di un Fender Precision Bass per 40 sterline (sostituito poi dal suo famosissimo blue bass che usa tuttora).\nI suoi miti sono i Jethro Tull, i Black Sabbath, i Wishbone Ash e gli UFO. Nel 1971 comincia a suonare con la sua prima band, gli Influence, passando poi l'anno successivo nei Gypsy's Kiss, dove comincia a scrivere canzoni, come \"Innocent exile\" e \"Drifter\" che in seguito verranno ereditate dai Maiden nell'album \"Killers\".\nNel 1974 entra a far parte degli \"Smiler\", nei quali incontra Dennis Wilcock (alla voce) e Doug Sampson (alla batteria) che poi entreranno a far parte della prima formazione degli Iron Maiden. Steve non condivide il loro progetto musicale, e decide cos\u00ec di abbandonare il gruppo, intraprendendo il progetto da lui tanto agognato.\nNel 1975 nascono gli Iron Maiden. Steve prende il nome dal film \"La maschera di ferro\" in cui appare una Vergine di Norimberga e disegn\u00f2 anche il primo logo della band, visto in tutti gli altri album pubblicati.\nDue anni pi\u00f9 tardi una casa produttrice propone un contratto alla band, ma Steve rifiuta perch\u00e9 prevedeva sonorit\u00e0 punk e perch\u00e9 il produttore gli chiese di \"tagliarsi i capelli\" (per la cronaca, Steve rispose: \"Per tagliarsi i capelli bastano 2 minuti, per farli ricrescere cos\u00ec non bastano 2 anni\").\nNel 1979 viene registrato il demo autoprodotto \"The Soundhouse Tapes\", che porta ad un reale contratto senza vincoli con la EMI. Nel 1980 esce Iron Maiden.\nLe \"cavalcate\" (o \"gallop\") di Harris sono immediatamente riconoscibili e sono la chiave di lettura fondamentale del songwriting degli Iron Maiden. \u00c8 ritenuto un grande musicista sia per la tecnica che per i suoi originali giri di basso che emergono in ogni brano. Il suo stile sar\u00e0 di riferimento per altri bassisti rinomati, come John Myung e Steve DiGiorgio.\nAttualmente, \u00e8 in atto una petizione, esclusivamente in Inghilterra, per insignire Steve Harris dell'onorificenza britannica di \"Sir\" che lo far\u00e0 entrare a far parte dell'Ordine dell'Impero Britannico.\nSteve ha due figli entrambi musicisti, Lauren Harris (che in alcune occasioni fece da spalla agli Iron Maiden suonando canzoni proprie, ma anche cover, ad esempio degli UFO, gruppo che influenz\u00f2 molto Harris) e George Harris, chitarrista della band alternative metal The Raven Age.\nIl 24 settembre 2012 \u00e8 uscito, per la EMI Music, il primo album solista di Steve dal titolo \"British Lion\". L'album \u00e8 costituito da dieci tracce scritte da Steve negli anni precedenti durante i tour e le session in studio degli Iron Maiden."}
{"id": "127262", "revid": "1632387", "url": "https://it.wikipedia.org/wiki?curid=127262", "title": "Endorfine", "text": "Le endorfine sono un gruppo di sostanze chimiche prodotte dal cervello, nel lobo anteriore dell'ipofisi, classificabili come neurotrasmettitori. Dotate di una struttura peptidica e di propriet\u00e0 analgesiche e fisiologiche simili a quelle della morfina e dell'oppio, presentano tuttavia una portata ben pi\u00f9 ampia rispetto a queste ultime.\nCaratteristiche.\nQuando un impulso nervoso raggiunge la colonna vertebrale, le endorfine vengono rilasciate in modo da prevenire un ulteriore rilascio di questi segnali. Sono presenti nei tessuti degli animali superiori e vengono rilasciate in particolari condizioni e in occasione di particolari attivit\u00e0 fisiche estenuanti: atleti di livello avanzato, ad esempio, diventano \"dipendenti\" dall'allenamento intenso proprio perch\u00e9 causa un grande rilascio di endorfine. Anche una forte emozione rilascia endorfine, cos\u00ec come l'ingestione di certi cibi, ad esempio la cioccolata e in generale alimenti dolci o comunque ricchi di carboidrati ma anche lo strofinamento prolungato sulla pelle, come avviene durante il massaggio, permette una grande produzione di endorfine. \nNumerose ricerche si stanno ancora effettuando in proposito, ma \u00e8 opinione comune che le endorfine svolgano un'azione di coordinazione e controllo delle attivit\u00e0 nervose superiori, tanto da poter essere eventualmente correlate con l'instaurarsi di espressioni patologiche del comportamento nel caso in cui il loro rilascio divenisse incontrollato.\nCome anche numerosi alcaloidi di derivazione morfinica, le endorfine sono in grado di procurare uno stato di euforia (specie se unite all'adrenalina) o di sonnolenza pi\u00f9 o meno intenso a seconda della quantit\u00e0 rilasciata; questi stessi effetti si possono riscontrare anche durante l'orgasmo, da cui deriva la tipica condizione fisica correlata. Le endorfine diminuiscono anche la fatica e il dolore cronico e non troppo acuto.\nL'espressione \"Endorphin rush\" (letteralmente \"scarica di endorfina\") si usa per indicare una sensazione di stanchezza dovuta al dolore, specie acuto, o un'altra forma di stress. Studi collegano forme di autolesionismo e di masochismo fisico (algolagnia) al piacere derivato dal rilascio di endorfine.\n\"Runner's high\".\nCon l'espressione \"Runner's high\" (letteralmente \"sballo del corridore\") si intende la sensazione di euforia, simile a quella derivante dall'assunzione di certe sostanze stupefacenti, riscontrata da molti atleti durante la pratica sportiva prolungata. \nPrima che fossero compiute ricerche mirate al riguardo, questa condizione era per lo pi\u00f9 attribuita a cause psicologiche invece che a una causa neurochimica: infatti alcune ricerche risalenti al 2008 hanno provato la dipendenza di questa sensazione euforica dal rilascio di endorfine da parte dell'ipofisi durante l'esercizio fisico di una certa durata, che varia da soggetto a soggetto ma in genere non \u00e8 mai inferiore ai trenta minuti consecutivi.\nEssendo necessario uno sforzo prolungato, il \"runner's high\" \u00e8 molto pi\u00f9 frequente in atleti specializzati nelle attivit\u00e0 aerobiche come la maratona, da cui il nome, o il ciclismo."}
{"id": "127270", "revid": "264902", "url": "https://it.wikipedia.org/wiki?curid=127270", "title": "Cultura natufiana", "text": "La cultura natufiana o natufita fu una cultura mesolitica diffusa sulle coste orientali del Mar Mediterraneo nella regione del Levante.\nPrende il nome dal sito dello \"Wadi el-Natuf\" (caverna di \"Shukbah\") in Palestina. Gli scavi erano stati condotti negli anni 1932-1942 da Dorothy Garrod.\nLa datazione con il metodo del radiocarbonio\ncolloca questa cultura alla fine del Pleistocene (tra 12.500 e 10.200 anni fa). Fu preceduta dal Kebariano (Epipaleolitico, 18.000 - 13.000 a.C.)\n\u00c8 caratterizzata dalla creazione di insediamenti stabili prima dell'introduzione dell'agricoltura e fu probabilmente l'antenata delle culture neolitiche della regione, che sono ritenute le pi\u00f9 antiche del mondo. Alcuni elementi permettono forse di riconoscervi il primo caso di coltivazione deliberata di cereali e certamente faceva uso di cereali selvatici.\nInsediamenti.\nI villaggi natufiti coprivano circa 1.000 m2 di terreno e ciascun insediamento ospitava dai 100 ai 150 individui, mentre insediamenti pi\u00f9 piccoli sono stati interpretati come ripari temporanei. In quasi ogni sito scavato sono state rinvenute tracce di ricostruzioni nelle abitazioni.\nNegli insediamenti le case erano semi-sotterranee a pianta rotonda (diametro tra i 3 e i 6 m), spesso con fondazioni in pietrame a secco, mentre la sovrastruttura doveva essere realizzata in legno leggero (tracce di fori per palo sono state identificate a \"Ain Mallaha\"). Non sono state invece rinvenute tracce di mattoni crudi, una tecnica costruttiva che diverr\u00e0 frequente nel successivo periodo del neolitico aceramico. Al centro della casa un focolare rotondo o con angoli arrotondati. Negli abitati oltre alle capanne si trovano pozzetti per la tostatura e la conservazione dei cereali.\nGli insediamenti stabili sono probabilmente stati resi possibili da abbondanti risorse alimentari, dovute al clima favorevole all'epoca. La vita si basava sulla caccia, la pesca e la raccolta, compresi i cereali selvatici. Sono presenti strumenti legati alla lavorazione e al consumo dei cereali.\nStrumenti.\nL'industria litica \u00e8 caratterizzata dalla tecnica microlitica, basata su corte lame e lamine. \u00c8 stata utilizzata la tecnica del microbulino. I microliti geometrici comprendono forme lunate, trapezoidali e triangolari. Un tipo particolare di ritocco (helwano) \u00e8 caratteristico del natufiano antico, mentre nel tardo natufiano compaiono le punte di freccia di tipo Harif, fabbricate a partire da lame di forma rettangolare, con un procedimento che divent\u00f2 comune nel Negev. Secondo alcuni studiosi la presenza di queste punte di freccia permette di definire come cultura separata, l'Hariflano.\nLe lame di falce, con la caratteristica lucidatura data dall'uso, testimoniano l'utilizzo per il taglio degli steli e forniscono una prova indiretta di un inizio di agricoltura. Raddrizzatori di pietra testimoniano l'utilizzo dell'arco. Esistono inoltre recipienti e mortai. Compare una ricca industria dell'osso, che comprende arpioni e ami per la pesca. Gusci di ostriche utilizzati come contenitori sono stati rinvenuti nel Negev.\nSono lavorati pendagli in pietra e in osso, utilizzati come ornamenti ed esistono alcune figurine umane scolpite nel calcare (a \"El. Wad\", a \"Ain Mallaha\", a \"Ain Sakhri\"), ma il tema figurativo preferito sembra essere stato la gazzella.\nDieta.\nI resti botanici rinvenuti testimoniano la raccolta di cereali selvatici, legumi, mandorle, ghiande e pistacchi. Le ossa rinvenute mostrano che la preda principale era la gazzella (\"Gazella gazella\" e \"Gazella subgutturosa\"). Inoltre erano cacciati occasionalmente anche cervi, cinghiali e nelle zone a steppa, onagri e caprini come l\"'ibex\". Uccelli acquatici e pesci d'acqua dolce fornivano parte della dieta nella valle del Giordano. Alcune tracce sulle ossa animali del sito di \"Salibiya\" (fase I, tra 12.300 e 10.800 anni fa) sono state interpretate come prove di una caccia comunitaria con le reti.\nAgricoltura e addomesticamento.\nSecondo una teoria, un improvviso sbalzo climatico (Dryas recente, XI - IX millennio a.C., circa 10800 - 9300 a.C.) provoc\u00f2 la nascita dell'agricoltura: per un periodo di circa un millennio ci fu un abbassamento delle alte temperature che prevalevano dalla fine dell'ultima era glaciale, che comport\u00f2 un'improvvisa siccit\u00e0. Non potendo naturalmente competere con le erbe delle pi\u00f9 aride savane, i cereali selvatici, su cui si basava la dieta di popolazioni sedentarie e numerose, furono messi in pericolo. Ripulendo artificialmente le erbe della savana e piantando semi trovati altrove, queste popolazioni iniziarono dunque la pratica dell'agricoltura.\nLa cultura natufita fu anche una delle prime ad addomesticare il cane: lo stretto legame con questo animale \u00e8 evidente in una tomba del sito di \"Ain Mallaha\", nella parte settentrionale di Israele, datata intorno a 12.000 anni fa, in cui un uomo anziano accarezza un giovane cane con la sinistra. Un'altra sepoltura con cane \u00e8 stata rinvenuta nel sito di \"Hayonim Terrace\".\nSepolture.\nLe sepolture erano collocate all'interno degli insediamenti, di solito in pozzi nelle abitazioni abbandonate, che venivano quindi riempiti con i rifiuti rendendo a volte difficile l'identificazione degli oggetti che invece sono da riferire al corredo funerario. Le tombe erano a volte coperte con lastre in calcare. Esistono tombe singole o multiple, soprattutto nel periodo pi\u00f9 antico. Resti umani dispersi nell'insediamento indicano che le tombe pi\u00f9 antiche non venivano sempre rispettate.\nI defunti sono sepolti sdraiati sulla schiena oppure in posizione flessa, senza un orientamento prevalente. La rimozione del cranio veniva praticata nei siti di \"Hayonim\", \"Nahal Oren\" ed \"Ain Mallaha\" e a volte i crani erano decorati da conchiglie (\"El-Wad\"). Il corredo funebre consiste soprattutto di ornamenti personali, come perline fatte di conchiglie, di denti (di cervo rosso), di osso e di pietra. Solo l'8% di sepolture presenta ornamenti preziosi, esistono pendenti, braccialetti, collane, orecchini e ornamenti di cintura.\nI resti umani rinvenuti mostrano un alto tasso di mortalit\u00e0 infantile.\nCommerci.\nNel sito di \"Ain Mallaha\" sono stati rinvenuti oggetti di ossidiana proveniente dall'Anatolia e crostacei dalla valle del Nilo. Non \u00e8 ancora conosciuta l'origine della malachite con cui venivano realizzate le perline."}
{"id": "127273", "revid": "125422495", "url": "https://it.wikipedia.org/wiki?curid=127273", "title": "Tetracloruro di carbonio", "text": "Il tetracloruro di carbonio, nome IUPAC tetraclorometano, ha formula molecolare CCl4 ed \u00e8 un composto sintetico. \u00c8 noto anche come freon 10 o CFC 10 o R-10. A temperatura ambiente \u00e8 un liquido apolare, volatile, dal caratteristico odore dolciastro, avvertibile anche a basse concentrazioni. \u00c8 un composto molto tossico perch\u00e9 capace di innescare reazioni a catena radicaliche che degradano le membrane cellulari. Non infiammabile, \u00e8 stato usato in passato negli estintori come liquido di raffreddamento, ma \u00e8 stato via via sostituito da altri composti per via della sua tossicit\u00e0.\nStruttura.\nI quattro atomi di cloro sono disposti simmetricamente attorno all'atomo di carbonio, secondo la geometria tetraedrica degli orbitali sp3. Bench\u00e9 il singolo legame C-Cl sia polarizzato, la simmetria della molecola annulla i momenti dipolari di ciascuno dei legami, rendendo la molecola del CCl4 nel complesso apolare.\nIl tetracloruro di carbonio \u00e8 un solvente apolare, ottimale per sciogliere altri composti apolari. Trova uso anche in spettroscopia 1H-NMR e infrarossa per via dell'assenza di atomi di idrogeno nella sua struttura.\nProduzione.\nLa maggior parte del tetracloruro di carbonio \u00e8 prodotta per reazione tra solfuro di carbonio e cloro alla temperatura di 105-130 \u00b0C:\nPiccole quantit\u00e0 sono anche ottenibili come sottoprodotto della sintesi del diclorometano e del cloroformio.\nUtilizzi.\nAll'inizio del XX secolo il tetracloruro di carbonio era ampiamente usato come solvente per il lavaggio a secco, come liquido di raffreddamento e negli estintori. Era presente in flaconi nelle infermerie (ospedali da campo) del Regio Esercito nella prima guerra mondiale.\nDal 1940 il suo impiego comincia a diminuire, per via della sua dimostrata tossicit\u00e0.\nPrima della stipula del protocollo di Montr\u00e9al, grandi quantit\u00e0 di tetracloruro di carbonio erano impiegate per produrre i freon R-11 e R-12, oggi non pi\u00f9 usati per via del loro effetto deleterio sullo strato di ozono dell'alta atmosfera. \u00c8 tuttavia ancora una materia prima per la produzione di freon meno distruttivi.\nIl tetracloruro di carbonio \u00e8 stato impiegato per il rilevamento dei neutrini.\nViene utilizzato come reagente/solvente nella reazione di Zincke-Suhl e, come il cloroformio, funge da sorgente di cloro nella reazione di Appel.\nTossicit\u00e0.\nL'esposizione ad elevate concentrazioni di tetracloruro di carbonio, anche in forma di vapori, colpisce il sistema nervoso centrale, incluso il cervello. Le vittime avvertono mal di testa, nausea, confusione, sonnolenza e vomito. In casi gravi si pu\u00f2 arrivare al coma. Un'intossicazione acuta causa inoltre un'insufficienza epatica fulminante con alta mortalit\u00e0. La cura consiste nella tempestiva prescrizione di prostaciclina. \nL'esposizione cronica e prolungata pu\u00f2 danneggiare fegato e reni; l'effetto deleterio a carico del fegato \u00e8 amplificato dalla presenza di alcol. I danni sono reversibili, se l'esposizione viene fermata in tempo.\nL'ingestione cronica \u00e8 correlata al cancro al fegato negli animali; studi sugli esseri umani non sono disponibili, ma molte autorit\u00e0 considerano questo composto un agente cancerogeno quasi certo. Sarebbe infatti un cancerogeno indiretto, ovvero necessitante di attivazione metabolica, attraverso le reazioni di fase I e II. Il tetracloruro di carbonio viene metabolizzato a livello epatico dal citocromo p450 con produzione di CCl3, un radicale altamente reattivo in grado di innescare danno da specie radicaliche alle componenti cellulari, e specialmente agli acidi nucleici, con azione genotossica. Il radicale CCl3 \u00e8 inoltre in grado di perossidare i fosfolipidi del reticolo endoplasmatico che perde la propria funzionalit\u00e0; condizione propedeutica all'insorgenza della steatosi epatica.\nLa reazione con acqua ad alte temperature (condizione tipica di un incendio) porta all'incompleta decomposizione del composto con formazione di acido cloridrico e di cloruro di carbonile (o fosgene) ben pi\u00f9 tossico del composto di partenza. La reazione \u00e8 "}
{"id": "127275", "revid": "1652635", "url": "https://it.wikipedia.org/wiki?curid=127275", "title": "Toronto", "text": "Toronto (IPA: ; , ) \u00e8 una citt\u00e0 dell'estremo Sud-Est del Canada, capoluogo della provincia dell'Ontario e centro pi\u00f9 popoloso del Canada con i suoi abitanti ( nell'area metropolitana).\nToronto, motore economico del Canada, \u00e8 assieme a Montr\u00e9al la citt\u00e0 del Paese nordamericano pi\u00f9 conosciuta nel mondo, seguita da Ottawa. Caratteristica della citt\u00e0 \u00e8 quella di essere una delle pi\u00f9 multiculturali nel mondo, con circa il 36% degli abitanti di origine non canadese. Per dare un'idea di ci\u00f2 basti pensare che il 911 (numero telefonico di emergenza) di Toronto \u00e8 attrezzato per rispondere in oltre 150 lingue. La seconda pi\u00f9 grande comunit\u00e0, superata da qualche anno da quella cinese, \u00e8 costituita dagli italiani che hanno dato un enorme contributo allo sviluppo di questo Paese. Si stima che le persone di origine italiana residenti a Toronto siano superiori a . Il primo quartiere dove si insediarono gli italiani fu quello di \"College\", successivamente si spostarono a \"Saint Clair\" denominata con il nome aggiuntivo di \"Corso Italia\" dal 1988.\nToronto \u00e8 suddivisa in 240 quartieri all'interno dei suoi confini, raggruppati in sei distretti (Old Toronto, East York, Etobicoke, Scarborough, North York e York, dove si trova anche il quartiere di Weston).\nNella parte centrale di Toronto (Downtown Toronto) c'\u00e8 una citt\u00e0 sotterranea, chiamata \"PATH\" (in inglese: il sentiero o il percorso), costituita da una rete di collegamenti che mettono in collegamento i grattacieli della citt\u00e0. Il percorso \u00e8 lungo pi\u00f9 di . Secondo il Guinness dei primati, con i suoi di estensione, il PATH \u00e8 il pi\u00f9 esteso centro commerciale sotterraneo del mondo.\nI residenti considerano questi di strade sotterranee come parte della citt\u00e0 stessa, come se la citt\u00e0 iniziasse non dal suolo, ma dal piano -3. Venne creata agli inizi degli anni sessanta perch\u00e9 in inverno, spazzata da venti nordici, Toronto \u00e8 molto fredda in rapporto alla latitudine, mentre sotto ci si pu\u00f2 muovere in abiti primaverili, sulle strade superiori, durante straordinarie irruzioni gelide ci possono essere temperature di al primo mattino o di sera. Di notte si pu\u00f2 scendere un po' pi\u00f9 in basso e in tali casi le massime rimangono spesso a -20 \u00b0C. Ovviamente il traffico automobilistico convenzionale \u00e8 bandito nella citt\u00e0 sotterranea, gli spostamenti sono previsti a piedi o con mezzi per disabili, ma il \"path\" ha numerosi punti di contatto con la viabilit\u00e0 esterna (parcheggi) o, molto pi\u00f9 frequentemente, con una fitta rete di stazioni del trasporto pubblico di superficie o sotterraneo (\"subway\").\nPer muoversi nella parte sotterranea \u00e8 molto importante fare riferimento a elementi di identificazione degli incroci (come elementi architettonici, facciate di banche, negozi tipici, ecc.), dato che non sempre il percorso sotterraneo (pedonale) corrisponde a quello (stradale) di superficie; o meglio, se non si \u00e8 pratici, bisogna usare la mappa. La citt\u00e0 sotterranea \u00e8 completamente attrezzata come una citt\u00e0 comune: ci sono banche, uffici postali, locali pubblici, ristoranti, uffici e supermercati. Le maggiori istituzioni (stazioni ferroviarie, aziende pubbliche, aziende commerciali, ecc.) hanno accesso multiplo: di superficie e sotterraneo.\nGeografia fisica.\nTerritorio.\nToronto \u00e8 situata nella regione dei Grandi Laghi, dove vivono circa un quarto dei canadesi, e rispetto alle dimensioni del Paese sicuramente non \u00e8 distante dalla capitale canadese Ottawa che si trova orientata a Nord Est. La metropoli si affaccia per circa sul Lago Ontario e copre un'area di , arrivando a una distanza tra confine nord e confine sud di e tra est e ovest di . I suoi confini sono delimitati dal lago stesso a sud, dalla Highway 427 e dall'Etobicoke Creek a ovest, dal Rouge River a est e dalla Steeles Avenue a nord.\nNella citt\u00e0 \u00e8 presente una foresta urbana.\nClima.\nIl clima di Toronto, data la fortissima continentalit\u00e0 tipica dell'America del Nord, \u00e8 caratterizzato da inverni quasi rigidi anche se pi\u00f9 miti del resto del Canada (esclusa Vancouver, situata pi\u00f9 a Nord di Toronto ma all'estremit\u00e0 occidentale del Paese, sulla costa pacifica). Le estati, considerata la latitudine, sono miti e piuttosto variabili, talvolta possono presentare periodi particolarmente caldi.\nLa temperatura massima registrata a Toronto fu di l'8 luglio del 1936, mentre la minima storica risale al 10 gennaio del 1859, quando la temperatura scese a \nStoria.\nPrima del 1800.\nQuando i primi europei arrivarono nel sito dove sorge l'odierna Toronto, la regione era gi\u00e0 abitata da trib\u00f9 di Uroni, che avevano a loro volta scacciato gli Irochesi che per secoli popolarono l'area prima del Cinquecento. Il nome Toronto \u00e8 probabilmente derivato dalla parola irochese tkaronto, che significa \"luogo dove gli alberi stanno in acqua\".\nI commercianti francesi fondarono Fort Rouill\u00e9 nel 1750 dove ora \u00e8 posta l'Exhibition Place, ma l'abbandonarono nel 1759. Durante la guerra d'indipendenza americana, la regione vide l'afflusso di coloni britannici lealisti fuggiti nelle terre a nord del Lago Ontario. Nel 1787 l'impero britannico negozi\u00f2 l'acquisto di di terreno intorno alla zona di Toronto.\nNel 1793 il governatore John Graves Simcoe istitu\u00ec la citt\u00e0 di York e le assegn\u00f2 il nome in onore del duca Federico Augusto di York e Albany.\nSimcoe scelse la citt\u00e0 sostituendo la precedente capitale dell'Alto Canada che era posta a Newark, credendo in tal modo che il nuovo sito fosse meno vulnerabile agli attacchi da parte degli statunitensi. Fort York fu costruito all'ingresso del porto naturale della citt\u00e0, protetto da una lunga penisola sabbiosa.\n1800 - 1945.\nNel 1813, durante la guerra anglo-americana, la battaglia di York si concluse con la caduta della citt\u00e0 e il saccheggio da parte delle forze americane. La resa della citt\u00e0 fu negoziata da John Strachan. I soldati americani distrussero buona parte di Fort York e appiccarono il fuoco agli edifici del parlamento durante la loro occupazione durata cinque giorni.\nYork fu incorporata come citt\u00e0 di Toronto il 6 marzo 1834, con il ritorno al suo originale nome nativo. La popolazione era di soli 9.000 abitanti, inclusi gli schiavi afro-americani fuggiti dagli Stati Uniti. La schiavit\u00f9 fu abolita a titolo definitivo nell'Alto Canada nel 1834. William Lyon Mackenzie divenne il primo sindaco di Toronto, e guid\u00f2 l'infruttuosa ribellione dell'Alto Canada nel 1837 contro il governo coloniale britannico.\nLa citt\u00e0 crebbe rapidamente attraverso buona parte del XIX secolo, e fu una delle principali destinazioni per gli immigrati arrivati in Canada. Il primo significativo afflusso di immigrati si verific\u00f2 con la grande carestia irlandese tra il 1846 e il 1849 che port\u00f2 un grande numero di irlandesi in citt\u00e0 (alcuni di loro solo per un periodo transitorio), la maggior parte dei quali di fede cattolica. Nel 1851 la popolazione di origine irlandese era diventata in termini numerici il pi\u00f9 importante gruppo etnico della citt\u00e0. Un pi\u00f9 piccolo gruppo di immigrati irlandesi protestanti fu accolto dalla popolazione scozzese e inglese.\nToronto fu per ben due volte, ma per brevi periodi, la capitale della Provincia del Canada, nel 1849-1852 a seguito di disordini a Montreal, e successivamente nel 1856-1858. Come lo fu per l'Alto Canada nel 1793 Toronto divenne la capitale della provincia dell'Ontario (dopo la sua creazione) nel 1867 ed \u00e8 rimasta tale da allora.\nDurante il XIX secolo fu costruito un vasto sistema fognario e le strade furono dotate di un regolare servizio di illuminate a gas. Importanti linee ferroviarie collegarono la citt\u00e0, tra cui un percorso completato nel 1854 lungo i Grandi Laghi. L'avvento della ferrovia aument\u00f2 drasticamente sia il numero di immigrati, che il commercio, facendo diventare Toronto una delle principali porte d'accesso per l'interno del continente nord americano. La prima linea tranviaria risale al 1891, quando la citt\u00e0 concesse i diritti alla Toronto Railway Company. Il sistema di trasporto pass\u00f2 di propriet\u00e0 pubblica nel 1921 con la Commissione Trasporti di Toronto, pi\u00f9 tardi rinominata Toronto Transit Commission.\nL'incendio del 1904 distrusse gran parte del centro di Toronto, ma la citt\u00e0 fu ricostruita velocemente. In termini danni i costi di questo disastro furono superiori ai dieci milioni di dollari e impose norme di sicurezza pi\u00f9 severe oltre che all'implementazione del servizio di pompieri.\nLa citt\u00e0 ricevette un nuovo flusso di immigrazione sul finire del XIX secolo e l'inizio del XX, in particolare tedeschi, italiani e ebrei provenienti da varie parti dell'Europa occidentale. Furono presto seguiti da cinesi, russi, polacchi e immigrati di altre nazioni dell'Europa orientale. Come gli irlandesi prima di loro molti furono costretti a vivere in abitazioni modeste sovraffollate, nel \"the Ward\", posto vicino a Bay Street, ora il cuore finanziario del Paese. Nonostante la sua veloce crescita negli anni venti Toronto in termini di popolazione e importanza economica rimase seconda nel Canada dopo Montreal. Tuttavia dal 1934 la Toronto Stock Exchange (la borsa valori) divenne la pi\u00f9 grande del Paese.\nDal 1945.\nIn seguito alla seconda guerra mondiale si assistette a un nuovo flusso migratorio proveniente da Europa e Cina. Arrivarono molte persone in cerca di lavoro, e nel campo delle costruzioni in particolare da Italia e Portogallo. A seguito dell'eliminazione delle politiche di immigrazione su base razziale alla fine degli anni sessanta il Paese inizi\u00f2 ad attrarre immigrazione da tutte le parti del mondo.\nNel 1954 Toronto fu federata in un nuovo governo regionale. Il boom del dopoguerra aveva portato a un rapido sviluppo delle periferie, e si ritenne che un uso strategico, coordinato e condiviso dei servizi del territorio potesse fornire una maggiore efficienza alla regione. Il governo metropolitano inizi\u00f2 a gestire servizi che andavano al di l\u00e0 dei confini municipali di Toronto, comprendendo le autostrade, l'acqua e il trasporto pubblico.\nLa popolazione super\u00f2 il milione di abitanti nel 1951 e raggiunse i due milioni nel 1971. Negli anni ottanta aveva superato Montreal come popolazione e come centro economico.\nNel 1967 le sette pi\u00f9 piccole municipalit\u00e0 della regione furono raggruppate con le loro vicine pi\u00f9 grandi, e come risultato si ebbero sei municipalit\u00e0 che comprendevano la vecchia citt\u00e0 di Toronto, East York, Etobicoke, North York, Scarborough e York.\nNel 1998 il governo metropolitano fu sciolto e le sei municipalit\u00e0 furono fuse in una, creando cos\u00ec l'attuale citt\u00e0 di Toronto.\nMonumenti e luoghi d'interesse.\nArchitettura.\nLe aree pi\u00f9 vecchie della citt\u00e0 sono caratterizzate da abitazioni in stile \"bay-and-gable\", le tipiche case a schiera in mattoni alte e strette. \nCN Tower.\nUna delle principali attrazioni turistiche di Toronto \u00e8 senza dubbio la Canadian National Tower o \"CN Tower\" che, con i suoi , \u00e8 stata la torre pi\u00f9 alta del mondo per ben 31 anni, fino al settembre 2007, quando \u00e8 stata sorpassata dal grattacielo Burj Khalifa (poi completato nel gennaio 2010).\nLa CN Tower fu costruita tra il 1973 e il 1976 per ordine della pi\u00f9 importante compagnia televisiva canadese, la CBC, che necessitava di una nuova torre per le trasmissioni. La compagnia trov\u00f2 uno sponsor per la costruzione nella societ\u00e0 statale che gestiva, e gestisce tuttora, la rete ferroviaria, cio\u00e8 la CN che possedeva i terreni dove oggi sorge la torre; per questo motivo \u00e8 nota al mondo con il nome di \"CN Tower\".\nL'imponente edificio di forma slanciata verso il cielo ha diverse piattaforme panoramiche per l'osservazione della citt\u00e0 e del lago Ontario raggruppate in due settori \"abitabili\" dell'edificio.\nLa prima piattaforma panoramica chiamata \"Look Out Level\", alta (pi\u00f9 della torre Eiffel), \u00e8 raggiungibile tramite un ascensore panoramico ultrarapido. Da qui, oltre che osservare il panorama, salendo di un piano \u00e8 possibile mangiare nel pi\u00f9 alto ristorante girevole del mondo oppure, scendendo di un piano, testare il proprio coraggio passeggiando sul pavimento di vetro a da terra.\nLa seconda e pi\u00f9 alta piattaforma panoramica chiamata \"Sky Pod\" detiene il record di altezza a livello mondiale ed \u00e8 posta a d'altezza che corrispondono a ben 147 piani.\nRogers Centre.\nUn'altra attrazione di Toronto \u00e8 l'avveniristico stadio originariamente chiamato \"Sky Dome\" per la sua copertura apribile e ribattezzato \"Rogers Centre\" in seguito all'acquisto dello stesso da parte della Rogers Communications, gi\u00e0 proprietaria dei Blue Jays, la squadra di baseball della citt\u00e0. Esso \u00e8 posto non lontano dalle sponde del lago Ontario, ai piedi della mastodontica CN Tower. Questo stadio con tetto a cupola semovente \u00e8 lo stadio apribile pi\u00f9 grande del mondo e il peso del tetto raggiunge le tonnellate.\nQuesto stadio \u00e8 stato teatro di epiche imprese tra le squadre locali e le franchigie statunitensi e canadesi. Inoltre al suo interno si svolgono concerti, mostre, esposizioni. Il Rogers Centre ha ospitato diversi eventi internazionali fra i quali lo show di punta della World Wrestling Federation/Entertainment, e precisamente la WrestleMania 6 il 1\u00ba aprile del 1990 e la diciottesima edizione il 17 marzo 2002 stabilendo in questa occasione il record di spettatori paganti, pari a persone, ma anche partite di calcio come Italia-Serbia e Montenegro del giugno 2005. Nel complesso dello stadio \u00e8 presente anche un lussuoso albergo.\nSociet\u00e0.\nEvoluzione demografica.\nSecondo il censimento del 2016 Toronto conta abitanti, diventando la citt\u00e0 pi\u00f9 popolosa del Canada e la quinta di tutto il Nord America, inoltre, da uno studio fatto dal Programma delle Nazioni Unite per lo sviluppo, risulta essere la seconda citt\u00e0 al mondo per numero di residenti nati all'estero, dopo Miami in Florida.\nIl 50,6% della popolazione \u00e8 di origine europea (principalmente inglesi, tedeschi, irlandesi e italiani) il 12,7% di origine asiatica orientale (di cui il 10,8% cinese, l'1,4% coreana e il 0,5% giapponese), il 12,3% ha invece origini asiatiche meridionali (principalmente indiani), e il 7,0% del sudest asiatico (principalmente filippini e vietnamiti): il totale della popolazione con origini asiatiche ammonta quindi al 32,0%. L'8,6% \u00e8 invece di etnia afroamericana (la percentuale di neri in tutto il Canada \u00e8 molto minore rispetto ai vicini Stati Uniti d'America), il 2,8% \u00e8 originario dell'America Latina, il 3,1% ha origini arabe. I nativi americani sono solo lo 0,7%, e i meticci circa lo 0,2%. L'1,5% si definisce come appartenente a due o pi\u00f9 origini. L'1,3% si identifica invece appartenente a \"altre origini\".\nCultura.\nIstruzione.\nA Toronto ha sede la pi\u00f9 grande universit\u00e0 canadese, l'Universit\u00e0 di Toronto, oltre alla \"Ryerson University\" e alla \"York University\", e numerose tra le maggiori industrie e attivit\u00e0 economiche del Canada, che fanno di tale citt\u00e0 il maggiore polo economico del Canada.\nInfrastrutture e trasporti.\nLa citt\u00e0 di Toronto \u00e8 dotata di due aeroporti, di cui uno internazionale, il \"Pearson International Airport\", che \u00e8 probabilmente il maggiore scalo aeroportuale di tutto il Canada. Vi sono inoltre diversi aeroporti, tra cui anche quello internazionale di Hamilton, dislocati nella zona metropolitana circostante Toronto stessa.\nLa citt\u00e0 dispone anche di una rete metropolitana con quattro linee e di un'estesa rete tranviaria.\nAmministrazione.\nLa citt\u00e0 viene amministrata in base al City of Toronto Act secondo cui, la citt\u00e0 gode di un elevato grado di autonomia legislativa ed esecutiva. L'amministrazione cittadina si articola in un ramo esecutivo e uno legislativo. Toronto \u00e8 una citt\u00e0 governata dal sindaco e da un consiglio comunale. Il sindaco di Toronto \u00e8 eletto con voto popolare diretto \u00e8 rappresenta il capo dell'esecutivo della citt\u00e0.\nIl consiglio comunale di Toronto \u00e8 un organo legislativo unicamerale, composto da 44 consiglieri, \u00e8 rappresentano in tutta la citt\u00e0. Il sindaco e i membri del consiglio comunale restano in carica quattro anni. Fino alle elezioni comunali del 2006 il sindaco e i consiglieri comunali restavano in carica per un periodo di tre anni.\nGemellaggi.\nToronto intrattiene rapporti commerciali con:\nToronto \u00e8 gemellata con:\nSport.\nA Toronto hanno sede numerose squadre militanti nei maggiori campionati nordamericani.\nL'hockey su ghiaccio \u00e8 sicuramente lo sport pi\u00f9 seguito e la franchigia dei \"Toronto Maple Leafs\" che ha sede in citt\u00e0 e gioca all'Air Canada Centre vanta uno stadio tutto esaurito a ogni incontro.\nLa squadra partecipa al campionato NHL, ma, nonostante il calore dei tifosi, i risultati non sono cos\u00ec eccellenti.\nI \"Maple Leafs\", dall'istituzione del campionato NHL nel 1915, hanno vinto tredici titoli (\"Stanley Cup\") ma l'ultima volta che si aggiudicarono il trofeo fu nel 1967.\nToronto ha anche vinto una \"Stanley Cup\" con il nome di \"Toronto Arenas\" (1918) e una con il nome di \"Toronto St. Patricks\" (1922). Inoltre ha vinto anche un titolo precedente al 1915 con il nome di \"Toronto BlueShirts\" (1914). Nella American Hockey League milita il farm team dei Maple Leafs, i Toronto Marlies.\nLa seconda squadra per importanza in citt\u00e0 \u00e8 la franchigia, militante in \"Major League Baseball\", dei Toronto Blue Jays (ghiandaia azzurra), vincitrice di due titoli mondiali (\"World Series\") nel 1992 e 1993. Toronto \u00e8 stata l'unica citt\u00e0 non statunitense a vincere questo titolo. Ora la squadra, seppur non pi\u00f9 vincitrice del titolo, continua a essere una squadra molto forte e compatta. La formazione gioca nel gi\u00e0 citato \"Roger Centre\".\nA partecipare al campionato NBA, \u00e8 invece la squadra dei \"Toronto Raptors\". Questa franchigia fu fondata nel 1995 quando il campionato NBA decise di allargare i propri confini per inglobare anche delle squadre canadesi. Insieme ai \"Raptors\" vennero istituiti anche i \"Vancouver Grizzlies\" ma lo scarso interesse del pubblico e i fondi ristretti convinsero la societ\u00e0 a trasferirsi a Memphis nel Tennessee. Toronto \u00e8 cos\u00ec rimasta l'unica squadra non statunitense nel massimo campionato di basket mondiale.\nI risultati sono sempre stati piuttosto scarsi: nel 2005 i \"Raptors\" sono stati i peggiori del campionato.\nNel giugno del 2006 la squadra canadese ha ingaggiato come prima scelta del Draft l'italiano Andrea Bargnani, uno dei pi\u00f9 promettenti giovani a livello internazionale. La stagione 2006/07 \u00e8 stata, per i Raptors, quella della tanto attesa svolta: la squadra, infatti, \u00e8 riuscita a entrare nei playoff dopo alcuni anni di assenze e pessimi risultati. \u00c8 uscita comunque al primo turno. Stessa sorte nel 2007/2008.\nLa casa dei \"Raptors\" \u00e8 l\"Air Canada Centre\".\nNel luglio del 2009 la squadra diventa pi\u00f9 europea acquisendo due importanti giocatori Marco Belinelli dai Golden State Warriors e Hidayet T\u00fcrko\u011flu dagli Orlando Magic. Nel 2016 entrano nei playoff raggiungendo la finale della Eastern Conference ma vengono eliminati dai successivi vincitori del campionato NBA, i Cleveland Cavaliers. Nel 2019 raggiungono per la prima volta la vittoria del campionato NBA battendo i Golden State Warriors in sei gare.\nPartecipano a un campionato internazionale anche i \"Toronto Rock\" che militano nella National Lacrosse League. Anche questo team gioca all\"Air Canada Centre\".\nPartecipano invece al campionato della Canadian Football League gli \"Argonauts\", il team di football canadese. Innumerevoli sono i titoli conquistati da questa franchigia, l'ultimo nel 2003. La squadra gioca al \"Roger Centre\".\nInfine, dal 2007 la locale squadra di calcio del Toronto FC partecipa alla Major League Soccer, diventando in questo modo la prima squadra canadese a partecipare al torneo. Nella stagione 2017 \u00e8 il primo club canadese a conquistare il titolo della MLS, inoltre conquista anche il cosiddetto \"Treble\", ovvero la vittoria in un'unica stagione della coppa nazionale, della stagione regolare e della MLS Cup.\nDal 1995 si svolge la maratona di Toronto."}
{"id": "127277", "revid": "1705737", "url": "https://it.wikipedia.org/wiki?curid=127277", "title": "Montr\u00e9al", "text": "Montr\u00e9al (: ), (), \u00e8 la pi\u00f9 popolosa citt\u00e0 della provincia del Qu\u00e9bec nonch\u00e9 la seconda pi\u00f9 popolosa citt\u00e0 del Canada.\n\u00c8 anche la pi\u00f9 grande citt\u00e0 francofona del continente americano.\n\u00c8 una citt\u00e0 completamente insulare, in quanto sorge sull'arcipelago Hochelaga, gruppo di isole alla confluenza dei fiumi Ottawa e San Lorenzo.\nLa sua lingua principale \u00e8 il francese, nella quale \u00e8 chiamata \"la M\u00e9tropole\".\nSi tratta di una citt\u00e0 multiculturale perch\u00e9, a fronte della maggioranza di francofoni, sono presenti significativi contingenti di abitanti di origine italiana, scozzese, ebraica e inglese, solo per citare alcune tra le etnie pi\u00f9 rappresentate.\nL'area metropolitana conta circa 4 milioni di abitanti.\nCentro culturale di grande importanza sia per il Paese che per i francofoni, ivi si tenne l'Esposizione Universale del 1967, considerata tra i maggiori eventi del XX secolo e la cui eredit\u00e0 ha superato i confini del millennio; fu anche sede dei giochi della XXI Olimpiade nel 1976 e, per quanto riguarda i grandi eventi periodici, ospita dal 1978 il Gran Premio automobilistico del Canada, prova del calendario di Formula Uno che si tiene sul circuito Gilles Villeneuve che si trova sull'isola cittadina di Notre-Dame.\nDal 2017 il suo sindaco \u00e8 Val\u00e9rie Plante, appartenente al partito politico indipendente Projet Montr\u00e9al.\nFrancofonia e multietnicit\u00e0.\nPer numero di abitanti, Montr\u00e9al \u00e8 la quarta citt\u00e0 francofona pi\u00f9 popolosa del mondo dopo Parigi (Francia), Abidjan \n(Costa d'Avorio) e Kinshasa (Repubblica Democratica del Congo). La citt\u00e0 si caratterizza per la sua variet\u00e0 culturale e linguistica: il francese \u00e8 la madrelingua di circa il 68,8% dei residenti e costituisce la lingua ufficiale e quella franca di comunicazione della citt\u00e0.\nSono poi presenti una minoranza di anglofoni (circa il 12,3% della popolazione urbana) e numerose comunit\u00e0 di lingua madre diversa dal francese e dall'inglese (un tempo assimilate maggiormente alla comunit\u00e0 anglofona, oggi sempre pi\u00f9 assimilate alla maggioranza francofona).\nDa notare una forte minoranza italiana di oltre abitanti nell'intera area metropolitana, e la presenza di una zona detta Petite Italie, nella quale si parla una variet\u00e0 della lingua italiana denominata \"italianese\" e caratterizzata dalla presenza di vocaboli inglesi e francesi italianizzati. Oggi, Montr\u00e9al \u00e8 una delle citt\u00e0 pi\u00f9 multietniche del Nord-America, con pi\u00f9 del 30% della popolazione che non discende dai primi abitanti francesi.\nStoria.\nDa Hochelaga alla tratta delle pellicce.\nIl villaggio fortificato di Hochelaga, degli Irochesi del San Lorenzo, si trovava sull'isola durante le visite di Jacques Cartier nell'ottobre 1535. Lo aveva battezzato \u00ab \"Mons realis\" \u00bb (Monte reale in latino). Nel XX secolo degli archeologi riportarono alla luce manufatti che lasciano supporre una presenza umana tra i e i anni prima della nostra era. Tuttavia, all'epoca della fondazione della citt\u00e0 di Qu\u00e9bec da parte di Samuel de Champlain il 3 luglio 1608, non rimanevano pi\u00f9 tracce del villaggio di Hochelaga; la sua posizione rimane sconosciuta.\nNel 1615 Samuel de Champlain ebbe l'idea di una nuova citt\u00e0 sul fiume San Lorenzo, al fine di promuovere la religione cattolica fra gli indiani della Nuova Francia. I francesi vi si insediarono tuttavia soltanto il 17 maggio 1642, quando un gruppo di sacerdoti, religiose e coloni della societ\u00e0 Notre-Dame de Montr\u00e9al, guidati da Paul Chomedey de Maisonneuve, fondarono il villaggio di \"Ville-Marie\". Fra i colonizzatori sono note Jeanne Mance, cofondatrice di Montr\u00e9al, che fond\u00f2 ben presto l'ospedale di Montr\u00e9al, uno dei primi dell'America settentrionale e Marguerite Bourgeoys, che port\u00f2 l'istruzione nella Nuova Francia.\nNel 1680 si contavano 493 abitanti a Montr\u00e9al; 75 provenienti da Parigi, 68 dalla Normandia, 54 dall'Aunis (La Rochelle), 35 dall'Angi\u00f2, 34 dal Poitou, 28 da Le Mans, 23 dalla Saintonge, 17 dalla Bretagna, 16 dalla Contea del Perche, 13 da Angoul\u00eame, 12 dalla Champagne e 10 dalla Piccardia, inoltre erano presenti certamente piccole minoranze non classificate (immigrati e neri) \nNell'agosto 1701 amerindi del Nord-est America si riunirono a Montr\u00e9al (che contava allora abitanti) per stipulare una pace tra le loro varie nazioni e con i francesi. La \"Grande pace di Montr\u00e9al\", come fu ribattezzato questo trattato, permise la fine delle ostilit\u00e0 che ostacolava il commercio delle pellicce nella Nuova Francia. In quel periodo la citt\u00e0 contava pi\u00f9 di anime.\nIl villaggio \u00e8 cos\u00ec cresciuto, diventando un importante centro della tratta delle pellicce. Fu il punto di partenza per l'esplorazione dell'interno da parte di esploratori francesi come Louis Jolliet, La Salle, V\u00e9rendrye e Duluth. Dei ripari in legno furono realizzati sin da 1725. Nonostante il potente sisma che si verific\u00f2 il 16 settembre 1732, la citt\u00e0 continu\u00f2 a prosperare e fu successivamente fortificata intorno al 1740. Rimase citt\u00e0 francese fino all'8 settembre 1760, quando il duca di L\u00e9vis si arrese all'esercito britannico comandato dal lord Jeffery Amherst.\nRegime coloniale e industrializzazione.\nNel 1759 la citt\u00e0 francese contava pi\u00f9 di abitanti. Dopo la conquista britannica del 1760, Montr\u00e9al assunse l'aspetto tipico delle citt\u00e0 di provincia francesi. La popolazione era infatti composta in larga parte da francesi. La nazione franco-canadese restava tuttavia una nazione conquistata. I ceti pi\u00f9 abbienti erano infatti composti per la maggior parte da inglesi. La maggior parte dei giornali, dei manifesti, e addirittura delle insegne dei commercianti francesi divennero in inglese.\nLo sviluppo economico della citt\u00e0 fu accelerato dalla costruzione, nel 1824, del canale di Lachine, che permise alle navi di oltrepassare le rapide di Lachine nel sud dell'isola. L'industria artigianale ced\u00e9 poco a poco per lasciare il posto a una pi\u00f9 efficiente industria. La seconda met\u00e0 del XIX secolo port\u00f2 il rapido sviluppo delle ferrovie, tanto che la Canadian Pacific Railway vi install\u00f2 la sua sede sociale nel 1880, facendo della citt\u00e0 il nodo ferroviario del Canada.\nTra epidemie e vasti incendi, Montr\u00e9al, allora il centro di un vasto entroterra, svilupp\u00f2 una solida borghesia commerciale e successivamente industriale, soprattutto d'origine scozzese e inglese. Fu tuttavia interessata dai disordini politici in occasione della Ribellione dei Patrioti del 1837-38. Il Parlamento del Canada Unito vi era situato tra 1843 e 1849, fino al suo incendio da parte di rivoluzionari inglesi, chiamati alle armi da un articolo volto ad alimentare odio del giornale di lingua inglese \"The Gazette\". Il fuoco si propag\u00f2 anche sino alla biblioteca nazionale, distruggendo innumerevoli archivi della Nuova Francia.\nIl forte sviluppo delle banche e degli altri istituti finanziari nello stesso periodo diede lo slancio che permise a Montr\u00e9al di diventare il centro finanziario del Canada durante tutta la prima met\u00e0 del XX secolo. Un'idea diffusa tra i federalisti del Qu\u00e9bec vuole che l'arrivo al potere degli indipendentisti nella citt\u00e0, nella seconda met\u00e0 del XX secolo, abbia sancito per la citt\u00e0 la fine del titolo di metropoli economica del Canada a favore di Toronto (Paul-Andr\u00e9 Linteau, Montr\u00e9al, Bor\u00e9al, 1992, scienza politica). La causa di questo trasferimento, secondo i cittadini indipendentisti del Qu\u00e9bec, \u00e8 lo sviluppo della via marittima del San Lorenzo, che dar\u00e0 luogo a un vero e proprio boom economico nell'Ontario dei Grandi Laghi, come anche alcune politiche economiche federali favorevoli all'incremento di Toronto.\nCitt\u00e0 internazionale contemporanea.\nIl graduale spostamento delle popolazioni verso l'ovest completer\u00e0 il declassamento di Montr\u00e9al durante i decenni seguenti. Un'importante ristrutturazione industriale e uno sviluppo delle industrie culturali daranno in seguito una seconda spinta alla citt\u00e0.\nLo statuto internazionale della citt\u00e0 \u00e8 stato garantito per l'Esposizione Universale del 1967, tenutasi contemporaneamente con le celebrazioni del 325\u00ba anniversario della fondazione della citt\u00e0 e con i Giochi Olimpici d'estate del 1976. In questo periodo la citt\u00e0 attrasse migliaia e migliaia di immigrati, funzionale manodopera per le colossali opere su cui la citt\u00e0 aveva puntato per tornare grande dopo la crisi politico economica. Tra queste opere ricordiamo il Parco olimpico, la Metropolitana, le isole artificiali sul San Lorenzo, la citt\u00e0 sotterranea pi\u00f9 grande del mondo. Montr\u00e9al ha celebrato con splendore il suo 350\u00ba anniversario nel 1992.\nIl 1\u00ba gennaio 2002 tutti i municipi situati sull'isola di Montr\u00e9al, che totalizzano una popolazione di abitanti, con l'agglomerazione, e con molte altre isole periferiche che componevano fino a oggi la Comunit\u00e0 urbana di Montr\u00e9al, furono fusi da una legge del governo del Qu\u00e9bec per formare la nuova citt\u00e0 di Montr\u00e9al. Oggi l'area di Montr\u00e9al conta all'incirca di abitanti e fa parte dei maggiori agglomerati del mondo.\nVentisette periferie sono state cos\u00ec integrate alla vecchia citt\u00e0 e trasformate in circoscrizioni, contro la volont\u00e0 di alcune di esse, in particolare dalle periferie anglofone del settore occidentale dell'isola.\nDopo l'elezione di un governo liberale del Qu\u00e9bec, il 20 giugno 2004 si tenne un referendum per la separazione dei comuni precedentemente annessi a Montr\u00e9al. I cittadini dei 22 municipi fusi nel 2002, che hanno partecipato al referendum sulla separazione dalla citt\u00e0 di Monteal, 15 hanno votato per l'indipendenza e quindi comuni autonomi. Ci\u00f2 venne concesso loro il 1\u00ba gennaio 2006, bench\u00e9 con poteri ridotti.\nLa citt\u00e0 di Montr\u00e9al e i comuni separati, fanno parte di un \"consiglio d'agglomerazione\" che gestisce le competenze della conurbazione (per esempio: polizia, vigili del fuoco, acqua, sviluppo economico) mentre le citt\u00e0 gestiscono le competenze di prossimit\u00e0 (svaghi, lavori pubblici, ecc.).\nGeografia fisica.\nPosizione.\nLa citt\u00e0 si trova sull'Isola di Montr\u00e9al alla confluenza dei fiumi San Lorenzo e Outaouais, e include anche altre 74 isole, molte delle quali disabitate.\nClima.\nMontr\u00e9al si trova alla confluenza di diverse regioni climatiche. Di solito, il clima \u00e8 classificato come umido continentale o semiboreale.\nA Montr\u00e9al le estati sono calde, spesso afose, con temperature medie minime di e massime di , che possono superare i . L'inverno a Montr\u00e9al \u00e8 di solito molto freddo, nevoso e ventoso (non raro \u00e8 il fenomeno del \"blizzard\"), con temperature massime di e minime di , di media. Tuttavia, alcune giornate invernali sono pi\u00f9 miti, e molte altre raggiungono i e temperature anche pi\u00f9 basse, soprattutto in gennaio e febbraio.\nLa primavera e l'autunno sono soggetti a drastici cambiamenti di temperatura. Ondate di calore fuori stagione, come la cosiddetta \"estate indiana\", sono un avvenimento comune, cos\u00ec come forti tempeste di neve in novembre, marzo e perfino aprile.\nLe precipitazioni annuali sono di circa , compresa una media di 218 centimetri di neve, che avviene da novembre a marzo. I temporali sono comuni a partire dalla tarda primavera, per tutta l'estate e il periodo iniziale dell'autunno. Inoltre, residui di tempeste tropicali possono causare forti piogge. La citt\u00e0 raggiunge pi\u00f9 di ore di sole all'anno, specie in estate, che \u00e8 la stagione pi\u00f9 soleggiata, ma \u00e8 anche quella con pi\u00f9 temporali.\nArea metropolitana.\nL'area metropolitana di Montr\u00e9al (\"R\u00e9gion du Grand Montr\u00e9al\") \u00e8 l'area metropolitana pi\u00f9 popolata di tutto il Qu\u00e9bec, con abitanti dai dati del 2008.\nL'area si suddivide in due fasce, una interna pi\u00f9 popolata e una pi\u00f9 esterna. La fascia interna comprende l'isola di Montr\u00e9al, Laval e l'agglomerato urbano di Longueil; la fascia esterna comprende Mont\u00e9r\u00e9gie, Laurentians e Lanaudi\u00e8re.\nEconomia.\nNonostante sia stata superata dagli anni novanta dalla rivale di sempre Toronto, Montr\u00e9al rimane una delle citt\u00e0 pi\u00f9 ricche del mondo per salario assegnato e per reddito pro capite.\nDal 1832 \u00e8 attivo l'importante Montr\u00e9al Stock Exchange (MX), la borsa di Montr\u00e9al, che oggi si occupa prevalentemente di titoli derivati, materie prime, contratti future e valute. L'MX ha sede nel grattacielo denominato Stock Exchange Tower, opera di Luigi Moretti e di Pierluigi Nervi.\nSecondo uno studio della London School of Economics in collaborazione con il Qatar Research Fund, la metropoli del Quebec rimane uno dei 20 centri finanziari pi\u00f9 influenti del mondo (si pensi che Parigi \u00e8 classificata 24\u00aa e Milano solo 50\u00aa) e addirittura tra i primi 5 per l'industria mineraria ed energetica.\nInoltre l'area urbana rimarcando la propria quasi totale autonomia possiede un sistema economico unico nel suo genere nel panorama internazionale.\nL'immigrazione di forza lavoro dai paesi esteri viene soggetta a un sistema di selezione; in sostanza il governo della citt\u00e0 sonda continuamente il terreno delle compagnie su quanti e quali tipi di lavoratori servano alle aziende cittadine, e in base a questi rilevamenti vengono permessi gli ingressi degli immigrati.\nQuesto sistema \u00e8 assolutamente unico nel panorama mondiale ed \u00e8 inoltre riconosciuto come uno dei pi\u00f9 efficienti.\nLe nuove assunzioni di aziende pubbliche e grandi aziende private della citt\u00e0 tengono conto di un apposito diagramma che obbliga le compagnie a prediligere l'assunzione di lavoratori di tutte le etnie a parit\u00e0 di competenza.\nCon questo sistema si \u00e8 evitato che si formasse una spaccatura tra etnie dominanti e etnie disagiate in ambito economico e sociale, tuttavia questa procedura \u00e8 stata pi\u00f9 volte additata di essere troppo garantista.\nIl mercato immobiliare \u00e8 uno dei pi\u00f9 robusti del mondo e la compravendita di immobili si basa solo ed esclusivamente su vendite a progetto.\nMontr\u00e9al \u00e8 la sede delle grandi compagnie del Qu\u00e9bec (Hydro-Qu\u00e9bec, Bombardier, Banque Nationale, Quebecor, Desjardins), \u00e8 anche sede dell'Organizzazione internazionale dell'aviazione civile (ICAO) e dell'Associazione internazionale del trasporto aereo (IATA).\nLa metropoli ospita inoltre il prestigioso Canadian Institute of Mining, Metallurgy and Petroleum, una organizzazione di caratura mondiale che si occupa di sviluppo e di formazione avanzata nell'ambito dell'industria mineraria, metallurgica e petrolifera canadese e internazionale.\nLe aziende private operano nel settore aeronautico, meccanico, dei videogiochi, dei trasporti, alimentare, degli alcolici (in citt\u00e0 ha sede la Seagram).\nIl porto di Montr\u00e9al \u00e8 il pi\u00f9 grande porto interno del mondo ed il pi\u00f9 importante nodo di comunicazione per la regione dei grandi laghi.\n\u00c8 operativa dal 1971 nella zona di Sherbrooke la pi\u00f9 grande raffineria di petrolio del Canada.\nMontr\u00e9al ospita importanti aziende del settore culturale, tra cui il Cirque du Soleil, ivi fondato, con sede nella zona del porto; in particolare, la citt\u00e0 francofona ospita la prima di tutti gli spettacoli itineranti della compagnia.\nIl Casino de Montr\u00e9al, uno dei pi\u00f9 grandi e famosi casin\u00f2 del mondo, completa il poderoso quadro economico e occupazionale della citt\u00e0 che continua negli anni ad attirare un numero impressionante di persone in cerca di lavoro.\nCultura.\nIstruzione.\nMontr\u00e9al \u00e8 il centro culturalmente pi\u00f9 attivo del Qu\u00e9bec (cinema, editoria, radio-televisione, teatro ecc.) ed \u00e8 un importante polo universitario e di ricerca. Attualmente \u00e8 sede dell'Universit\u00e0 McGill, dell'Universit\u00e0 Concordia, dell'Universit\u00e0 del Qu\u00e9bec a Montr\u00e9al e dell'Universit\u00e0 di Montr\u00e9al. A quest'ultima \u00e8 affiliato l'Istituto di Cardiologia di Montr\u00e9al, ospedale specializzante nelle cure, nella ricerca, nell'insegnamento e nella prevenzione delle malattie del cuore.\nNel settore delle arti performative opera da vent'anni il Montr\u00e9al, arts interculturels.\nManifestazioni.\nLa citt\u00e0 ospita annualmente numerose manifestazioni culturali, tra cui il Festival del Jazz.\nNel 1967 la citt\u00e0 ha organizzato un'importante Esposizione Universale.\nNel 1976 Montr\u00e9al ha ospitato i Giochi della XXI Olimpiade.\nNel 2006 Montr\u00e9al \u00e8 stata dichiarata \"Capitale mondiale del Libro\" e ha ospitato la prima edizione degli \"OutGames\".\nNell'ottobre 2007 Montr\u00e9al \u00e8 stata la prima citt\u00e0 del mondo a ricevere l'accreditamento di \"Geoturismo\" dal Center for Sustainable Destinations della National Geographic Society.\n\u00c8 tra l'altro particolarmente famosa per la cosiddetta \"citt\u00e0 sotterranea,\" una rete di gallerie commerciali situate nel sottosuolo del centro direzionale.\nSport.\nA Montreal v'\u00e8 la principale sede che si occupa di educazione sportiva per le scuole di tutto il Qu\u00e9bec, la R\u00e9seau du sport \u00e9tudiant du Qu\u00e9bec.\nSport.\nCome nel resto del Canada, lo sport pi\u00f9 seguito a Montr\u00e9al \u00e8 l'hockey su ghiaccio. I Canadiens de Montr\u00e9al militano nella NHL e sono la squadra pi\u00f9 vincente della lega con 24 Stanley Cup, secondi per numero di trofei vinti nelle principali leghe professionistiche americane, dietro solo ai 27 titoli dei New York Yankees della Major League Baseball. Sono stati inoltre l'ultima squadra canadese ad alzare il trofeo, nel 1993.\nI Montreal Alouettes sono la squadra di football canadese della citt\u00e0. Militano nella Canadian Football League (CFL) che hanno vinto 7 volte.\nDal 1969 al 2004, anno del trasferimento a Washington D.C., sono esistiti i Montreal Expos, squadra di baseball della MLB, prima franchigia non statunitense della lega.\nLa squadra di calcio locale \u00e8 il Club de Foot Montr\u00e9al. Fondato nel 1992, nel 2012 \u00e8 entrato a far parte della MLS.\nNel 1976 la citt\u00e0 ha ospitato la XXI Olimpiade estiva.\nMontr\u00e9al ospita un circuito di Formula Uno, in un'isola del grande fiume che circonda la citt\u00e0, il San Lorenzo. Il circuito di Montr\u00e9al \u00e8 rinomato per essere uno fra i pi\u00f9 tecnici e difficili del campionato.\nMontr\u00e9al ha ospitato i mondiali di nuoto del 2005.\nLa citt\u00e0 \u00e8 nota anche per un celebre episodio nella storia del wrestling, lo Screwjob di Montr\u00e9al, in cui Bret Hart, wrestler di punta dell'allora WWF, pass\u00f2 alla WCW.\nInfrastrutture e trasporti.\nLa Metropolitana di Montr\u00e9al, nota come \"Le M\u00e9tro de Montr\u00e9al\", \u00e8 la metropolitana che serve l'omonima citt\u00e0 canadese, nello Stato del Qu\u00e9bec. Ha una estensione di circa 66\u00a0km, ripartiti su 4 linee, dotate a loro volta di 68 stazioni. \u00c8 tra le pi\u00f9 trafficate del Paese, e fu fondata nel 1966.\nIl principale aeroporto cittadino \u00e8 l\"'aeroporto di Pierre Elliot Trudeau\" nella vicina municipalit\u00e0 di Dorval. Altri 2 aeroporti di caratura internazionale sono il \"Mirabel\" (nella vicina municipalit\u00e0 di Mirabel) e il \"Saint-Hubert\" (nella vicina municipalit\u00e0 di Longueuil).\nLa principale stazione ferroviaria \u00e8 Montr\u00e9al Centrale.\nDiversi sono i ponti lungo il San Lorenzo: tra questi, il ponte Champlain.\nTorri e grattacieli.\nLa costruzione di grattacieli a Montr\u00e9al \u00e8 iniziata nel 1888 quando \u00e8 stato completato l'edificio New York Life Insurance Building, alto 8 piani ed \u00e8 continuata tra gli anni '20 e '30 e poi dagli anni '60 fino all'inizio degli anni '90.\nAttualmente esistono 42 edifici e strutture che superano i 100 metri (328 ft). L'edificio pi\u00f9 alto della citt\u00e0, 1000 Gaucheti\u00e8re, ha 51 piani ed \u00e8 alto circa 205 m."}
{"id": "127279", "revid": "124516337", "url": "https://it.wikipedia.org/wiki?curid=127279", "title": "Jacques de La Palice", "text": "Da una canzone a lui dedicata deriva l'aggettivo \"lapalissiano\".\nBiografia.\nFiglio di Geoffroy de Chabannes e di Charlotte de Prie, appena quindicenne entra come \"enfant d'honneur\" al servizio del re Carlo VIII di Francia, ultimo re della linea diretta dinastica dei Valois.\nRiceve il \"battesimo del fuoco\" alla battaglia di Saint-Aubin-du-Cormier (2 luglio 1488) che vede la disfatta dei br\u00e9toni. Nel gennaio 1492 sposa Marie de Montberon, figlia del ciambellano e consigliere reale Eustache, dalla quale avr\u00e0 un figlio. L'anno successivo segue il re in Italia, chiamato in soccorso da Ludovico il Moro, e combatte a Valenza, Tortona e ad Alessandria. Nel 1495, ritirandosi il re con l'esercito in Francia, partecipa alla battaglia di Fornovo.\nDeceduto nel 1498 Carlo VIII per il noto incidente nel castello di Amboise sulla Loira, il La Palice si mette al servizio del suo successore, Luigi XII, primo ed ultimo re del ramo Valois-Orl\u00e9ans. Partecipa (1499 e 1500) alle battaglie in Lombardia contro quello stesso Ludovico il Moro, gi\u00e0 alleato del precedente re di Francia e poi scende su Napoli. Nel 1502 viene nominato vicer\u00e9 degli Abruzzi. Subisce l'assedio di Ruvo di Puglia ad opera dello spagnolo Gonzalo Fern\u00e1ndez de C\u00f3rdoba e, sconfitto, viene fatto prigioniero: verr\u00e0 rilasciato solo nel 1504, anno in cui gli muore la moglie Marie de Montberon.\nNel 1507 comanda l'avanguardia dell'esercito francese all'assedio di Genova nel corso del quale viene gravemente ferito. Nel 1509 interviene nella guerra della Lega di Cambrai contro la Repubblica di Venezia, partecipando all'assedio di Treviglio ed alla battaglia di Agnadello e diviene comandante delle truppe francesi in Lombardia. Inviato da Luigi XII nello stesso anno in aiuto dell'imperatore Massimiliano I, partecipa all'assedio di Padova, che per\u00f2 non d\u00e0 risultato alcuno. Nel 1511, durante la guerra contro gli spagnoli ed il papa Giulio II subentra nel comando dell'esercito francese in Italia a Chaumont d'Amboise e viene elevato alla dignit\u00e0 di gran maestro di Francia. Si porta in soccorso, agli ordini di Gaston de Foix, duca di Nemours, dei bolognesi assediati dalle truppe spagnole. Nel 1512, terminato l'assedio di Bologna, rimane gravemente ferito nel Sacco di Brescia, combatte a Ravenna ove i francesi hanno la meglio sulle truppe spagnole ma il loro comandante, il duca di Nemours, muore: Jacques de Chabannes ne prender\u00e0 il posto come comandante dell'armata d'Italia.\nNell'autunno dello stesso anno viene inviato da Luigi XII sui Pirenei a sostenere il duca di Navarra Jean d'Albret. Lasciati i Pirenei senza nulla concludere, accorre a sostegno dei francesi assediati a Therouanne, nell'Artois, da un'armata di inglesi di Enrico VIII. Qui, nell'agosto del 1513 viene ferito e fatto prigioniero. Conclusasi la pace viene liberato e si ritira al castello di La Palice e nel febbraio 1514 si sposa con Marie de Melun dalla quale avr\u00e0 un figlio e quattro figlie.\nIl 1\u00ba gennaio 1515 muore Luigi XII e gli succede Francesco I, primo re del ramo dei Valois-Angoul\u00eame, nelle mani del quale rimette la sua carica di gran maestro di Francia. In compenso Francesco I lo fa maresciallo di Francia. Nell'estate dello stesso anno viene inviato in Italia contro le truppe papali, agli ordini di Prospero Colonna, che sorprende e sconfigge a Villafranca Piemonte. Sconfigge insieme al re, col contributo determinante dei veneziani, i mercenari svizzeri a Marignano il 13 settembre 1515 ed entra in Milano al seguito di Francesco I. La guerra finisce ad agosto dell'anno successivo con il trattato di Noyon. Inviato a riprendere Milano, occupata dalle truppe di Prospero Colonna, nell'agosto 1522 pone l'assedio alla Bicocca ma senza esito. Subito dopo viene inviato nei Pirenei in soccorso dei francesi assediati a Fuenterrabia e libera la citt\u00e0 dall'assedio.\nRitorna in Italia dopo aver liberato Marsiglia da un'improvvisa occupazione spagnola, e scende con l'esercito su Milano che viene abbandonata dagli spagnoli del vicer\u00e9 di Napoli, Charles de Lannoy, attestatosi a Lodi. Il 28 ottobre 1524 pone con il re l'assedio a Pavia difesa da un migliaio di spagnoli e circa cinquemila lanzichenecchi al comando dello spagnolo Antonio de Leyva. In soccorso degli assediati giunge un'armata imperiale condotta da Fernando Francesco d'Avalos, marchese di Pescara. Il 25 febbraio 1525 sotto le mura di Pavia si svolge una cruenta battaglia che si risolve a favore degli imperiali: Francesco I viene fatto prigioniero dal Pescara.\nJacques de la Palice non mor\u00ec combattendo, ma fu assassinato a sangue freddo dopo che si era arreso al nemico.\nCome molti altri nobili francesi, il Signore di La Palice fu atterrato dagli archibugieri nemici mentre caricava a cavallo. Impacciato dalla pesante armatura, non riusciva a difendersi dai lanzichenecchi. Dopo aver combattuto con coraggio, fu fatto prigioniero dal capitano italiano Castaldi.\n\u00abEgli ebbe ucciso sotto di s\u00e9 il cavallo. Vecchio com\u2019era cerc\u00f2 di combattere a piedi; ma Castaldo, Luogotenente del Pescara, lo fece prigioniero. Castaldo conduceva in luogo sicuro il suo prigioniero; un Capitano Spagnuolo per nome Buzarto osserv\u00f2 Chabannes, il pi\u00f9 bel vecchio del suo secolo, nobile, magnifico, e riconobbe che doveva essere un signore di distinzione, di cui verrebbe lucrativo il riscatto; pretese di essere associato al Castaldo, che lo ricus\u00f2; e il Buzarto con una archibugiata gett\u00f2 morto il Maresciallo di Chabannes dicendo: \u00abebbene non sar\u00e0 dunque n\u00e9 mio n\u00e9 tuo!\u00bb.\nLa vedova di La Palice, Marie de Melun, fece costruire una magnifica tomba per il marito nella cappella del castello di La Palice. Le sculture erano opera probabilmente della bottega dei Giusti, gli artisti fiorentini che avevano lavorato alla tomba di Luigi XII. La tomba fu saccheggiata nel periodo della Rivoluzione francese.\nLapalissiano.\nL'aggettivo \"lapalissiano\" deriva dal nome di Jacques de La Palice ed indica una palese tautologia, qualcosa cio\u00e8 che \u00e8 talmente evidente, stanti le sue premesse logiche, da risultare ovvio e scontato, se non addirittura ridicolo per la sua ovviet\u00e0.\nAlla morte di La Palice infatti, i suoi uomini proposero questo epitaffio: \"Ci-g\u00eet Monsieur de La Palice. Si il n'\u00e9tait pas mort, il ferait encore envie\" (\"Qui giace il signore de La Palice. Se non fosse morto, farebbe ancora invidia\"). Tuttavia, con il tempo la effe di \"ferait\" (\"farebbe\") fu letta esse (a quel tempo le due grafie erano simili, vedi S lunga), diventando quindi \"serait\" (\"sarebbe\"), e la parola \"envie\" (\"invidia\") divenne \"en vie\" (\"in vita\"); con il risultato che il testo recit\u00f2 che egli \"se non fosse morto, sarebbe ancora in vita\" (\"si il n'\u00e9tait pas mort, il serait encore en vie\"): da qui il significato di ovviet\u00e0 attribuito all'aggettivo.\nUn secolo dopo, Bernard de La Monnoye, accademico di Francia, poeta e letterato, intitol\u00f2 a La Palice una canzone dove lo dileggiava come campione per antonomasia della banalit\u00e0 e dello scontato. Il brano ebbe gran successo, poi cadde nell'oblio ma fu recuperato da Edmond de Goncourt nel secolo XIX, che coni\u00f2 il termine \"lapalissade\". A partire da quel momento, il nome del defunto maresciallo fu ricordato principalmente per l'aggettivo a cui aveva dato vita, senza avervi minimamente dato causa."}
{"id": "127280", "revid": "934867", "url": "https://it.wikipedia.org/wiki?curid=127280", "title": "Monsieur de la Palisse", "text": ""}
{"id": "127283", "revid": "287204", "url": "https://it.wikipedia.org/wiki?curid=127283", "title": "Felice (martire)", "text": ""}
{"id": "127287", "revid": "640389", "url": "https://it.wikipedia.org/wiki?curid=127287", "title": "Pristina", "text": "Pristina (in albanese: \"Prishtina\" o \"Prishtin\u00eb\"; ) \u00e8 la capitale e la citt\u00e0 pi\u00f9 grande del Kosovo, con 211.129 abitanti. La popolazione dell'area metropolitana, agglomerato urbano e suburbano metropolitano, \u00e8 calcolata in 465.186 persone.\nLa citt\u00e0 si trova su una pianura nella parte nord-orientale del Kosovo, nelle vicinanze della catena montuosa di Gollaku.\nL'area di Pristina, con gi\u00e0 una presenza umana durante il Paleolitico, in epoca classica fu la patria dagli Illiri. Re Bardhyli riun\u00ec varie trib\u00f9 proto-albanesi nell'area di Pristina nel IV secolo a.C., stabilendo il regno di Dardania. L'eredit\u00e0 dell'et\u00e0 classica \u00e8 ancora evidente nel comune, rappresentata dall'antica Ulpiana, considerata uno dei pi\u00f9 importanti insediamenti illirico-romani della penisola balcanica. Tra il V e il IX secolo il territorio divenne parte dell'Impero bizantino. Dalla met\u00e0 del IX secolo e nuovamente dalla fine dell'XI al XIII secolo il territorio fu occupato dagli slavi del Regno di Bulgaria. In seguito, nel XIV secolo cadde nuovamente sotto dominio politico slavo del Regno di Serbia.\nNel tardo Medioevo, in seguito alla conquista ottomana dei Balcani, Pristina divenne un importante centro minerario e commerciale, grazie alla sua posizione strategica, vicino alla ricca citt\u00e0 mineraria di Artana. Pur mantenendo la sua etnicit\u00e0 albanese, nel XX secolo \u00e8 stata inglobata nella ex-Jugoslavia, ottenendo la sua indipendenza solo recentemente (2008). Dal 1941 al 1944, nel costituire una parte dell'Albania etnica, fu capoluogo della provincia omonima unita all'Albania occupata dal Regno d'Italia.\nPristina \u00e8 il centro politico, economico, finanziario, commerciale, nonch\u00e9 culturale e religioso del Kosovo, sede del potere del governo del Kosovo, delle residenze del presidente e del primo ministro del Kosovo e del parlamento del Kosovo. \u00c8 il nodo pi\u00f9 importante del trasporto per via aerea, ferroviaria e stradale, con l'Aeroporto Internazionale di Pristina che \u00e8 il pi\u00f9 grande aeroporto del Paese e tra i pi\u00f9 grandi della regione, mentre una serie di superstrade e autostrade, come la R6, R7 e R7.1, irradia la citt\u00e0 e la collega con l'Albania e la Macedonia del Nord. Pristina, per l'identit\u00e0, la lingua e la cultura comune, \u00e8 strettamente gemellata con Tirana, capitale dell'Albania, con la quale \u00e8 anche collegata dalla \"Rruga e Kombit\" (la Strada della Nazione).\nGeografia fisica.\nTerritorio.\nIl territorio \u00e8 prevalentemente montuoso.\nOrigini del nome.\nUna diffusa ipotesi fa derivare il nome della citt\u00e0 dal termine proto-slavo *\"pry\u0161\u010dina\", col significato di \"sorgente\", il quale \u00e8 attestato nei dialetti della Moravia; tale termine a sua volta deriva dal verbo *\"pryskati\", ossia \"schizzare\", \"spruzzare\" , corrispondente a \"prskati\" nel Serbo moderno.\nIl toponimo Pri\u0161tina appare anche come nome di un villaggio vicino Tesli\u0107, in Bosnia e Herzegovina.\nDal 1945, durante il periodo dell'ex-Jugoslavia, era nota dagli slavi in serbo come \"\u041f\u0440\u0438\u0448\u0442\u0438\u043d\u0430\"/Pri\u0161tina.\nStoria.\nDurante l'epoca romana, prosperava Ulpiana al posto dell'attuale Lipjan, a 15 kilometri a sud dell'attuale capitale. Essa fu distrutta ed in seguito ricostruita dall'imperatore romano d'Oriente Giustiniano I. Dopo il decadimento di quest'ultima fu scelto l'attuale luogo perch\u00e9 pi\u00f9 facile da raggiungere, favorendo il commercio. Grazie a quest' ultimo fattore la citt\u00e0 si svilupp\u00f2 rapidamente, fungendo da importante passaggio attraverso i Balcani.\nLa scelta di trasformarla in capitale fu presa dal re serbo Milutin e i suoi successori la fecero fiorire ulteriormente. La citt\u00e0 cadde in mano Ottomana nel 1389 a seguito della battaglia della Piana dei Merli e poi definitivamente nel 1454. Il lungo periodo sotto dominio turco port\u00f2 a un cambiamento radicale della citt\u00e0: furono costruite numerose moschee volute dal sultano Mehmet II e, di conseguenza, si convert\u00ec all'Islam la maggior parte della popolazione residente.\nDopo alcune rivolte nazionaliste nel 1878, promosse dalla Lega di Prizren, la citt\u00e0 pass\u00f2 in mano albanese. Prima del 1939 la popolazione della citt\u00e0 era composta prevalentemente da serbi e albanesi, ma la politica della Pulizia etnica imposta dallo stato serbo, port\u00f2 a far emigrare gli albanesi rendendoli una minoranza.\nTra il 1941 e il 1945, Pristina fu unita al resto dell'Albania e quindi annessa al regno d'Italia, provocando di conseguenza un aumento dell'etnia albanese ma fu anche occupata per un periodo (fino al novembre del 1944) dalle truppe naziste che attuarono una persecuzione contro i serbi provocandone la fuga.\nAlla fine delle ostilit\u00e0, Pristina pass\u00f2 sotto il controllo Jugoslavo e fu quindi integrata nella Repubblica Socialista Federale di Jugoslavia come provincia autonoma della Repubblica Socialista di Serbia. Dopo un primo periodo caratterizzato dal centralismo di Belgrado, le riforme autonomistiche del 1966 spostarono l'equilibrio pi\u00f9 a favore degli albanesi che furono in grado di rimpiazzare la dirigenza serba.\nDopo la morte di Tito le spinte autonomistiche divennero sempre maggiori e sfociarono in aperte rivolte studentesche (1981). Le manifestazioni assunsero un carattere di massa e le richieste divennero sempre pi\u00f9 esigenti, chiedendo la creazione di una Repubblica Socialista Kosovara all'interno della Jugoslavia. Il 6 aprile, il governo kosovaro dichiar\u00f2 lo stato di emergenza e la polizia federale intervenne reprimendo brutalmente le sommosse.\nNel 1990 Slobodan Milo\u0161evi\u0107 increment\u00f2 la politica nazionalista serba: furono licenziati parecchi lavoratori e gli studenti non terminarono i loro studi, espulsi dall'universit\u00e0. In tutta risposta fu creato un governo filo albanese che reclamava l'annessione allo stato albanese adiacente. Nel 1996 si arriv\u00f2 alla Guerra civile jugoslava in cui fu bombardata e rasa al suolo gran parte della citt\u00e0. Molti abitanti emigrarono all'estero, verso la Macedonia e altri stati europei, come risultato una diaspora kosovara. L'apice della guerra fu raggiunto nel 1999.\nL'ingresso delle truppe Nato port\u00f2 alla fine delle ostilit\u00e0 aperte ma non alle violenze tra civili, di cui furono vittima in particolare i serbi che, di conseguenza, lasciarono in massa la citt\u00e0.\nIn seguito, Pristina divenne capitale e sede dell'amministrazione delle Nazioni Unite (UNMIK), beneficiando di aiuti e cooperazione internazionale, oltre che di donazioni da parte dei connazionali emigrati all'estero. L'arredo urbano \u00e8 stato ripristinato e migliorato generando un periodo di sviluppo sia sociale che economico.\nMonumenti e luoghi di interesse.\nMuseo Etnografico Emin Gjiku\nSociet\u00e0.\nEvoluzione demografica.\nLa citt\u00e0 ha una maggioranza di popolazione albanese, con una minoranza di rom. Il governo del territorio e la Missione Provvisoria in Kosovo delle Organizzazione delle Nazioni Unite (UNMIK) ha la sede centrale nella citt\u00e0. \u00c8 il centro amministrativo, politico e culturale del Kosovo. La citt\u00e0 \u00e8 sede universitaria ed ha un aeroporto internazionale, certificato IATA di PRN ed ICAO LYPR (in effetti temporaneamente BKPR ed UNMIK).\nDa oltre trent'anni annualmente si svolge a Pristina un Seminario Internazionale di lingua e letteratura albanese, a cui prendono parte studiosi, intellettuali e professori da ogni parte del mondo.\nGli abitanti sono chiamati \"Prishtinali\" o \"Prishtinas\" nella lingua locale albanese.\nReligione.\nCome nel resto del Paese, la popolazione di Pristina \u00e8 per la maggior parte musulmana. In citt\u00e0 vi sono poi minoranze cattoliche e ortodosse.\nGeografia antropica.\nLa citt\u00e0 \u00e8 situata nel centro del paese (che comprende la citt\u00e0 di Pristina, il suo agglomerato urbano e si estende ai sobborghi e ai villaggi).\nSuddivisioni amministrative.\nLa municipalit\u00e0 si divide nei seguenti villaggi: Prugovc, Barilev\u00eb, Keqekoll\u00eb, Koliq dhe Hajvali.\nAmministrazione.\nRelazioni internazionali.\nGemellaggi.\nDal 2008 Pristina \u00e8 gemellata in modo naturale, esclusivo e reciproco con:\nSport.\nCalcio.\nLa principale societ\u00e0 calcistica della citt\u00e0 \u00e8 il Football Club Prishtina. Altre societ\u00e0 sono il Klub Futbollistik Kosova Prishtin\u00eb e il Flamurtari Prishtina."}
{"id": "127290", "revid": "228587", "url": "https://it.wikipedia.org/wiki?curid=127290", "title": "Tdm", "text": ""}
{"id": "127291", "revid": "599013", "url": "https://it.wikipedia.org/wiki?curid=127291", "title": "Fdm", "text": ""}
{"id": "127292", "revid": "767487", "url": "https://it.wikipedia.org/wiki?curid=127292", "title": "Time division multiple access", "text": "Il time division multiple access (letteralmente \"accesso multiplo a divisione di tempo\"), sigla TDMA, \u00e8 una tecnica di multiplazione numerica in cui la condivisione del canale \u00e8 realizzata mediante ripartizione del tempo di accesso allo stesso da parte degli utenti.\nVi sono due tipi di multiplazione a divisione di tempo:"}
{"id": "127294", "revid": "14691", "url": "https://it.wikipedia.org/wiki?curid=127294", "title": "Linguaggio di alto livello", "text": ""}
{"id": "127302", "revid": "1973788", "url": "https://it.wikipedia.org/wiki?curid=127302", "title": "Sentinella (racconto)", "text": "Sentinella (\"Sentry\") \u00e8 un racconto di fantascienza di Fredric Brown del 1954. \u00c8 considerato un classico della fantascienza ed \u00e8 apparso in numerose antologie, pubblicato la prima volta in Italia nel 1955 con il titolo Avamposto sul pianeta X.\nTrama.\nIl protagonista \u00e8 un soldato impegnato in una guerra interplanetaria contro una specie aliena, l'unica altra razza intelligente della propria galassia. Egli si trova in trincea e soffre per la lontananza da casa, per le privazioni causate dalla guerra e per l'ambiente ostile: \u00e8 bagnato fradicio, \u00e8 coperto di fango, ha freddo e fame, fatica a muoversi in quanto la gravit\u00e0 \u00e8 doppia di quella del suo pianeta, l'ambiente \u00e8 illuminato da una stella con una gelida luce blu e spazzato da un forte vento. Come tutti i soldati di tutte le guerre, tende a considerare pi\u00f9 fortunati i militi delle altre forze armate, concedendosi un moto d'invidia per \"quelli dell'aviazione, con le loro astronavi tirate a lucido e le loro superarmi\". Improvvisamente il protagonista vede uno dei nemici che sta tentando di avvicinarsi, allora prende la mira con il fucile, fa fuoco e lo uccide, guardando poi con disprezzo ed orrore il cadavere. Il racconto \u00e8 scritto in modo che il lettore sia portato ad immedesimarsi nel protagonista, ma la descrizione finale del nemico ucciso porta a comprendere che la sentinella \u00e8, in realt\u00e0, un soldato extraterrestre che ha appena ucciso un essere umano. Il racconto si chiude con le parole \"Erano creature troppo schifose, con solo due braccia e due gambe, quella pelle d\u2019un bianco nauseante e senza squame ...\"\nAdattamenti.\nIl racconto fu adattato per la televisione italiana nel 1979 all'interno della miniserie \"Racconti di fantascienza\", nella traduzione di Carlo Fruttero, venendo letto da Arnoldo Fo\u00e0.\nEdizioni.\n\"Sentinella\" \u00e8 apparso, tra l'altro, in:"}
{"id": "127311", "revid": "1772671", "url": "https://it.wikipedia.org/wiki?curid=127311", "title": "Sentinella", "text": ""}
{"id": "127313", "revid": "599013", "url": "https://it.wikipedia.org/wiki?curid=127313", "title": "Barolo (vino)", "text": "Il Barolo \u00e8 un vino rosso a Denominazione di origine controllata e garantita prodotto in alcuni comuni del Piemonte.\nZona di produzione.\nLa zona di origine delle uve adatte a produrre i vini a denominazione di origine controllata e garantita \u00abBarolo\u00bb, la cui prima delimitazione risale al 31 agosto 1933, comprende i territori dei comuni di Barolo, Castiglione Falletto e Serralunga d'Alba e parte dei territori dei comuni di La Morra, Monforte d'Alba, Roddi, Verduno, Cherasco, Diano d'Alba, Novello e Grinzane Cavour in provincia di Cuneo.\nTecniche di produzione.\nI vigneti devono rispondere ai requisiti esposti ai punti che seguono:\nInvecchiamento.\nIl barolo richiede un invecchiamento di almeno 38 mesi, di cui 18 in botti di legno, a decorrere dal 1\u00ba novembre dell'anno di produzione delle uve.\nCaratteristiche organolettiche.\nDi colore rosso granato con riflessi aranciati, al naso si presenta intenso e persistente, con un patrimonio olfattivo eccezionalmente complesso, che tende a prediligere, a seconda dello stato evolutivo, note fruttate e floreali come viola e vaniglia o note terziarie come goudron e spezie.\nIn bocca le componenti \"dure\" (acidit\u00e0, tannini, sali) risultano piacevolmente equilibrate da quelle \"morbide\" (alcoli e polialcoli), con una intensit\u00e0 e persistenza eccezionali che fanno del Barolo un vino potente, elegante e di grande personalit\u00e0.\n\u00c8 importante sottolineare che, sebbene i comuni indicati siano molto vicini tra loro, esistono delle differenze organolettiche significative che contraddistinguono i vini prodotti nelle varie localit\u00e0. Merito dell'esposizione (in realt\u00e0 poco variabile essendo obbligatori i vigneti a sud, sud-est, sud-ovest), ma soprattutto del suolo, ora argilloso, ora sabbio-argilloso, ora prevalentemente sabbioso. Il risultato \u00e8 un climax in termini che consente di passare rispettivamente da soluzioni pi\u00f9 strutturate a vini pi\u00f9 morbidi e fruttati.\nInformazioni sulla zona geografica.\nIl Barolo nasce nelle Langhe, termine che secondo alcuni studiosi deriverebbe da \"Langues\", che non sono altro che delle lingue di terra che si estendono in un vivace gioco di profili, modulati dal mutare delle stagioni. Dal punto di vista geologico, le Langhe hanno origine nell'Era Terziaria o Cenozoica, iniziata quasi 70 milioni di anni fa. La marna tufacea bianca caratterizza il comprensorio di produzione, sulle colline alte a dominare il fiume Tanaro.\nIl terreno di cui \u00e8 composto il territorio nella sua massima parte appartiene a quella formazione geologica che si chiama \"terreno tortoriano\", uno dei 14 strati dai quali \u00e8 formata la pila dei terreni sedimentari che compongono il bacino terziario del Piemonte. Il terreno Tortoniano \u00e8 caratterizzato da alternanze di marne e sabbie stratificate; le prime sono di colore grigio-azzurro, non molto resistenti e danno luogo a colline biancheggianti piuttosto basse e rotondeggianti. Le marne sono molto favorevoli alla coltivazione della vite.\nIl barolo nasce nel cuore delle colline di Langa, a pochi chilometri a sud della citt\u00e0 di Alba, nel territorio di 11 Comuni che si inseguono in un suggestivo itinerario di colline sorvegliate da imponenti castelli medioevali, fra cui quello di Barolo, che ha dato il nome al vino oggi celebre in tutto il mondo.\nStoria.\nIl vino Barolo comincia a comparire a met\u00e0 del XIX secolo circa, originato dall'omonimo paese nelle Langhe, in Provincia di Cuneo, con le tenute e le cantine gi\u00e0 sede del castello dei marchesi Tancredi Falletti e Giulia Colbert Falletti di Barolo. Esso \u00e8 semplicemente un diretto derivato di uve nebbiolo e quindi di vino nebbiolo (o \"nebiolo\"), vinificato per ottenere un prodotto eccezionalmente ricco ed armonioso, destinato a diventare l'ambasciatore del Piemonte dei Savoia nelle corti europee. A rendere importante il Barolo era ed \u00e8 la sua struttura che esprime un bouquet complesso e avvolgente, in grado di svilupparsi nel tempo senza perdere le sue caratteristiche organolettiche.\nIl primo ruolo fondamentale nella storia del vino Barolo fu quello di Paolo Francesco Staglieno, responsabile della prima versione del vino da uve Nebbiolo secco, almeno a partire dal 1830 circa..\nAutore del manuale \"Istruzione intorno al miglior metodo di fare e conservare i vini in Piemonte\", pubblicato nel 1835, Staglieno fu il pioniere nella nascita della nuova enologia piemontese. Fu responsabile delle vigne e delle cantine del Tenimento di Pollenzo, centro di eccellenza vitivinicola della casa reale. Fu anche chiamato dallo stesso Cavour come enologo della sua tenuta Grinzane, tra il 1836 e il 1841.Le innovazioni di vinificazione del Generale enologo, oltre che ad alcune variazioni nei processi di selezione dei graspi, macerazione e pulitura delle botti, fu l'introduzione del cosiddetto \"metodo Gervais\", pubblicato qualche anno prima dagli enologi francesi Jean-Antoine e Elisabette Gervais soprattutto in merito alla soluzione, attraverso macchinetta omonima simile ad alambicco, per eliminare l'eccedenza di acido carbonico e biossido di carbonio durante la vinificazione. Dopo il suo intervento, il modo di produrre vini secchi, stabili e destinabili all'esportazione venne successivamente chiamato \"metodo Staglieno\". Recentemente, \u00e8 stato invece documentato un ruolo pi\u00f9 marginale in merito agli interventi dell'enologo francese \"Louis Oudart.\"\nGiulia di Barolo.\nIl marchese Tancredi Falletti di Barolo, gi\u00e0 ricco possidente del castello e delle tenute di Barolo nelle Langhe, nel 1807 spos\u00f2 la nobile francese Juliette Colbert, nota in Italia come Giulia Falletti di Barolo. Oltre che a munifiche opere di beneficenza e aiuto ai poveri ed i malati presso Torino e altrove, la marchesa si occup\u00f2, con tenacia, di perfezionare e promuovere il gi\u00e0 celebre vino di corte. Discendente di un'antica famiglia di vinificatori della corte francese, ella si dedic\u00f2 alle cantine del castello di Barolo a partire dal 1845 circa. Appoggiata dal Conte di Cavour e da Vittorio Emanuele II di Savoia, riusc\u00ec, attraverso il \"metodo Staglieno\", a perfezionare e diffondere il pregiato vino in tutte le corti d'Europa. Si racconta che un giorno, la marchesa Falletti offr\u00ec a Carlo Alberto 325 \"carr\u00e0\" di Barolo - una per ogni giorno dell'anno ad eccezione del periodo di astinenza quaresimale - perch\u00e9 il Re aveva espresso il desiderio di assaggiare quel \"suo nuovo vino\"; l'omaggio pass\u00f2 alla storia: le \"carr\u00e0\" erano infatti botti da trasporto su carro, della capacit\u00e0 di 12 brente (circa 600 litri). Re Carlo Alberto rimase cos\u00ec entusiasta del vino avuto in dono, che decise di comprare la tenuta di Verduno per potervi avviare una sua produzione personale, ed altrettanto fece il Re Vittorio Emanuele II, alcuni anni dopo, acquistando la tenuta di Fontanafredda a Serralunga d'Alba.\nXX secolo.\nIl vino Barolo poi, continu\u00f2 a conquistare le tavole di corte a cavallo tra il XIX e il XX secolo. La marchesa Giulia di Barolo lasci\u00f2 i suoi ingenti averi all'Opera Pia Barolo, dedita a sole opere di carit\u00e0, mentre le cantine di Barolo persero d'importanza e di produzione nei difficili anni della prima guerra mondiale. A ci\u00f2 si aggiunse un'epidemia di fillossera nel 1930, una malattia della vite che decim\u00f2 molte coltivazioni del Piemonte.Nel secondo dopoguerra, vi fu una rivalutazione e un recupero di tutti i prodotti enologici, le colline furono ripopolate dalle viti e, per quanto riguarda il Barolo, furono valorizzate soprattutto le cantine del Castello di Grinzane Cavour e dello stesso castello di Barolo. A partire dagli anni sessanta del XX secolo, i cru del vino Barolo vennero espressamente contemplati in etichetta, fino ad arrivare al riconoscimento DOC con DPR 23.04.1966 (G.U.146 - 15.6.1966). Fu successivamente riconosciuto come DOCG con DPR 01.07.1980 (GU 21 - 22.01.1981), modificato con DM 30.09.2010 (GU 239 - 14.10.2010), di nuovo modificato con DM 26.11.2010 (GU 241- 16.12.2010 (S.O. n\u00ba 279)) e infine modificato con DM 30.11.2011 (Pubblicato sul sito ufficiale del Mipaaf Sezione Qualit\u00e0 e Sicurezza - Vini DOP e IGP) e l'uvaggio fu stabilito con uve Nebbiolo in purezza al 100%. Secondo la disciplinare del 1980 tuttavia, il \"Barolo\" risultava nelle sue tre variet\u00e0 \"Michet\", \"Lampia\" e \"Ros\u00e9\", ma quest'ultimo \u00e8 stato recentemente dimostrato essere un vitigno differente dal puro Nebbiolo, anche se probabilmente uno suo stretto parente.Secondo la disciplinare, le sue caratteristiche sono:\nMenzione geografica aggiuntiva.\nLa denominazione di origine controllata e garantita del Barolo pu\u00f2 essere seguita da una delle seguenti menzioni geografiche aggiuntive, anche abbinate alla menzione \"vigna\":\n(*) Altenasso \u2192 Garblet Su\u00e8, Garbelletto Superiore&lt;br&gt;(**) Mariondino \u2192 Monriondino, Bricco Moriondino&lt;br&gt;(***) San Lorenzo \u2192 San Lorenzo di Verduno\nAbbinamenti consigliati.\nIl vino Barolo trova il giusto abbinamento con piatti come arrosti di carne rossa, brasati, cacciagione, selvaggina, cibi tartufati, formaggi a pasta dura e stagionati. Come tutti i \"grandi vini rossi\", pu\u00f2 essere anche classificato come vino da meditazione.\n\u00c8 un ingrediente essenziale del brasato e del risotto al barolo, tipiche ricette della cucina piemontese.\nProduzione.\n\"Provincia, stagione, volume in ettolitri\""}
{"id": "127315", "revid": "352448", "url": "https://it.wikipedia.org/wiki?curid=127315", "title": "Nanofotonica", "text": ""}
{"id": "127316", "revid": "53508", "url": "https://it.wikipedia.org/wiki?curid=127316", "title": "Ugolino e Vadino Vivaldi", "text": "Biografia.\nDopo la caduta di San Giovanni d'Acri e delle ultime piazzeforti cristiane in Levante, le vie terrestri per il commercio delle spezie erano divenute impraticabili e si avvertiva l'esigenza di aprire una via commerciale alternativa; per questo diversi mercanti e patrizi genovesi, tra cui Tedisio Doria, finanziarono una spedizione che avrebbe dovuto giungere \"ad partes Indiae per mare oceanum\" (\"all'India attraverso il mare\"), ovvero arrivare in Asia circumnavigando l'Africa, proprio come faranno Bartolomeo Diaz e Vasco da Gama qualche secolo pi\u00f9 tardi.\nNel 1291 i due fratelli salparono da Genova con due galee (l'\"Allegranza\" e la \"Sant'Antonio\") e 300 marinai; la spedizione era accompagnata anche da due frati francescani. Passarono lo stretto di Gibilterra e iniziarono quindi la discesa lungo le coste africane, ma si persero le tracce della spedizione dopo capo Juby, ai confini meridionali del Marocco, e nessuno fece mai ritorno.\nNe parla fra gli altri Pietro D'Abano nel suo \"Conciliator Differentiarum\" (Diss. 67).\nFurono formulate diverse ipotesi sulla sorte dei navigatori. Le galee, a remi e con scafo basso e sottile, non erano navi adatte per la navigazione sull'oceano; inoltre non era ancora utilizzata la bussola e la navigazione poteva solo avvenire lungo la costa, con frequenti approdi (bordeggiando). Probabilmente la spedizione tocc\u00f2 le Isole Canarie, dove poi approd\u00f2 Lanzerotto Malocello inviato da Genova per cercarli, e prosegu\u00ec il tragitto fino alla foce del fiume Senegal, dove una delle due galee fece naufragio e l'equipaggio, con viveri e merci, fu caricato sull'altra galea che prosegu\u00ec ancora il tragitto.\nNel 1315 il figlio di Ugolino, detto Sorleone, organizz\u00f2 e condusse un'infruttuosa spedizione sulle tracce del padre e dello zio. La fonte, incerta, \u00e8 il \"Libro del conocimiento\" (frate anonimo castigliano, 1350-1385), che riferisce di genovesi prigionieri nel regno africano di Abdeselib, la cui capitale era Graciona, attiguo ed alleato a quello del Prete Gianni:\nNel 1455 Antoniotto Usodimare, un navigatore genovese, narr\u00f2 in una lettera di aver incontrato in Africa, nei pressi del fiume Gambia (Senegal), un giovane \"della nostra stirpe\", che capiva e parlava il genovese e diceva di discendere dai superstiti di quella spedizione.\nSecondo i racconti che si svilupparono dopo il fallimento della spedizione, i due fratelli Vivaldi avrebbero effettivamente circumnavigato l'Africa e sarebbero giunti in Etiopia, dove sarebbero stati catturati dal leggendario re cristiano Prete Gianni, figura da associare al re d'Etiopia, paese dove si era da poco instaurata la dinastia salomonica.\nNon molti anni dopo, Dante Alighieri era forse a conoscenza del fallimento della spedizione quando scrisse, nel XXVI canto del suo \"Inferno\", la storia del viaggio di Ulisse oltre le Colonne d'Ercole.\nA met\u00e0 del 1900 Franco Prosperi, durante uno dei suoi viaggi africani, trov\u00f2 e fotograf\u00f2 una roccia su cui era incisa la scritta \"V V ad 1294\" nelle piane dello Zambesi, al confine con lo Zimbabwe, oggi sommersa da una diga."}
{"id": "127317", "revid": "4", "url": "https://it.wikipedia.org/wiki?curid=127317", "title": "Vadino Vivaldi", "text": ""}
{"id": "127319", "revid": "4", "url": "https://it.wikipedia.org/wiki?curid=127319", "title": "Ugolino Vivaldi", "text": ""}
{"id": "127331", "revid": "19933", "url": "https://it.wikipedia.org/wiki?curid=127331", "title": "Forze di van der Waals", "text": ""}
{"id": "127332", "revid": "785863", "url": "https://it.wikipedia.org/wiki?curid=127332", "title": "Chitauri", "text": "I Chitauri (\"Chitauri\") sono una razza aliena immaginaria creata da Mark Millar e Bryan Hitch, pubblicata dalla Marvel Comics. Antagonisti degli Ultimates, tentano di impadronirsi del mondo nell'universo fumettistico Ultimate Marvel. Dal 2013 fanno parte anche della continuity Marvel canonica, Terra 616.\nStoria.\nInizialmente vennero presentati come la versione Ultimate degli alieni conquistatori Skrull, una razza mutaforma. Quest'ultima caratteristica \u00e8 rappresentata dai Chitauri solo in parte e in modo pi\u00f9 subdolo e letale. Per impossessarsi delle fattezze altrui, infatti, i feroci alieni necessitano di fagocitare il corpo ospite. Un'operazione di \"retcon\" ha svelato in seguito che in realt\u00e0 si trattava di un gruppo dissidente di terroristi Skrull che agivano in modo indipendente. Dunque la razza degli Skrull porta lo stesso nome anche nell'universo Ultimate, con le consuete caratteristiche di ferocia e ambizione di dominio interplanetario.\nIn un dialogo tra il comandante dei Chitauri e Wasp, presa prigioniera nel corso di una battaglia, viene detto che le varie popolazioni con cui hanno avuto a che fare li chiamano con nomi diversi. Gli africani li chiamano appunto Skrull.\nRispetto agli Skrull classici, figli di una fantascienza pi\u00f9 ingenua e datata, i Chitauri sono caratterizzati con molta pi\u00f9 ferocia e cinismo e in modo pi\u00f9 sottile. Viene descritto un loro diretto coinvolgimento con gli orrori del nazismo e il loro comandante \u00e8 stato la nemesi di Capitan America durante la seconda guerra mondiale. La loro natura di conquistatori folli \u00e8 avvalorata dal fatto che si ritengono \"purificatori\", cio\u00e8 nella loro visione liberano i mondi che conquistano dalle razze che li popolano come se fossero dei parassiti che infestano un organismo ospite.\nVengono, apparentemente, annientati dagli Ultimates in uno dei primi archi narrativi della serie a loro dedicata, intitolato \"Homeland Security\", durante la seconda parte della serie \"Ultimates 1\".\nAltre versioni.\nDopo il successo della loro apparizione nel film MCU \"The Avengers\", i Chitauri vengono introdotti nell'Universo Marvel canonico, Terra-616: in questa versione gli alieni affrontano il nuovo Nova (Sam Alexander)."}
{"id": "127334", "revid": "767487", "url": "https://it.wikipedia.org/wiki?curid=127334", "title": "All That Jazz - Lo spettacolo comincia", "text": "All That Jazz - Lo spettacolo comincia (\"All That Jazz\") \u00e8 un film del 1979 diretto da Bob Fosse, interpretato da Roy Scheider, Jessica Lange e da un folto gruppo di attori comprimari.\nStoria autobiografica, caratterizzata da grande cura per le coreografie, musiche, ritmo, e da una sorta di omaggio anche a 8\u00bd, ottenne ben quattro oscar relativi al settore artistico-tecnico. Il film prende il titolo dall'omonima canzone del musical con la regia di Fosse \"Chicago\". Presentato in concorso al Festival di Cannes 1980, ha vinto la Palma d'oro come miglior film \"ex aequo\" con \"Kagemusha - L'ombra del guerriero\" di Akira Kurosawa.\nNel 2001 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nJoe Gideon, affermato attore, ballerino e coreografo di musical e danza moderna, lavora alla preparazione del suo nuovo spettacolo, iniziando con il casting dei ballerini sul palco del teatro, sotto gli occhi vigili dei produttori, del compositore delle musiche e della ex moglie, anch'ella ballerina del musical per la quale Joe ha scritto il copione. Contemporaneamente, in scene immaginarie, parla e risponde alle domande di Angelica, una dama vestita di bianco, sulla sua vita, sulle origini della sua carriera e sulle donne della sua vita; la dama bianca non \u00e8 una figura angelica o una fata ma \u00e8 una sorta di angelo della morte, ella ascolta con interesse e simpatia quello che lui le racconta.\nJoe le racconta del suo esordio in uno spettacolo di vaudeville, che andava in onda subito dopo l'esibizione di alcune spogliarelliste; esse giocavano ad eccitarlo di proposito dietro le quinte tanto che, prima di una sua esibizione di tip-tap, ebbe un'eiaculazione ben visibile sui suoi pantaloni, rendendolo ridicolo al pubblico. Nonostante questa iniziale figuraccia, lui continu\u00f2 la sua carriera di ballerino divenendo un grande artista: fond\u00f2 una compagnia di ballo e si esib\u00ec in spettacoli di grande impegno e fascino, anche con scene di semi-nudo scandalose.\nNella vita privata non manca di sposarsi e di avere una figlia ma, mentre lui ama molto la figlia, con la moglie nascono troppi problemi: la sua professione infatti gli offre molteplici occasioni per avere innumerevoli amanti. La sua carriera va a gonfie vele ma il logorio fisico \u00e8 grande tanto che il cuore comincia a soffrirne in maniera pesante e, arrivato alla soglia dei cinquanta anni, ha consumato la sua speranza di vita; ricoverato in un ospedale ed operato non gli baster\u00e0 per salvarsi.\nLa parte finale del film \u00e8 un grande musical, con scenografie dedicate al sistema circolatorio. Appaiono tutte le persone importanti della sua vita, incluse le spogliarelliste, la moglie e la figlia, grande spettacolo musicale col ritornello di \"I think I'm gonna die\". Poi alla fine, il buio e l'apparizione della signora in bianco, verso cui Joe si incammina nell'apoteosi finale del musical, mentre, come in un atroce contrappasso, la chiusura di un sacco per cadaveri si sigilla sul suo corpo."}
{"id": "127339", "revid": "2180621", "url": "https://it.wikipedia.org/wiki?curid=127339", "title": "Teorema di Gauss-Markov", "text": "Il teorema di Gauss-Markov, cos\u00ec chiamato in onore dei matematici Carl Friedrich Gauss e Andrej Markov, \u00e8 un teorema in statistica matematica che afferma che in un modello lineare in cui i disturbi hanno valore atteso nullo, sono incorrelati e omoschedastici, gli stimatori lineari corretti pi\u00f9 efficienti sono gli stimatori ottenuti con il metodo dei minimi quadrati.\nEnunciato del teorema.\nIn termini pi\u00f9 formali, si consideri un modello lineare in notazione matriciale:\ndove formula_2 e formula_3; essendo:\nil vettore degli stimatori dei minimi quadrati, qualunque stimatore alternativo ottenuto come combinazione lineare degli formula_5:\n\u00e8 tale per cui:\n\u00e8 una matrice semidefinita positiva.\nDimostrazione.\nSi consideri un generico stimatore lineare formula_8; si decomponga la matrice formula_9 come:\nSi impone a questo punto che formula_11 sia uno stimatore corretto, ossia:\nEvidentemente, ci\u00f2 \u00e8 possibile solo se formula_13 (e, ovviamente, formula_14). La matrice varianze-covarianze di formula_11 \u00e8 data da:\npoich\u00e9 la correttezza di formula_11 impone che formula_13. Nell'espressione sopra si riconosce la matrice varianze-covarianze degli stimatori dei minimi quadrati formula_19; \u00e8 immediato osservare che la matrice formula_20 \u00e8 semi-definita positiva, in quanto formula_21 e:\ncos\u00ec che la tesi del teorema risulta dimostrata.\nBibliografia.\nUso in fisica"}
{"id": "127340", "revid": "6923", "url": "https://it.wikipedia.org/wiki?curid=127340", "title": "Montagne dell'America centrale", "text": "Elenco di montagne dell'America centrale, suddivise per stato."}
{"id": "127341", "revid": "327794", "url": "https://it.wikipedia.org/wiki?curid=127341", "title": "Paradosso del mentitore", "text": "In logica, il paradosso del mentitore (pi\u00f9 propriamente antinomia del mentitore) \u00e8 descritto come: data una proposizione autonegante come \"\"Questa frase \u00e8 falsa\", nessuno riuscir\u00e0 mai a dimostrare se tale affermazione sia vera o falsa;\nIl paradosso del mentitore: versione originale.\nLa prima formulazione del paradosso si trova nella Lettera a Tito di Paolo di Tarso: \nIl \"profeta\" a cui allude Paolo sarebbe Epimenide di Creta (VI secolo a.C.), di cui non ci restano scritti..\nSe assumiamo che l'affermazione sia vera, allora sarebbe vero che Epimenide, in quanto cretese, \u00e8 un bugiardo. Ma allora la sua affermazione \u00ab\"i Cretesi sono sempre bugiardi\"\u00bb non sarebbe vera ed otterremmo una contraddizione. Se invece assumiamo che l'affermazione sia falsa, allora sarebbe vera la negazione di \u00ab\"i Cretesi sono sempre bugiardi\"\u00bb, cio\u00e8 sarebbe vero che alcuni cretesi dicono la verit\u00e0 e alcuni mentono. In questo caso non vi sarebbe alcuna contraddizione e potremmo identificare Epimenide come uno dei cretesi che mentono. Per quanto argomentato nel caso precedente, non pu\u00f2 infatti esser vero che Epimenide dica la verit\u00e0.\nDiogene Laerzio ha attribuito l'ideazione del paradosso al filosofo megarico Eubulide di Mileto (IV secolo a.C.), il quale riformul\u00f2 l'affermazione di Epimenide dicendo \u03c8\u03b5\u03c5\u03b4\u03cc\u03bc\u03b5\u03bd\u03bf\u03c2 (\"pseud\u00f2menos\"), \u00ab\"io sto mentendo\"\u00bb. Da notare in primo luogo che la frase \u00e8 \u00ab\"io sto mentendo\"\u00bb, e non \u00ab\"io sono bugiardo\"\u00bb, nel senso che \u00ab\"quello che sto dicendo in questo momento \u00e8 una menzogna\"\u00bb.\nCon Eubulide si ripropone lo stesso dilemma di Epimenide: pu\u00f2 essere vera la frase di uno che afferma \u00ab\"io sto dicendo il falso\"\u00bb? La frase di Eubulide non pu\u00f2 essere vera, ma non pu\u00f2 essere neanche falsa, perch\u00e9 c'\u00e8 un elemento nuovo rispetto a \u00ab\"tutti i Cretesi mentono\"\u00bb: l'autoriferimento: Eubulide sta parlando di se stesso, cio\u00e8 sta affermando di se stesso che mente, e questo non pu\u00f2 essere n\u00e9 vero n\u00e9 falso.\nIl paradosso del mentitore: elaborazioni successive.\nDal paradosso del mentitore sono derivate elaborazioni diversificate di molti autori attraverso i secoli, e anche attualmente l'argomento \u00e8 assai discusso. \nTra le pi\u00f9 note riformulazioni del paradosso del mentitore vi sono:\nSoluzioni del paradosso del mentitore.\nLa soluzione data da Crisippo dice semplicemente che il paradosso \u00e8 il rovesciamento del buon senso: ci sono frasi delle quali \u00abnon si deve dire che esse dicono il vero e (neppure) il falso; n\u00e9 si deve congetturare in un altro modo, cio\u00e8 che lo stesso (enunciato) esprima simultaneamente il vero e il falso, bens\u00ec che esse sono completamente prive di significato\u00bb.\nLa soluzione prospettata da Aristotele \u00e8 la seguente: le frasi paradossali si fondano sulla confusione tra \"uso\" e \"menzione\". Quando si dice \"io sto mentendo\", si sta \"usando\" la frase, nel senso che si tratta di un paradosso di tipo autoreferenziale, catalogato tra gli \"insolubilia\"; chi enuncia una frase \"insolubile\", non dice letteralmente nulla e pertanto la proposizione (o meglio, la pseudoproposizione) deve essere semplicemente \"cassata\".\nNel Medioevo, una proposta di soluzione fu avanzata da Guglielmo di Ockham (1285-1347). Dal momento che la \"cassatio\" di Aristotele non forniva una soluzione concreta, egli introdusse la distinzione tra linguaggio e metalinguaggio. Solo le frasi autoreferenziali mescolano i due livelli in uno solo, perch\u00e9 dire \"io sto mentendo\" \u00e8 una frase che si pone nel metalinguaggio (per quanto riguarda il verbo mentire, il cui concetto trova spiegazione non nella frase stessa ma in un altro livello), ma \u00e8 espressa mediante il linguaggio.\nLa proposta di soluzione di Buridano fu dettata dall'intuizione della logica temporale: un'affermazione non \u00e8 vera o falsa in assoluto, ma solo relativamente a un certo momento storico. Mentre non \u00e8 possibile che una frase sia vera o falsa nello stesso tempo, essa pu\u00f2 esserlo in tempi diversi: Basterebbe dire \"Platone dir\u00e0 il falso quando pronuncer\u00e0 la prossima frase\" e \"Socrate disse il vero quando pronunci\u00f2 la frase precedente\".\nNel 1944, , \nNelle logiche non classiche in cui non vale il principio di non-contraddizione, le proposizioni come quelle del mentitore non generano alcun paradosso. Per esempio nella logica fuzzy, dove il valore di verit\u00e0 pu\u00f2 variare tra 0 e 1, tali frasi hanno un valore di verit\u00e0 pari a 0,5."}
{"id": "127346", "revid": "125900929", "url": "https://it.wikipedia.org/wiki?curid=127346", "title": "Scottish Premiership", "text": "La Scottish Premiership, nota come Scottish Premier League fino al 2013, \u00e8 il massimo livello del campionato scozzese di calcio, organizzato dalla Scottish Professional Football League (SPFL).\nAl 2020 occupa il 13\u00ba posto nel ranking UEFA delle competizioni per club.\nFormula.\nIl formato prevede un girone all'italiana tra le 12 squadre, che si affrontano per 3 volte: la stagione regolare \u00e8 cos\u00ec composta di 33 giornate. In seguito, la classifica conosce lo \"split\": le formazioni vengono divise in 2 gironi da 6 ciascuno, partecipando rispettivamente a play-off (dalla 1\u00aa alla 6\u00aa) e play-out (dalla 7\u00aa alla 12\u00aa).\nIl regolamento delle \"code\" prevede la disputa di gare secche, con relative classifiche. Il primo girone riguarda l'assegnazione del titolo e le qualificazioni per le coppe europee, mentre il secondo determina le retrocessioni in Scottish Championship. Nel dettaglio:\nIn totale, ogni squadra disputa 38 partite in stagione.\nStoria.\nIl campionato scozzese \u00e8, storicamente, vissuto sulla rivalit\u00e0 tra le squadre di Glasgow: Rangers e Celtic. Le formazioni si sono spartite 106 titoli su 124, per uno dei dualismi pi\u00f9 noti del calcio internazionale.\nDi seguito sono riportate le squadre partecipanti all'edizione 2021-2022:\nLe squadre.\nDalla prima edizione ad oggi (2021-2022), 45 societ\u00e0 contano almeno una presenza nelle 125 stagioni del campionato. \nIl Celtic \u00e8 l'unica squadra sempre presente, mentre l'Aberdeen non ha mai lasciato la categoria dai tempi della sua ultima promozione (1905).\nPremi.\nAl termine di ogni stagione, vengono assegnati premi ai calciatori:"}
{"id": "127347", "revid": "496051", "url": "https://it.wikipedia.org/wiki?curid=127347", "title": "Cromatografia a permeazione di gel", "text": "La cromatografia a permeazione di gel (in inglese: \"gel permeation chromatography\", GPC) \u00e8 una tecnica di separazione fisica utilizzata principalmente per l'analisi di materiali polimerici ad alto peso molecolare.\nLa GPC \u00e8 un particolare tipo di cromatografia di esclusione molecolare. Il termine \"gel permeation chromatography\" viene nominato per la prima volta in uno studio del 1964 di J.C. Moore della Dow Chemical Company, che cedette i diritti alla Waters Corporation, la quale successivamente commercializz\u00f2 questa tecnologia a partire dal 1964.\nI gel utilizzati oggi per l'impaccamento delle colonne lavorano con il principio del \"setaccio molecolare\": il soluto che passa attraverso la colonna subisce un rallentamento proporzionale alle dimensioni delle particelle e alle dimensioni dei pori.\nPoich\u00e9 non vi \u00e8 alcun tipo di legame chimico tra soluto e gel (o almeno nessun legame che abbia forza tale da determinare un'ulteriore separazione), l'ordine dei picchi in uscita andr\u00e0 dalle molecole a peso molecolare maggiore (che non passano attraverso i pori e quindi escono rapidamente) a quelle di peso inferiore, le quali - percorrendo i percorsi creati dalla porosit\u00e0 del gel - impiegheranno un tempo maggiore a percorre la colonna.\nLe colonne attualmente in uso hanno generalmente un'efficienza separativa superiore ai 70.000 piatti/metro.\nIl metodo di analisi dei campioni si basa sulla creazione di curve di taratura attraverso standard di polimeri a peso noto e su una successiva analisi per confronto. Solitamente il polimero standard \u00e8 polistirene monodisperso non reticolato.\nEsistono dei modelli matematici che permettono di calcolare preventivamente il tempo di eluizione di un campione conoscendo le caratteristiche della macchina, la velocit\u00e0 del solvente e il peso molecolare teorico della molecola. Questi sono per\u00f2 molto approssimativi, in quanto non riescono a tener conto delle dimensioni effettive delle particelle e della loro forma, che influenza in modo notevole la velocit\u00e0 di riempimento dei pori.\nInoltre, un parametro molto importante da tenere sempre presente (in genere viene fornito dal produttore delle colonne) \u00e8 il volume utile del percorso: esso rappresenta la frazione di volume di gel contenuto nella colonna che \u00e8 effettivamente raggiungibile dal solvente e in seguito dal soluto.\nMetodi analitici alternativi.\nLe tecniche di frazionamento campo-flusso (FFF, dall'inglese \"Field-Flow Fractionation\") possono essere considerate un'alternativa alla GPC, specialmente quando particelle o polimeri ad alto peso molecolare possono ostruire la colonna. Le tecniche FFF si basano su una separazione all'interno di un capillare senza fase stazionaria, quindi nessuna interazione ostruttiva con l'analita pu\u00f2 essere presente. Con la tecnica \"ThermalFFF\" \u00e8 possibile separare polimeri aventi stesso peso molecolare ma diversa composizione chimica."}
{"id": "127350", "revid": "712828", "url": "https://it.wikipedia.org/wiki?curid=127350", "title": "G.U.F.O.", "text": ""}
{"id": "127352", "revid": "367445", "url": "https://it.wikipedia.org/wiki?curid=127352", "title": "Nicolas Flamel", "text": "La reputazione di Flamel come alchimista, il cui nome nella lingua degli uccelli significa letteralmente \u00abfiamma di Dio\u00bb, nacque dopo la sua morte, quando venne collegato alla leggenda della pietra filosofale da una serie di opere alchemiche, pubblicate nel XVII secolo e a lui attribuite, ma considerate apocrife.\nBiografia storica.\nFlamel visse a Parigi nel XIV e XV secolo. Condusse due negozi come scrivano e spos\u00f2 una vedova di nome Perenelle, pi\u00f9 vecchia di lui e dotata di buon patrimonio, che mor\u00ec nel 1397. I due avevano diverse propriet\u00e0 ed effettuavano cospicue donazioni alla Chiesa, comprese le commissioni di diverse sculture. Una delle abitazioni appartenute a Flamel \u00e8 ancora esistente, al 51 di \"rue de Montmorency\". \u00c8 considerata la pi\u00f9 antica casa in pietra di Parigi. Sempre a Parigi gli \u00e8 stata dedicata una strada nei pressi del Museo del Louvre, \"rue Nicolas Flamel\", che interseca \"rue Pernelle\", dedicata alla moglie.\nNel 1410 Flamel progett\u00f2 la propria pietra tombale, scolpita con immagini del Cristo, di San Pietro e San Paolo, conservata al Museo Nazionale del Medioevo (nell'H\u00f4tel de Cluny) a Parigi. Tale dettaglio fu oggetto di numerose interpretazioni successive. Flamel contribu\u00ec anche nel restauro del vecchio Cimitero degli Innocenti di Parigi, per la realizzazione di strutture arcate poste sopra le murate, al fine di contenere le ossa dei cadaveri in eccesso.\nIl suo testamento, datato 22 novembre 1416, indica una certa agiatezza ma non la straordinaria ricchezza vantata nelle leggende alchemiche posteriori. Del resto al di l\u00e0 dei testi apocrifi non ci sono altre testimonianze che il Flamel storico abbia effettivamente esercitato l'alchimia, la medicina o la farmacia. Fu sepolto a Parigi nel 1418 verso la fine della navata della vecchia Chiesa di Saint-Jacques-de-la-Boucherie, dove \u00e8 stata installata la sua lapide su un pilastro sotto un'immagine della Vergine. La chiesa fu distrutta alla fine del periodo rivoluzionario, intorno al 1797. La pietra tombale fu tuttavia conservata e acquistata da un antiquario, \u00e8 attualmente al Museo de Cluny.. La leggenda narra che l'avesse trovata a casa di una fruttivendola che la utilizzava come ripiano per pulire gli spinaci. \nIl mito del Flamel alchimista.\nLa leggenda sul Flamel alchimista eccelso, che riusc\u00ec ad ottenere la pietra filosofale, grazie alla quale si pu\u00f2 trasformare il metallo in oro e il carbone in diamante, oltre a poter fabbricare l'elisir di lunga vita, che concede l'immortalit\u00e0 \u00e8 basata in primo luogo su pubblicazioni del XVII secolo. L'opera centrale \u00e8 \"Le livre des figures hi\u00e9roglyphiques\" (\"Libro delle figure geroglifiche\"), pubblicato a Parigi nel 1612; e \"Exposition of the Hieroglyphical Figures\", pubblicato a Londra nel 1624.\nSi tratta di una collezione di disegni per un timpano del \"Cimeti\u00e8re des Innocents\", presumibilmente recuperata dopo una lunga scomparsa. Nell'introduzione l'editore descrive gli sforzi di Flamel per venire a capo dei contenuti di un misterioso libretto di 21 pagine da lui acquistato dopo un sogno in cui gli avrebbe fatto visita un angelo, indicandoglielo. Flamel attorno al 1378 si sarebbe recato in Spagna per cercare aiuto, incontrando sulla via del ritorno un sapiente che avrebbe riconosciuto nel libro una copia del grimorio \"La magia sacra di Abramelin il mago\". Flamel e la moglie negli anni successivi, anche tramite lo studio di testi cabalistici, sarebbero riusciti a decifrarne il contenuto, ottenendo la pietra filosofale, materia capace di tramutare i metalli comuni in oro e di fornire l'Elisir di lunga vita.\nIl fondamento di tale storia venne contestata gi\u00e0 nel 1761 dall'abate Etienne-Fran\u00e7ois Villain. Questi sosteneva che l'ideatore della leggenda era lo stesso editore dell'opera, P. Arnauld de la Chevalerie, che si sarebbe nascosto con lo pseudonimo di Eiranaeus Orandus. Tuttavia la storia di Flamel l'alchimista era ormai stata adottata da diversi autori attivi nel campo dell'occulto e del fantastico, che l'avevano ulteriormente arricchita di dettagli.\nRiferimenti alla leggenda appaiono ad esempio in scritti di Isaac Newton (che menziona i dragoni di Flamel, uno alato e l'altro no), noto per gli interessi alchemici. La figura di Flamel torn\u00f2 alla ribalta nel diciannovesimo secolo. Viene ad esempio menzionato da Victor Hugo nel romanzo \"Notre-Dame de Paris\" e da Albert Pike in \"Morals and Dogma of the Scottish Rite of Freemasonry\". Viene citato come figura ispiratrice da Andr\u00e9 Breton nel secondo manifesto surrealista. Ha poi trovato ampia adozione nella letteratura popolare e nei media negli ultimi decenni. Infine viene citato nel primo romanzo della serie di Harry Potter, \"Harry Potter e la pietra filosofale\", ed appare di persona nel secondo film della serie di Animali Fantastici, \"I crimini di Grindelwald\", entrambi ad opera di J. K. Rowling, interpretato dall'attore messicano Brontis Jodorowsky."}
{"id": "127356", "revid": "33914149", "url": "https://it.wikipedia.org/wiki?curid=127356", "title": "Software Free/Libero/Open-Source", "text": ""}
{"id": "127357", "revid": "773636", "url": "https://it.wikipedia.org/wiki?curid=127357", "title": "FOSS", "text": ""}
{"id": "127359", "revid": "287204", "url": "https://it.wikipedia.org/wiki?curid=127359", "title": "Free and Open Source Software", "text": "Free and open source software o free/libre open source software (in acronimo rispettivamente FOSS e FLOSS, lett. \"software libero ed \"open source\"\") sono sinonimi di software libero.\nDefinizione.\nL'espressione \"\u00abfree and open source software\u00bb\" \u00e8 prevalentemente utile per la lingua inglese, onde evitare la confusione tra \u00absoftware libero\u00bb con \u00absoftware gratuito\u00bb, quando invece \"\u00abfree\u00bb\" deriva qui da \u00ab\"freedom\"\u00bb (lett. \u00ablibert\u00e0\u00bb). Invece nella lingua Italiana non esistono problemi di incomprensione fra \u00ablibero\u00bb e \u00abgratuito\u00bb e quindi \u00absoftware libero e open source\u00bb \u00e8 persino ridondante in quanto l'accesso al codice sorgente \u00e8 gi\u00e0 uno dei prerequisiti di un qualsiasi software libero.\nIn ogni caso soltanto \"\u00abopen source\u00bb\" o \u00abFOSS\u00bb sono termini sconsigliati dalla Free Software Foundation per indicare un software libero, consigliando invece l'adozione dell'espressione \u00absoftware libero\u00bb o \u00abFLOSS\u00bb poich\u00e9 aiutano maggiormente a capire al volo che si sta parlando delle quattro libert\u00e0 fondamentali. Infatti, sebbene un software libero sia sempre \"open source\", non \u00e8 sempre vero il contrario: basta immaginare un qualsiasi programma open source di cui l'utente abbia l'accesso al codice sorgente ma di cui non sia legalmente possibile apportare modifiche.\nStoria.\nLa frase \u00e8 stata adottata a partire dal 2003, anno in cui l'acronimo venne usato per la prima volta e utilizzato un tempo, nel gergo militare, dal Dipartimento della Difesa degli Stati Uniti.\nNel corso dei primi decenni di elaborazione, condividere e modificare il programma sorgente era una pratica comune. Per esempio, il gruppo di utenti SHARE fu fondato nel 1955 per scambiare informazioni tecniche e modifiche al programma sorgente per le unit\u00e0 di elaborazione IBM. Il programma fu analogamente scambiato dagli utenti della IBM 7090/7094 e continua ad essere condiviso dagli appassionati di retro-computing. Tuttavia questa pratica cominci\u00f2 a cambiare negli anni 1970 quando i computer divennero prodotti commerciali.\nL'origine dell'attuale FOSS viene solitamente fatta risalire all'inizio degli anni 1980, quando Richard Stallman incontr\u00f2 casualmente pratiche di propriet\u00e0 riservate nel suo lavoro. L'indignazione morale di Stallman sul cambiamento e il suo effetto sul lavoro professionale lo indussero a creare lo GNU Project nel 1983, con l'intenzione di realizzare un sistema operativo libero. Nel 1985, Stallman fond\u00f2 la Free Software Foundation per promuovere il suo obiettivo.\nLo GNU Project e la Free Software Foundation continuarono il loro lavoro durante gli anni 1980, diffondendo programmi di utilit\u00e0 per un sistema operativo libero come lo GNU Emacs, un editor di testo che Stallman ha personalmente promosso fuori e dentro da allora, cos\u00ec come la GNU General Public License, la pi\u00f9 comune licenza usata nel FOSS.\nDall'inizio degli anni 1990, l'unico pezzo importante necessario per raggiungere l'obiettivo del sistema operativo libero era il kernel. Questo pezzo venne fornito quando Linus Torvalds, uno studente finlandese di informatica, pubblic\u00f2 il suo Linux kernel sotto la GNU General Public License. Oggi il sistema operativo risultante \u00e8 spesso chiamato Linux, sebbene i sostenitori del software libero preferiscono chiamarlo GNU/Linux per riconoscere che il risultato \u00e8 stato uno sforzo congiunto. Un progetto chiamato GNU Hurd continua ancora oggi a sviluppare uno GNU kernel separato, ma non \u00e8 pi\u00f9 una priorit\u00e0 per la maggior parte coinvolta nel FOSS.\nGli anni 1990 videro anche la comparsa di decine di altri progetti FOSS, tra cui Apache HTTP Server, Samba, Mozilla, il programma di grafica bitmap GIMP e altri standard della moderna informatica FOSS. Molti dei progetti che comparvero in questo periodo hanno dato contributi fondamentali per la realizzazione e divulgazione di Internet, dando origine alla spesso ripetuta affermazione che FOSS ha costruito e gestisce Internet.\nNel 1998, un gruppo che comprendeva John \u00abmaddog\u00bb Hall, Larry Augustin, Michael Tiemann ed Eric Raymond si sono incontrati a Palo Alto, California. Secondo Tiemann \u00abI conferenzieri hanno deciso che era ora di liberarsi dell'atteggiamento moralista e conflittuale che era stato associato al 'software libero' in passato e vendere l'idea esattamente sulle stesse pragmatiche ragioni commerciali che avevano motivato Netscape\u00bb da diffondere recentemente il suo programma sorgente. Il termine che il gruppo cominci\u00f2 a pubblicizzare fu \"open source\".\nIl cambiamento di termini pu\u00f2 aver funzionato come previsto, aiutando le imprese a considerare il FOSS seriamente. O forse il FOSS aveva semplicemente raggiunto un livello di complessit\u00e0 che non poteva pi\u00f9 essere liquidato come un'idea frangia e stava cominciando a rivaleggiare le sue controparti proprietarie. In ogni caso, durante la Dot-com mania del 1998-2000, il FOSS divenne la base di innumerevoli start-up. Lo stesso periodo ha visto anche le prime imprese FOSS andare in pubblico, come Red Hat e VA Linux. Molte aziende consolidate, come IBM, Oracle e Sun Microsystems, iniziarono anche a partecipare al FOSS.\nIl FOSS fu per un breve periodo screditato dal collasso delle Dot-com, ma continu\u00f2 a guadagnare sia in popolarit\u00e0 che in imprese e computer personali durante il primo decennio del nuovo millennio. Una volta largamente sviluppato da volontari che lavorano nel tempo libero, oggi il FOSS \u00e8 cos\u00ec ampiamente visto come una risorsa che il 75% dei contributi al Linux kernel sono fatti da operatori pagati dalle multinazionali. Oggi, anche Microsoft, i cui dirigenti pare affermassero che FOSS era anti-americano e un cancro, vede vantaggi nel pagare almeno il servizio labiale al FOSS.\nOrmai il FOSS \u00e8 diventata una seria e importante realt\u00e0 economica.\nEcco alcuni dati:\nFOSS per i paesi in via di sviluppo e le PMI.\nLa diffusione e lo sviluppo del FOSS pu\u00f2 portare vantaggi e giovamenti sia ai paesi in via di sviluppo che alle PMI. Questa affermazione, non \u00e8 solo demagogia, ma \u00e8 supportata da motivazioni e ragionamenti logici.\nCon l'utilizzo di FOSS, i paesi in via di sviluppo acquisiscono competenze tecnologiche. Infatti l'uso del FOSS necessita di persone capaci di installarlo, utilizzarlo, adattarlo e migliorarlo. Inoltre, invece di investire fondi importando licenze di acquisto software, i paesi in via di sviluppo possono utilizzare gli stessi fondi per finanziare i costi di assistenza, installazione e customizzazione del FOSS, investendo sulla comunit\u00e0 di informatici nazionale, riducendo anche i costi di informatizzazione.\nPer quanto riguarda le PMI, il FOSS conviene sia in fase di utilizzo che di sviluppo.\nIn fase di utilizzo il risparmio \u00e8 facilmente identificabile nel costo inferiore del FOSS rispetto ai software con licenza proprietaria. Inoltre, solitamente, il FOSS pu\u00f2 essere utilizzato su macchine con potenza di calcolo inferiore.\nIn fase di sviluppo, le PMI possono immettere nel mercato internazionale i software da loro sviluppati, investendo scarse risorse finanziarie. In caso questi software siano effettivamente efficaci, le stesse aziende che le realizzano ottengono subito ricadute economiche positive.\nSoftware e le propriet\u00e0 intellettuali.\nLa storia della tutela del Software \u00e8 attuale e recentemente ha posto il problema della tutela giuridica. Tendenzialmente \u00e8 stato risolto con un modello di tutela copyright che vieta la copia ed ogni altro uso non autorizzato dall'autore.\nLa tutela del diritto d'autore non \u00e8 sufficiente a proteggersi contro l'azione mirata a copiare l'\u201didea\u201d incorporata nel software stesso.\nDa cui sorge il problema della tutela dell'idea, risolto con la tutela brevettuale ammessa per la prima volta nel campo del software negli Stati Uniti (decisione della Corte Suprema Diamond contro Diehr and Lutton).\nL'articolo 27 dei TRIPS Agreement indica come oggetto di brevetto tutte le invenzioni, di prodotti o di processi , in tutti i campi della tecnologia che presentino carattere di novit\u00e0 che implichino un'attivit\u00e0 inventiva e siano atte ad una applicazione industriale senza esplicita esclusione per il mercato dei software.\nL'ordinamento italiano nega la brevettabilit\u00e0 del software mentre gli altri sistemi giuridici europei in parte l'ammettono e in parte la negano. Nella Convenzione di Monaco del 1973 si \u00e8 costituito un sistema centralizzato di registrazione dei brevetti (brevetto europeo). Con l'applicazione della Convenzione di Monaco si \u00e8 ammessa la brevettabilit\u00e0 \u00abogni volta che il software, operando su un computer, \u00e8 idoneo a produrre un effetto tecnico che va al di l\u00e0 della normale interazione tra computer e software\u00bb (caso IBM Corp.).\nSoftware e brevetti nella UE.\nLa UE ripone nei FOSS precisi interessi strategici per la loro ottimale espressione in un sistema economico ad alto contenuto di conoscenza.\nUE si impegna ad esortare le pubbliche amministrazioni ad adottare FOSS costituendo il Working Group on Software Libre per studiare e esporre, ai membri della UE, i vantaggi del FOSS.\nQuindi attendersi dalla UE un quadro normativo a tutela dei FOSS sembra essere un ragionevole e auspicabile sviluppo.\nFOSS e brevetti.\nI brevetti di software costituiscono un serio intralcio allo sviluppo dei FOSS.\nNegli ultimi anni \u00e8 enormemente aumentato il numero dei brevetti di software. Questa espansione brevettuale ha aumentato la possibilit\u00e0 di contatto fra brevetti e FOSS.\nTuttavia i FOSS mantengono una posizione di debolezza nei confronti dei software brevettati perch\u00e9 la libera disponibilit\u00e0 del codice sorgente, che \u00e8 un prerequisito del FOSS, rende facile per il titolare di un brevetto valutare attraverso un confronto un'eventuale violazione di diritti.\nProtezione del FOSS.\nDiversi argomenti affermano che il FOSS \u00e8 un valore collettivo da tutelare :\nA chi giova il FOSS.\nI paesi in via di sviluppo possono, attraverso l'utilizzo del FOSS acquisire conoscenze tecnologiche e pu\u00f2 essere favorito lo sviluppo di comunit\u00e0 locali di persone in grado di installarlo, utilizzarlo e eventualmente migliorarlo. Avvantaggia la bilancia commerciale di questi paesi permettendo di sviluppare in loco nuovi software in alternativa all'acquisto di licenze costose. L'uso del FOSS nei paesi in via di sviluppo produce tecnici informatici a minor costo con conseguente vantaggio economico.\nIl FOSS giova alle piccole e medie imprese sia quando viene utilizzato che quando viene sviluppato perch\u00e9 i costi dell'acquisto e di gestione sono inferiori a quelli di software protetti da brevetto e perch\u00e9 possono essere utilizzate su macchine tendenzialmente pi\u00f9 datate .\nLe piccole e medie imprese anche con scarse risorse finanziarie possono realizzare FOSS e proporli sul mercato globale.\nLe licenze.\nLe licenze FOSS pi\u00f9 popolari e maggiormente conosciute sono: la Licenza Apache, le Licenze BSD, la GNU General Public License (GPL), la GNU Lesser General Public License (LGPL), MIT Licence e la Mozilla Public License (MPL).\nCi sono una serie di definizioni approvate del FOSS, e le relative liste di licenze. Le licenze di cui sopra sono state approvate da tutte quante le definizioni.\nDefinizioni FOSS e linee guida:\nLista di licenze:\nBibliografia.\nFree and Open-Source Software e brevettabilit\u00e0 dei software ver.1.1 di Marco Ciurcina"}
{"id": "127364", "revid": "767487", "url": "https://it.wikipedia.org/wiki?curid=127364", "title": "Harlem Beat", "text": " \u00e8 un manga di Yuriko Nishiyama sullo street basket.\nTrama.\nToru Naruse \u00e8 un ragazzo negato per lo sport. Dopo aver provato con baseball e calcio il ragazzo si cimenta in una nuova attivit\u00e0, il basket, certo comunque di essere scartato. \nIncredibilmente viene preso, anche se solo come riserva. Contento e appagato si dirige in un negozio di abbigliamento sportivo dove incontra una sua vecchia compagna delle elementari, Kusuda, abilissima giocatrice di basket. La ragazza, appresa la notizia della sua ammissione al club della scuola, contenta lo porta in un playground di street basket, il \"Three Men's Hoop\", dove conosce Shu dei \"Three Men\", i creatori del campetto. \nToru, chiamato affettuosamente \"Narucho\" da Kusuda, si appassiona allo street basket, tanto da formare una squadra con Kusuda e altri due ragazzi: Kosuke Ozaki, teppista di strada con molta potenza fisica, e Masahiro Sawamura, un ragazzo esile ma con grande capacit\u00e0 di palleggio. I quattro arriveranno quasi a vincere un torneo nazionale e Toru diventer\u00e0 un titolare di successo nella sua squadra di basket scolastico."}
{"id": "127368", "revid": "827882", "url": "https://it.wikipedia.org/wiki?curid=127368", "title": "Esequie di san Girolamo", "text": "Le Esequie di san Girolamo \u00e8 una pala d'altare di Fra Filippo Lippi, tempera su tavola (268x165 cm), databile tra il 1452 e il 1460 e conservata nel Museo dell'Opera del Duomo di Prato.\nStoria.\nLa grande pala d'altare venne commissionata dal Preposto di Prato Geminiano Inghirami, personalit\u00e0 vivace e in contatto con la scena artistica fiorentina, che port\u00f2 a Prato, tra gli altri, sia il Lippi per lavorare alla cappella Maggiore del Duomo di Prato, sia Donatello e Michelozzo per lavorare al pulpito. La tavola \u00e8 di datazione per\u00f2 incerta e l'anno riportato (1440) \u00e8 sempre stato ritenuto un falso per l'incongruenza stilistica rispetto ad opere dell'autore di quel periodo. Oggi si tende a collocare l'opera tra l'arrivo di Filippo Lippi a Prato, il 1452, o tutt'al pi\u00f9 a qualche anno prima, e la morte dell'Inghirami, nel 1460.\nDa sempre conservata nella cattedrale di Prato, la pala venne musealizzata nel XX secolo.\nDescrizione e stile.\nL'opera \u00e8 ricca di personaggi ritratti in vari atteggiamenti. Al centro si trova disteso sul catafalco, sopra una preziosa stoffa decorata a melograni, il corpo di san Girolamo, circondato da un gruppo di monaci dolenti che, con vari stati d'animo dal dolore silenzioso al pianto e alla disperazione, gli stanno attorno. La stoffa a melograni del catafalco venne ripresa anche nel monumento funebre di Geminiano Inghirami gi\u00e0 in San Francesco, opera di Desiderio da Settignano (1460). I dolenti dimostrano la conoscenza degli affreschi della cappella Bardi di Giotto, con alcuni gesti ripresi abbastanza fedelmente, come il monaco che bacia i piedi del santo (che per Giotto era san Francesco d'Assisi) oppure quello che alza le mani. Anche la posizione del santo di profilo riecheggia Giotto, ma anche la numismatica antica, a quei tempi molto in voga.\nIn primo piano si trova il prelato Inghirami inginocchiato, con un fanciullo storpio davanti, che con il suo gesto di indicare il santo dirige l'occhio dello spettatore sul nodo della scena sacra, evitando che la ricca veste rossa del Preposto distragga troppo. La notazione realistica di usare uno storpio, ritratto fedelmente, venne ispirata dagli affreschi di Masaccio e Masolino nella Cappella Brancacci (\"San Pietro risana con l'ombra\" e \"Guarigione dello storpio\"), che il Lippi conosceva bene per essere stato monaco in giovent\u00f9 proprio nel convento fiorentino del Carmine dove si trova la cappella.\nLa parte superiore della tavola, oltre alcune montagne rocciose dove sono ambientate tre scenette (\"Adorazione del Bambino\" e due scene della vita del santo), \u00e8 occupata da schiere angeliche, probabilmente della mano di Fra Diamante o di un altro collaboratore anonimo, tra cui si riconoscono i cerchi che alludono ai Cieli del Paradiso, il Redentore in alto (con il Libro con l'alfa e l'omega), la colomba dello Spirito Santo e Ges\u00f9 a braccia aperte.\nIn basso si trova uno stemma della famiglia Inghirami."}
{"id": "127370", "revid": "124532254", "url": "https://it.wikipedia.org/wiki?curid=127370", "title": "Charlottetown", "text": "Charlottetown (\"Baile She\u00e0rlot\" in gaelico scozzese) \u00e8 il capoluogo e il principale centro della provincia canadese dell'Isola del Principe Edoardo. Cos\u00ec chiamata in onore di Carlotta di Meclemburgo-Strelitz, regina consorte del re Giorgio III del Regno Unito, la citt\u00e0 canadese \u00e8 conosciuta per la sua ben conservata atmosfera coloniale grazie ai suoi eleganti edifici in stile vittoriano, viali alberati, parchi e giardini perfettamente curati.\nCharlottetown \u00e8 inoltre celebre per aver ospitato, nel 1864, la conferenza di Charlottetown, il primo vertice ufficiale per dibattere sul tema della creazione di un'unione dei territori britannici del Nordamerica sotto un'unica entit\u00e0 politica, oggi nota come Confederazione canadese. In ragione di questo avvenimento, ancora oggi il motto della citt\u00e0 \u00e8 \"Cunabula Foederis\" (\"culla della federazione\" in lingua latina).\nIl numero di abitanti di Charlottetown censito nel 2016 si attestava a unit\u00e0; a questi si sommano quelli della sua agglomerazione, per un totale di abitanti, cifra leggermente inferiore alla met\u00e0 dell'intera popolazione della provincia ( abitanti).\nGeografia fisica.\nCharlottetown \u00e8 situata sull'omonima baia formata dalla confluenza degli estuari di tre fiumi nella parte centrale della costa meridionale dell'isola del Principe Edoardo. La baia sbocca quindi nello stretto di Northumberland. La citt\u00e0 assume inoltre una forma a \"V\" con la punta rivolta verso sud e delimitata dai fiumi Yorke e Hillsborough rispettivamente a ovest ed a est.\nClima.\nCharlottetown ha un clima continentale umido (Koppen DFB) moderato in parte dal mare siccome si trova nel Golfo di San Lorenzo. Gli inverni sono pi\u00f9 miti rispetto a molte citt\u00e0 interne ad una latitudine simile: la media di gennaio \u00e8 di (), e le minime pi\u00f9 basse raggiungono () o inferiore, in media per otto giorni a stagione. Tuttavia, la posizione costiera significa che le precipitazioni invernali, pi\u00f9 spesso come neve, sono frequenti e, a volte intense: la media neve stagionale \u00e8 312 centimetri (). La primavera \u00e8 graduale con un lento riscaldamento dovuto alle acque dell'oceano ancora fredde. Le estati sono miti, ancora una volta a causa del rallentamento marittimo stesso: il mese di luglio ha una massima media di (). Le precipitazioni medie sono di millimetri () all'anno, con la pi\u00f9 grande quantit\u00e0 nel tardo autunno e inverno.\nStoria.\n1720-1758.\nI primi coloni a stabilirsi nell'area furono i francesi. Nel 1720, infatti, alcuni soldati della fortezza di Louisbourg fondarono un insediamento chiamato \"Port-La-Joye\" nella parte sud occidentale della baia, sul lato opposto rispetto a dove sorge l'odierna Charlottetown. Quest'opera di insediamento fu guidata da Michel Hach\u00e9-Gallant, il quale si serv\u00ec della sua corvetta per traghettare sul posto coloni acadiani provenienti da Louisbourg.\nDurante la guerra di re Giorgio (1744-1748) i britannici riuscirono ad impossessarsi dell'isola del Principe Edoardo. L'ufficiale francese Ramezay invi\u00f2 allora 500 uomini per reimpadronirsi dell\u2019insediamento ingaggiando uno scontro noto come battaglia di Port-la-Joye. I francesi prevalsero uccidendo o catturando quaranta truppe britanniche.\nNell'agosto 1758, nel pieno delle guerra franco-indiana, una flotta britannica prese il controllo dell'insediamento francese e del resto dell\u2019isola, procedendo immediatamente con la deportazione dei coloni francesi, essendosi questi rifiutati di giurare fedelt\u00e0 alle nuove autorit\u00e0; questa operazione militare (avvenuta circa tre anni dopo le prime deportazioni degli Acadiani dalla Nuova Scozia) \u00e8 oggi nota come campagna dell'isola di Saint-Jean. I militari britannici costruirono quindi un nuovo forte chiamato Fort Amherst nei pressi dell'ormai abbandonata Port-la-Joye, in modo tale da controllare l\u2019accesso alla baia.\n1759-1855.\nIl sito oggi occupato da Charlottetown fu infine selezionato con l'agrimensura coloniale del 1764 da parte del capitano Samuel Holland della Royal Engineers per la costruzione di un insediamento destinato ad esercitare la funzione di capoluogo della contea di Queens, mentre l'anno successivo lo stesso fu designato capoluogo coloniale dell'isola di Saint John. Agrimensure successive condotte tra il 1768 ed il 1771 introdussero il piano stradale attuale e le piazze pubbliche che possono ancora oggi essere ritrovate nel centro storico della citt\u00e0. L'insediamento venne infine chiamato Charlottetown in onore di Carlotta di Meclemburgo-Strelitz, regina consorte del Regno Unito in quanto moglie di re Giorgio III.\nIl 17 novembre 1775, durante la guerra di indipendenza americana, un gruppo di pirati provenienti dal Massachusetts saccheggi\u00f2 la citt\u00e0, episodio passato alla storia come sacco di Charlottetown. Durante l'attacco, il sigillo coloniale venne rubato e vennero fatti diversi prigionieri, tra cui Phillips Callbeck e Thomas Wright, dapprima trasportati a Cambridge nel Massachusetts e soltanto successivamente rilasciati.\nNel 1793 alcuni terreni sul limitare occidentale della citt\u00e0 furono messi, da parte dell'allora governatore Fanning ad uso esclusivo dell'amministratore del Governo (il governatore), divenendo quindi informalmente conosciuti come \"Fanning Bank\". Il 3 novembre 1798 l'isola di Saint John venne rinominata prendendo il nome di isola del Principe Edoardo in onore del principe Edoardo, duca di Kent e Strathearn all\u2019epoca comandante in capo del Nordamerica britannico.\nNel 1805 la guarnigione britannica di stanza a Charlottetown fece costruire in punti strategici della baia un sistema di forti a scopo difensivo, di cui facevano parte \"Fort Edward\" (a ovest del lungomare di Charlottetown) ed il \"Prince Edward Battery\". Nel 1835 venne completato il palazzo del Governo, costruito nell\u2019area di Fanning Bank per ospitare la residenza ufficiale del governatore della provincia. Oggi la sua funzione di residenza ufficiale non \u00e8 cambiata, essendo tuttora la residenza ufficiale del vicegovernatore.\nIl 17 aprile 1855 Charlottetown fu incorporata come citt\u00e0, e la prima seduta del suo consiglio cittadino si tenne l'11 agosto dello stesso anno. La comunit\u00e0 contava allora 6 500 residenti.\n1856-1885.\nHa assunto un ruolo chiave nella storia federale nazionale per essere stata sede, nel 1864, dei negoziati che condussero poi alla formazione del Canada inteso come stato unico, tanto da meritarsi l'appellativo di \"Canada's birthplace\" (luogo di nascita del Canada).\nL\u2019Isola del Principe Edoardo entr\u00f2 a far parte della Confederazione il 1\u00ba luglio 1873.\nMonumenti e luoghi d'interesse.\nSono popolari, tra le attrazioni della citt\u00e0, il palazzo del Governo, il palazzo della Provincia, celebre per aver ospitato la conferenza di Charlottetown, il municipio di Charlottetown, costruito nel 1888 in stile neoromanico, cos\u00ec come il Founders Hall, un museo interattivo che permette ai visitatori di ripercorrere le tappe della formazione della nazione canadese.\nInfrastrutture e trasporti.\nCharlottetown \u00e8 storicamente il centro della rete ferroviaria della provincia. La costruzione di superstrade negli ultimi decenni del XX secolo ha fatto s\u00ec che la citt\u00e0 divenisse il centro focale di diverse e importanti arterie per la provincia."}
{"id": "127377", "revid": "1305772", "url": "https://it.wikipedia.org/wiki?curid=127377", "title": "La sentinella", "text": ""}
{"id": "127379", "revid": "2075278", "url": "https://it.wikipedia.org/wiki?curid=127379", "title": "Villarreal Club de F\u00fatbol", "text": "Il Villarreal Club de F\u00fatbol, pi\u00f9 semplicemente Villarreal, \u00e8 una societ\u00e0 calcistica spagnola con sede nella citt\u00e0 di Vila-real, nella provincia di Castell\u00f3n. Milita nella Primera Divisi\u00f3n, la massima serie del campionato di calcio spagnolo.\nFondato il 10 marzo 1923 in Club Deportivo Villarreal, sub\u00ec successivamente una fusione con il Club Atl\u00e9tico Foghetecazil nel 1946, dando cos\u00ec origine all'attuale denominazione.\nLa squadra gioca le partite casalinghe allo stadio della Ceramica, gi\u00e0 noto come El Madrigal, e veste il giallo, motivo per il quale \u00e8 conosciuta con l'appellativo di \"El Submarino Amarillo\" (\"Il Sottomarino Giallo\"). Il soprannome risale al 1967, quando la promozione nella Tercera Divisi\u00f3n fu celebrata con la canzone dei Beatles \"Yellow Submarine\", nella versione dei Los Mustang.\nDopo aver esordito in Primera Divisi\u00f3n nella stagione 1998-1999, in pochi anni il Villarreal si \u00e8 ritagliato un ruolo di rilievo in ambito nazionale - con il secondo posto alle spalle del Real Madrid nel 2007-2008 quale miglior piazzamento - e ha conseguito risultati significativi anche in ambito europeo, dove i maggiori traguardi sono la semifinale di UEFA Champions League del 2005-2006 e la vittoria dell'Europa League 2020-2021. Nel suo palmar\u00e8s figurano anche 2 Coppe Intertoto (record nella competizione); inoltre il Villarreal risulta, insieme a , , e , uno dei cinque club capaci di aggiudicarsi una competizione ufficiale UEFA senza aver mai vinto il proprio campionato nazionale.\nLa squadra della comunit\u00e0 valenciana, al 2021-2022, conta 22 stagioni nella massima serie spagnola, in cui ha ottenuto anche un terzo posto nel 2004-2005, con vittoria del Trofeo Pichichi e della Scarpa d'oro con il suo calciatore Diego Forl\u00e1n, e 15 stagioni nelle coppe europee. Prima del raggiungimento della finale di Europa League 2020-2021, aveva disputato quattro semifinali, una in Champions League e tre in Coppa UEFA-Europa League.\nStoria.\nIl \"Villarreal Club de F\u00fatbol\" viene fondato il 10 marzo 1923 \"allo scopo di promuovere tutti gli sport, in particolare il calcio\", come riporta la lettera di fondazione. Il primo direttivo vide in testa il farmacista Jos\u00e9 Calduch Almela, presidente, l'impiegato di banca Jos\u00e9 Mart\u00ednez Aguilar, segretario, il direttore delle poste Carlos Calatayud Jord\u00e1, tesoriere, e i membri Juan Nebot, Alfonso Saera, Manuel Calduch, Pascual Arrufat Catal\u00e1, Vicente Cabedo Meseguer e Manuel Amor\u00f3s Fortu\u00f1o.\nUna delle prime decisioni assunte \u00e8 quella di affittare lo stadio per 60 pesetas al mese e di stabilire i prezzi dei biglietti. Le prime due partite il Villarreal le disputa il 17 giugno 1923 contro Castell\u00f3n e Cervantes, due delle maggiori compagini della provincia di Castell\u00f3n. Quattro mesi pi\u00f9 tardi, il 21 ottobre, il Villarreal debutta nel proprio stadio in un'amichevole contro i RED y STAR di Castell\u00f3n.\nNel 1940 si costituisce una nuova squadra, il \"Club Atl\u00e9tico Foghetecaz\", che anni dopo acquisisce il titolo sportivo dell'inattivo \"CD Villarreal\", e inizia a competere nelle categorie regionali nel 1947. Il primo presidente \u00e8 Lorenzo Carda Corbat\u00f3. La divisa \u00e8 costituita da maglietta gialla e pantaloncini neri (anche se prima di affiliarsi alla federazione la squadra indossava una maglia bianca). Nel 1956 il CD Foghetecaz \u00e8 promosso per la prima volta in Tercera Divisi\u00f3n, dove rimane per cinque anni di fila sino al 1961, anno della retrocessione in Primera Regional. Torna in Tercera nel 1967 e tre anni dopo vince il campionato, ottenendo la promozione in Segunda Divisi\u00f3n.\nL'esordio in Segunda Divisi\u00f3n risale alla stagione 1970-1971, chiusa con la salvezza (sedicesimo posto), prima di una retrocessione l'anno dopo (diciassettesima piazza). Tranne che per il 1976-1977, per le successive 25 annate il club si mantiene sempre nelle categorie nazionali, guadagnando la promozione in Segunda Divisi\u00f3n B, la terza serie spagnola, al termine della stagione 1986-1987. Dopo un rapido transito in Tercera, dove era ricaduta nel 1990-1991, con due promozioni consecutive la squadra ottiene il ritorno in Segunda Divisi\u00f3n.\nPer sei anni di fila il Villarreal si piazza in medio-bassa classifica in Segunda Divisi\u00f3n, poi compie il grande salto. Dopo anni di anonimato nelle serie inferiori spagnole, infatti, nella stagione 1997-1998 il club, grazie al successo nello spareggio contro il Compostela (0-0 in casa e 1-1 in trasferta), approda per la prima volta, grazie alla regola dei gol fuori casa, nella Liga. Esordisce nella massima serie il 31 agosto 1998 al Santiago Bernab\u00e9u contro il perdendo per 4 a 1.\nA fine campionato il Villarreal retrocede ma, dopo solo una stagione di seconda divisione conclusa al terzo posto, torna tra le grandi. Nel 2000-2001 giunge settimo; nelle due stagioni successive ottiene altrettante salvezze (quindicesimo posto), mentre il 2003 vede la conquista del primo titolo europeo, la Coppa Intertoto, grazie al successo contro l'Heerenveen. Ci\u00f2 consente alla squadra di qualificarsi per la Coppa UEFA 2003-2004, dove arriva sorprendentemente alle semifinali e nello stesso anno riesce a raggiungere l'ottavo posto nella Liga. Nell'estate del 2004 la squadra, guidata dal nuovo tecnico Manuel Pellegrini, centra il secondo successo in Coppa Intertoto e arriva sino ai quarti della Coppa UEFA nel 2004-2005. Nello stesso anno ottiene uno storico terzo posto in campionato, qualificandosi per la Champions League.\nNella stagione 2005-2006 il Villarreal riesce a qualificarsi per le semifinali della UEFA Champions League dopo aver eliminato gli scozzesi dei Rangers negli ottavi (2-2 in Scozia e 1-1 in Spagna) e la favorita Inter nei quarti (sconfitta 1-2 a Milano e vittoria 1-0 in Spagna). In semifinale si arrende all'Arsenal (sconfitta 1-0 a Londra e pareggio 0-0 a Villarreal, con un rigore fallito da Riquelme a tre minuti dalla fine). Nella stagione 2007-2008 ottiene il suo miglior piazzamento nella Liga, il secondo posto, dietro al Real Madrid e davanti al Barcellona, e si qualifica nuovamente per la Champions League, dove nell'annata successiva raggiunge i quarti di finale, sconfitto nuovamente dall'Arsenal.\nIl 2008-2009, ultima annata con Pellegrini, si conclude con il quinto posto nella Liga, valido per l'accesso alla UEFA Europa League. Nella stagione 2009-2010 la guida tecnica \u00e8 affidata a Ernesto Valverde, poi esonerato e sostituito da Juan Carlos Garrido, allenatore del Villarreal B. La squadra chiude il campionato al settimo posto, qualificandosi agli spareggi di Europa League grazie all'esclusione dalle Coppe del Maiorca.\nLa stagione 2010-2011 \u00e8 positiva, con il raggiungimento del quarto posto in campionato e della conseguente qualificazione alla UEFA Champions League, mentre in Europa League il club raggiunge la semifinale, dove \u00e8 eliminato dal Porto, futuro vincitore della competizione.\nNella stagione seguente il Villarreal supera il preliminare di Champions League sconfiggendo i danesi dell'Odense, ma ai gironi \u00e8 ultimo con zero punti a causa delle sei sconfitte subite contro Napoli, Bayern Monaco e Manchester City. In campionato, anche a causa di vari infortuni (tra cui quello occorso a Giuseppe Rossi), la squadra non riesce a esprimersi al meglio, tanto da ritrovarsi a combattere la lotta per la salvezza. Dopo l'eliminazione dalla Coppa del Re subita per mano del Mirand\u00e9s (squadra di terza divisione), Garrido \u00e8 esonerato e sostituito da Jos\u00e9 Francisco Molina, ma anche quest'ultimo \u00e8 sollevato dall'incarico il 19 marzo 2012 ed \u00e8 rimpiazzato da Miguel \u00c1ngel Lotina dopo aver perso fuori casa per 1-0 il derby con il Levante.\nIl 13 maggio 2012, dopo la sconfitta casalinga con l'Atl\u00e9tico Madrid (0-1) e la contemporanea vittoria del Rayo Vallecano sul Granada (oltre a quella del Real Saragozza sul Getafe), il Villarreal retrocede nella seconda serie spagnola. Il 6 giugno il neo-allenatore del Villarreal, Manolo Preciado, per sei anni in panchina dello Sporting Gij\u00f3n, muore a causa di un infarto.\nLa stagione 2012-2013, la prima in \"Segunda\" dopo dodici anni, non inizia secondo le migliori aspettative e il Villarreal si colloca a met\u00e0 classifica, con un distacco intorno ai 10 punti dalla prima. Nel gennaio 2013 alla guida tecnica \u00e8 chiamato Marcelino, che nella seconda met\u00e0 della stagione guida alla rimonta i gialli. Il Villarreal, a una giornata dal termine del torneo, si trova al secondo posto a giocarsi la promozione in casa nello scontro diretto con l'. Vincendo per 1-0, torna nella Liga dopo un anno di assenza.\nNella stagione 2013-2014 il Villarreal riesce, da neopromossa, a riconfermarsi tra le grandi di Spagna, ottenendo il sesto posto in campionato e la qualificazione in Europa League. Fondamentali per questo traguardo sono Giovani dos Santos con 11 gol e 8 assist e il nigeriano Ikechukwu Uche con ben 14 gol. Nel 2014-2015 il Villarreal si conferma sesta forza del campionato e si qualifica per l'Europa League dell'anno seguente. Il cammino in Europa League si interrompe agli ottavi di finale contro i connazionali del Siviglia.\nNel 2015-2016 la squadra parte con il piede giusto e conduce la classifica della massima divisione spagnola dopo la sesta e la settima giornata, prima di scivolare al quinto posto all'ottava giornata. Termina il campionato con un ottimo quarto posto, qualificandosi nuovamente per la Champions League, anche se dagli spareggi. In Europa League il Villarreal raggiunge per la terza volta nella propria storia la semifinale, dove \u00e8 eliminata dal Liverpool dopo aver perso per 3-0 ad Anfield, malgrado la vittoria per 1-0 ottenuta all'andata.\nLa stagione 2016-2017 inizia con la nomina del nuovo tecnico Fran Escrib\u00e1, con cui la squadra si piazza quinta in campionato, ottenendo la qualificazione diretta all'Europa League. L'8 gennaio 2017, prima della partita di campionato contro il Barcellona, viene reso noto il nuovo nome dello stadio del Villarreal, che diviene \"Estadio de la Cer\u00e1mica\". Nel 2017-2018 i gialli subiscono tre sconfitte nelle prime sei giornate, risultato che causa l'esonero del tecnico Escrib\u00e1, sostituito il 25 dicembre 2017 con l'allenatore della squadra b Javi Calleja. Con quattro vittorie e un pareggio nelle prime cinque giornate in carica, il tecnico \u00e8 protagonista del migliore inizio in Primera Divisi\u00f3n per un allenatore del Villarreal. La squadra si conferma quinta in campionato, ottenendo una nuova qualificazione europea. A causa di un difficile inizio della stagione 2018-2019, con soli 14 punti nelle prime 15 giornate e il diciassettesimo posto in classifica, il 10 dicembre 2018 Calleja \u00e8 esonerato e rimpiazzato da Luis Garc\u00eda Plaza. Anche questi \u00e8, tuttavia, esonerato dopo un solo mese in carica senza ottenere vittorie e sostituito, il 29 gennaio, dal rientrante Calleja. Malgrado i problemi in campionato, in Europa League la squadra \u00e8 autrice di un ottimo percorso: vinto il proprio girone, elimina ai sedicesimi di finale e agli ottavi, prima di cadere ai quarti di finale contro i conterranei del . In campionato la squadra chiude al quattordicesimo posto, dopo aver a lungo stazionato nella zona retrocessione. \u00c8 il peggior piazzamento dalla risalita in massima serie nel 2013. Decisamente migliore \u00e8 la stagione 2019-2020, nella quale il Villarreal chiude il campionato in quinta posizione, qualificandosi per l'Europa League.\nLa stagione 2020-2021, con in panchina Unai Emery, vede il Villarreal qualificarsi per la prima volta per una finale di una competizione europea, quella di Europa League 2020-2021. Il 26 maggio 2021, a Danzica, dopo l'1-1 dei tempi supplementari, la squadra spagnola prevale ai rigori contro il , aggiudicandosi il trofeo. L'annata 2021-2022 inizia con la sconfitta per 7-6 ai tiri di rigore contro il nella gara di Supercoppa europea, terminata 1-1 dopo i tempi supplementari. Nel suo girone di Champions, si piazza al secondo posto con 10 punti davanti all'Atalanta (battuta 3-2 il 9 dicembre) e dietro agli avversari della finale di Europa League, lo United, qualificandosi agli ottavi.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1987-1988 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nI giocatori in grassetto sono ancora in attivit\u00e0 con la maglia del Villareal. Le presenze e reti includono anche le coppe.\n\"Statistiche aggiornate all'11 agosto 2021.\"\nStatistiche di squadra.\nA livello internazionale la miglior vittoria \u00e8 il 6-1 ottenuto contro il nei playoff della UEFA Europa League 2009-2010, mentre la peggior sconfitta il 5-1 subito contro il nella semifinale della UEFA Europa League 2010-2011.\nOrganico.\nRosa 2021-2022.\n\"Rosa e numerazione aggiornate al 22 agosto 2021.\""}
{"id": "127380", "revid": "74801", "url": "https://it.wikipedia.org/wiki?curid=127380", "title": "Divisione", "text": ""}
{"id": "127381", "revid": "125964015", "url": "https://it.wikipedia.org/wiki?curid=127381", "title": "Club Atl\u00e9tico Osasuna", "text": "Il Club Atl\u00e9tico Osasuna, meglio noto come Osasuna, \u00e8 una societ\u00e0 calcistica spagnola con sede nella citt\u00e0 di Pamplona, nella regione della Navarra. Milita nella Primera Divisi\u00f3n, la massima serie del campionato di calcio spagnolo.\nFondato nel 1920, ha come colori sociali il rosso per la maglia e il blu scuro per i pantaloncini. I suoi calciatori sono detti \"Los Rojillos\". Gioca le partite di casa allo stadio El Sadar, che pu\u00f2 contenere spettatori.\nStoria.\nFondazione ed esordi.\nLa fondazione dell'Osasuna risale al 1920. Ci sono dubbi sulla data esatta, ma le cronache dell'epoca si riferiscono a un mercoled\u00ec di novembre. Il club nacque dall'unione di due squadre di Pamplona, il \"New Club\" e la \"Sociedad Sportiva\". Le trattative per la fusione procedettero a lungo, non senza difficolt\u00e0, fino alla riunione definitiva che si tenne al Caf\u00e9 Kutz, con la partecipazione di rappresentanti di entrambe le squadre.\nPer volont\u00e0 del socio Benjam\u00edn Andoian Mart\u00ednez, la nuova compagine prese il nome di \"Osasuna\", parola che in lingua basca significa \"forza\", \"salute\", \"vigore\".\nIl club gioc\u00f2 la prima partita contro una squadra di militari. La formazione era composta da Joaqu\u00edn Rasero, Eduardo Aizp\u00fan, Urriza, Felipe Esparza, N\u00e9stor Aldabe, Txomin Meaurio, V\u00edctor Idoate, F\u00e9lix Azagra, Gaspar Moreno, Gorraiz e Francisco Altadill.\nInizialmente tutte le partite disputate furono amichevoli, che per\u00f2 attirarono un numero sempre crescente di spettatori. Cos\u00ec, nel 1922, fu inaugurato il campo di San Juan. La partita inaugurale fu giocata contro l'Arenas Club de Getxo.\nNel 1924 il club ingaggi\u00f2 il primo allenatore straniero della sua storia, il tedesco Walter Gerbart. Il 19 aprile dello stesso anno, l'Osasuna disput\u00f2 un'amichevole internazionale ospitando gli argentini del Boca Juniors, protagonisti di una tourn\u00e9e in Europa.\nNel 1926, il centrocampista Seve Goiburu fu il primo giocatore dell'Osasuna a debuttare con la nazionale spagnola.\nNella stagione 1928-1929 la federazione calcistica spagnola organizz\u00f2 un campionato suddiviso in tre categorie: Primera, Segunda e Tercera. L'Osasuna fu inserito in Tercera Divisi\u00f3n. Concluse la sua prima stagione al terzo posto.\nNella stagione 1931-32, con Mart\u00edn Jos\u00e9 Muguiro in panchina, la squadra ottenne la promozione in Segunda Divisi\u00f3n. Dopo il campionato, affront\u00f2 ai playoff per la promozione il Club Deportivo Nacional de Madrid e il Sabadell.\nPrima promozione in \"Primera\" (1935) ed anni bellici.\nL'Osasuna consolid\u00f2 la sua posizione nella seconda serie, arrivando a conquistare le semifinali di Coppa di Spagna (allora \"Coppa della Repubblica\") nel 1935 e 1936. Nella stagione 1934-35 arriv\u00f2 la prima storica promozione in \"Primera Divisi\u00f3n\". Il debutto in massima serie fu tuttavia amaro: il club navarro arriv\u00f2 all'ultimo posto in classifica e fu subito nuovamente retrocesso.\nDal 1936 al 1939 il campionato fu interrotto a causa della Guerra civile spagnola. Alla ripresa delle attivit\u00e0 calcistiche, l'Osasuna ripart\u00ec dalla Segunda Divisi\u00f3n. In massima serie, il Real Oviedo aveva rinunciato a partecipare a causa dei danni subiti dallo stadio durante il conflitto. Le due squadre retrocesse nel 1936, Osasuna e Atl\u00e9tico Madrid, si sfidarono per decidere chi dovesse prendere quel posto in massima serie, e vinsero i madrileni (3-1).\nNella stagione 1943-44 la squadra retrocesse in Tercera Divisi\u00f3n dopo 9 stagioni trascorse tra la prima e la seconda serie. Si apr\u00ec cos\u00ec un periodo difficile dal punto di vista sia sportivo, sia economico per la societ\u00e0, che torn\u00f2 in \"Segunda Divisi\u00f3n\" solo nel 1949: qualificatasi al primo posto nel suo girone, venne eliminata ai playoff per la promozione ma fu ripescata in Segunda in seguito alla decisione della federazione di ampliare il numero di squadre del campionato.\nRitorno in massima serie (1953-1962).\nNella stagione 1952-53 l'Osasuna ottenne la promozione in \"Primera Divisi\u00f3n\" per la seconda volta nella sua storia, 18 anni dopo l'ultima volta. Anche la nuova esperienza si rivel\u00f2 di breve durata: la squadra infatti retrocesse dopo un solo anno, con Tom\u00e1s Arnanz in panchina.\nDue stagioni dopo, l'allenatore Baltasar Alb\u00e9niz condusse il club al ritorno in massima serie vincendo il campionato. La nuova esperienza (la terza) in \"Primera\" fu questa volta pi\u00f9 positiva, con la compagine navarra che riusc\u00ec a mantenere la categoria quattro stagioni di fila, arrivando addirittura al quinto posto finale nella stagione 1957-58.\nNel 1959-60, dopo una stagione in cui si alternarono tre allenatori, l'Osasuna concluse in ultima posizione e retrocesse in \"Segunda Divisi\u00f3n\". Torn\u00f2 in massima serie dopo un solo anno, vincendo il campionato cadetto. In questo periodo i giocatori Ignacio Zoco e F\u00e9lix Ruiz furono venduti al per la cifra al tempo record di sei milioni di pesetas.\nRitorno nelle serie inferiori e lenta risalita (1964-1979).\nIl club rosso-blu sub\u00ec una nuova retrocessione nel 1963, inaugurando un periodo difficile che vide la squadra salire e scendere pi\u00f9 volte di categoria.\nIl 2 settembre 1967 venne inaugurato il nuovo stadio \"El Sadar\", un impianto all'avanguardia per l'epoca, con una capacit\u00e0 di 25.000 spettatori. Proprio la stagione di esordio del nuovo impianto sportivo vide il club in \"Tercera Divisi\u00f3n\" dopo quasi vent'anni dall'ultima apparizione nella categoria.\nNuovamente promosso l'anno seguente, torn\u00f2 in \"Tercera\" nel 1970, alternando una serie di alti e bassi che porteranno il team a vincere il campionato di terza serie per ben tre volte fra il 1972 ed il 1977.\nConsolidamento nella \"Liga\" ed esordio in Europa (1980-1993).\nL'Osasuna si riaffacci\u00f2 nuovamente in \"Primera Divisi\u00f3n\" solo nel 1980, a venti anni dall'ultima apparizione nella massima categoria del calcio spagnolo. La stagione di esordio 1980-81 vide la squadra concludere il campionato con un soddisfacente undicesimo posto. Nel 1983 furono inaugurate le \"Instalaciones de Tajonar\", strutture di allenamento dedicate alle giovanili, per sviluppare il potenziale dei giovani calciatori del club.\nLa stagione 1984-85, la quinta consecutiva in \"Primera\", fu particolarmente soddisfacente per la compagine rosso-blu navarri che conclusero il campionato al sesto posto, qualificandosi per la prima volta in Coppa UEFA. Il debutto europeo avvenne contro gli scozzesi del Rangers Football Club; i navarri passarono il primo turno perdendo 1-0 a Glasgow e ribaltando il risultato in casa vincendo 2-0. Il primo gol internazionale dell'Osasuna fu segnato da Patxi R\u00edpodas. Il percorso nella competizione termin\u00f2 al turno successivo, con l'eliminazione patita per mano dei belgi del Waregem.\nNel 1987 furono ingrandite le strutture di allenamento del \"Tajonar\" e nel 1990 fu inaugurata la \"Tribuna de Preferencia Alta\", allo stadio El Sadar, aumentando la sua capienza di 4000 posti.\nUn nuovo record venne stabilito nella stagione 1990-91, con il raggiungimento di uno storico quarto posto in campionato (a tutt'oggi la posizione pi\u00f9 alta raggiunta dalla squadra). Qualificatasi per la Coppa UEFA dell'anno successivo, la compagine navarra guidata da Pedro Mar\u00eda Zabalza venne eliminata agli ottavi di finale dagli olandesi dell', che avrebbero poi vinto il torneo.\nSecondo ciclo in \"Primera\" e record europei (1994-2013).\nNel 1993-94 l'Osasuna concluse il campionato all'ultimo posto, e retrocesse in \"Segunda Divisi\u00f3n\" dopo ben quattordici anni consecutivi nella prima serie. La discesa in seconda divisione inaugur\u00f2 un periodo di transizione per la squadra, che ritrov\u00f2 la massima categoria solo al termine del campionato 1999-2000, concluso al secondo posto. L'arrivo in panchina del messicano Javier Aguirre port\u00f2 il club a salvarsi regolarmente all'inizio degli anni 2000.\nDopo aver raggiunto le semifinali nell'edizione 2002-03, nella stagione 2004-05 il club raggiunse per la prima volta la finale di Coppa di Spagna, persa per 2-1 ai tempi supplementari contro il Real Betis nella finale disputatasi allo Stadio Vicente Calder\u00f3n di Madrid. Nonostante il quindicesimo posto in campionato (che valse comunque la quinta salvezza consecutiva), la qualificazione del Betis alla Champions League dell'anno seguente apr\u00ec ai rosso-blu l'accesso ai preliminari di Coppa UEFA.\nLa stagione 2005-06 vide l'Osasuna, allenato da Javier Aguirre, impegnato in Coppa UEFA per la terza volta nella sua storia. I navarri furono eliminati al primo turno dai francesi del Rennes, ma in campionato furono protagonisti di una stagione molto positiva, che terminarono al quarto posto, uguagliando il record ottenuto nel 1991. Si qualificarono cos\u00ec per la prima volta nella loro storia per i preliminari della UEFA Champions League.\nAl terzo turno preliminare della Champions League 2006-07 l'Osasuna, alla cui guida tecnica era subentrato Jos\u00e9 \u00c1ngel Ziganda, fu abbinato all'. Dopo aver pareggiato per 0-0 in Germania, la partita di ritorno fin\u00ec 1-1 e i tedeschi superarono il turno grazie alla regola dei gol fuori casa. Retrocessa in Coppa UEFA, la compagine navarra chiuse al secondo posto il proprio girone alle spalle del . Nella fase a eliminazione diretta elimin\u00f2 in serie il Bordeaux, il Rangers Football Club, e il . La semifinale vide la squadra opporsi i connazionali del Siviglia, detentori del trofeo; i rosso-blu si aggiudicarono la gara di andata per 1-0, ma persero per 0-2 al ritorno in trasferta, vedendo sfumare il sogno della finale.\nAnni recenti (2014- ).\nDopo alcune stagioni coronate da tranquille salvezze, nel 2013-2014 l'Osasuna retrocesse concluse il campionato in diciottesima posizione, tornando in \"Segunda Divisi\u00f3n\" dopo 14 stagioni consecutive trascorse in \"Liga\".\nNella stagione successiva il club di Pamplona giunse diciottesimo in seconda serie, rischiando addirittura la retrocessione in Segunda Divisi\u00f3n B, evitata per un solo punto. Nel 2015-2016 la squadra si piazz\u00f2 al sesto posto in classifica, l'ultimo disponibile per accedere ai play-off per la promozione in Primera. Ai play-off elimin\u00f2 il Gimn\u00e0stic de Tarragona e il Girona, ritornando cos\u00ec in \"Primera Divisi\u00f3n\".\nLa nuova esperienza nella massima serie fu tuttavia breve: nel 2017 il club retrocesse a tre giornate dalla fine del torneo. Al deludente ottavo posto del 2018 fece seguito una nuova promozione in massima serie, ottenuta vincendo il campionato di seconda divisione (evento che non accadeva da 58 anni) con tre giornate di anticipo. La stagione 2019-2020 fu conclusa al decimo posto in campionato, a quattro punti dalla zona Europa League; prestigiosa fu la vittoria ottenuta al Camp Nou per 2-1 alla 37\u00aa giornata di campionato, risultato che costrinse il Barcellona ad abbandonare definitivamente le velleit\u00e0 di vittoria del titolo.\nColori e simboli.\nColori.\nLa squadra \u00e8 tradizionalmente rappresentata da una uniforme di colore rosso, abbinata a pantaloncini blu.\nSimboli ufficiali.\nStemma.\nLo stemma della squadra si ricollega a quello della citt\u00e0 di Pamplona: sono in esso presenti infatti tanto i colori che su di esso compaiono (rosso e blu) quanto il leone raffigurati nell'emblema cittadino. Si nota inoltre una raffigurazione stilizzata delle catene d'oro, simbolo del Regno di Navarra. A sormontare lo stemma, la stessa corona ducale presente in quello della citt\u00e0 (nonostante il club non vanti il titolo di \"Real\").\nIn occasione del centenario dalla fondazione, nel 2019 il club ha annunciato l'introduzione di un nuovo stemma celebrativo della ricorrenza.\nStrutture.\nStadio.\nDal 1967 la squadra disputa le proprie partite casalinghe nello stadio \"El Sadar\" (17.286 spettatori).\nSociet\u00e0.\nSettore giovanile.\nL'Osasuna possiede una propria squadra giovanile, denominata \"Osasuna B\", attualmente militante in Segunda Divisi\u00f3n B, la terza serie del calcio spagnolo.\nAllenatori e presidenti.\nDi seguito sono riportati gli allenatori del club:\nPartecipazione ai campionati e ai tornei internazionali.\nCampionati nazionali.\nIl miglior piazzamento nella Liga \u00e8 il quarto posto, ottenuto nelle annate 1990-91 e 2005-06. \nDalla stagione 1929-1930 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nIl miglior risultato raggiunto nei tornei internazionali \u00e8 la semifinale raggiunta nella Coppa UEFA 2006-2007; risale a UEFA questa stagione l'unica partecipazione alla Champions League, che si \u00e8 conclusa al terzo turno preliminare.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche nelle competizioni UEFA.\nTabella aggiornata alla fine della stagione 2020-2021.\nTifoseria.\nGemellaggi e rivalit\u00e0.\nNonostante una parte della sua tifoseria si dichiari indipendentista, \u00e8 presente una rivalit\u00e0 fra l'Osasuna e l'Athletic Bilbao, causata dalla vicinanza geografica fra le due citt\u00e0. Tradizionalmente molto sentite dalla tifoseria rosso-blu sono anche le partite contro il ed il (gli scontri con quest'ultima squadra sono talvolta nominati \"Derby navarro-aragonese\").\nOrganico.\nRosa 2021-2022.\n\"Aggiornata al 19 gennaio 2022.\""}
{"id": "127382", "revid": "125818130", "url": "https://it.wikipedia.org/wiki?curid=127382", "title": "Sevilla F\u00fatbol Club", "text": "Il Sevilla F\u00fatbol Club, conosciuto semplicemente come Sevilla e in italiano come Siviglia, \u00e8 una societ\u00e0 calcistica spagnola con sede nella citt\u00e0 di Siviglia. Milita nella Primera Divisi\u00f3n, la massima serie del campionato spagnolo di calcio.\nFondato il 25 gennaio 1890, il club veste di rosso e bianco. Gioca le partite casalinghe nello stadio Ram\u00f3n S\u00e1nchez Pizju\u00e1n, impianto che pu\u00f2 contenere fino a 42.714 spettatori. I giocatori ed i tifosi, oltre ad essere chiamati \"Rojiblancos\", vengono soprannominati \"Nervionenses\"; il termine \u00e8 riferito alla localizzazione dello stadio biancorosso, ubicato nel quartiere di Nervi\u00f3n. La squadra \u00e8 divisa dall'altra compagine cittadina, il Real Betis Balompi\u00e9, da un'antica rivalit\u00e0.\nNel suo palmar\u00e8s figurano un campionato spagnolo (1945-1946), cinque Coppe del Re (1935, 1939, 1947-1948, 2006-2007, 2009-2010) e una Supercoppa spagnola (2007). In ambito internazionale, invece, ha vinto sei Coppe UEFA/Europa League (2005-2006, 2006-2007, 2013-2014, 2014-2015, 2015-2016, 2019-2020), record nella competizione, e una Supercoppa UEFA (2006).\nOltre ad una squadra maschile, il Sevilla FC possiede anche una squadra femminile. La squadra maschile B del Siviglia, il Sevilla Atl\u00e9tico, fondato nel 1958, milita in Segunda Divisi\u00f3n. Il club conta anche una compagine di futsal e una di Superleague Formula.\nStoria.\nEsordi.\nIl club nasce ufficialmente nel 1890. In quell'anno un gruppo di giovani di Siviglia, figli di vecchi immigrati inglesi, crearono un club in cui praticare lo sport del calcio. Tra i precursori dell'attuale \"Sevilla F\u00fatbol Club\" ci furono i fratelli Welton, Carlos e Enrique. Nati a Siviglia i fratelli vivono a Triana, dove il padre, un chimico di nome Jorge William Welton, apr\u00ec una piccola bottega in \"Calle San Jacinto\". Assieme a loro va ricordato Isaiah White, un altro sivigliano figlio di un imprenditore inglese, Merry figlio di immigrati irlandesi e il dottor Landong. Molto presto si unirono altri giovani di origine britannica. Il gruppo fiss\u00f2 la segreteria del club in calle Bail\u00e9n 41, indirizzo dell'abitazione del segretario del neonato club, Isaiah White. La pi\u00f9 antica societ\u00e0 spagnola dedicata esclusivamente al calcio era ufficialmente nata.\nAttraverso un conoscente, un certo Henderson, il segretario seppe di una \"sociedad de recreo\" fondata l'anno precedente a Huelva che si dedica alla pratica di differenti discipline nei dintorni della citt\u00e0. Immediatamente contatt\u00f2 la societ\u00e0, nella lettera invitava il club a giocare la prima amichevole della storia del club a Siviglia.\nAnche Huelva non era una societ\u00e0 calcistica, Il signor Palin, segretario del \"Huelva Recreation Club\", accett\u00f2 la proposta del \"Sevilla Football Club\" di giocare la partita. In seguito a questa notizia Isaiah White invi\u00f2 un articolo ai giornali di Siviglia che venne pubblicato il 7 marzo sul \"Porvenir\" e il giorno seguente (quello della partita) sul \"Bastion\". La partita, che si gioc\u00f2 nei pressi dell'ippodromo di Tablada, vide il Sevilla Football Club vincere di misura per due reti a una. Le formazioni che scesero in campo furono per il Sevilla Football Club: Maccoll, Logan, Stroulger, Rickson, Annodall, Mandy, White, Enrique Welton, Greig, Sturgart e Nicholson, per il Huelva Recreation Club: Alcock, Yachts, Wakelin, Duclos, Boundary, Kirk, Daniel, Curtis, Gibbson, Badly e Smith. Questa \u00e8 considerata dalla Federaci\u00f3n Espa\u00f1ola de F\u00fatbol la prima partita giocata in Spagna. Alla fine della gara il club andaluso invit\u00f2 gli ospiti a un banchetto al \"caf\u00e9 Suizo\" (\"caff\u00e8 Svizzero\"), all'epoca uno dei pi\u00f9 eleganti della citt\u00e0, che dur\u00f2 fino a tarda notte.\nIl Huelva Recreation Club contraccambi\u00f2 l'invito a giocare una seconda partita a Huelva che si gioc\u00f2 il 29 marzo alle 4 e mezza di pomeriggio. Il club vincitore fu quello ospite. Anche in questo caso fu organizzata una festa nell'albergo che ospitava il Siviglia.\nLa partita fu organizzata anche l'anno successivo a Siviglia il primo gennaio in occasione delle feste natalizie. Per il Sevilla Football Club scesero in campo: Maccol (capitano), Plews, Charlesworth, Thomson, Logan, Stroneger, Poppy, Welton, White, Geddes e Merry. La gara ebbe grande risonanza mediatica causa le errate dimensioni del campo: 120 metri di lunghezza per 55 di larghezza. Finendo in parit\u00e0 il match, fu organizzata una partita a Huelva il 14 febbraio. In questa circostanza vinse la squadra di casa. Nel 1892 la partita venne ripetuta in occasione del quarto centenario della scoperta dell'America. La competizione mise in palio la \"Copa del la Raza\", trofeo che fu vinto dal Huelva Recreation Club.\nSi ricorda un aneddoto relativo a questa competizione. Il calciatore del Huelva Pepe Garci effettu\u00f2 un'entrata decisa al giocatore del Siviglia Carlos Welton, il quale cadde a terra privo di sensi. Josefa Ni\u00f1o, madre del giocatore colpito, si avvent\u00f2 sul campo da calcio rincorrendo Pepe Garci con un ventaglio nel tentativo di colpirlo.\nAll'inizio del Novecento Jos\u00e9 Luis Gallegos entr\u00f2 in contatto con i pionieri del club e diede continuit\u00e0 al sodalizio. Il figlio del dottor Landong, Carlos Landong, entr\u00f2 a far parte del primo consiglio di amministrazione della societ\u00e0 il 14 ottobre 1905.\nDal 1900 al 1940.\nIl Sevilla F\u00fatbol Club fu registrato il 14 ottobre 1905 quando il governatore civile di Siviglia, Jose Contreras Carmona, approv\u00f2 lo statuto. I nuovi vertici nominati furono Jos\u00e9 Luis Gallegos come presidente, Manuel Jim\u00e9nez de Leon come segretario e tesoriere, e Juan Mej\u00edas, Samuel Harmech, Manuel Zapata Casta\u00f1eda e Charles Landong furono scelti come portavoce. Il giorno seguente i firmatari dello statuto si incontrarono al \"Pasaje de Oriente\", un noto ristorante dell'epoca. Fu in quella circostanza che Galician Jose Luis pronunci\u00f2 la frase che sarebbe diventata l'emblema della societ\u00e0:\nLe prime partite vennero disputate nello stadio chiamato \"Prado of San Sebasti\u00e1n\", vicino al Parque de Mar\u00eda Luisa nel quartiere Cuartel de Ingegneros. Il 30 gennaio del 1909 venne giocata una partita contro il Recreativo de Huelva. Il 1\u00ba gennaio del 1913 viene inaugurato il Campo del Mercantil, il nuovo stadio, in cambio il presidente del club, Jos\u00e9 Mar\u00eda Mir\u00f3, cede il \"Prado of San Sebasti\u00e1n\" al C\u00edrculo Mercantil.\nNel 1914 il club vince la prima Coppa di Siviglia. Dalla creazione della Coppa di Andalusia, nel 1916, fino alla sua scomparsa, 17 anni dopo, la societ\u00e0 conquista 14 titoli e 3 secondi posti. Il 21 ottobre 1918 viene nuovamente cambiato lo stadio, il Siviglia si trasferisce al campo Regina Vittoria nella presente Avenida de la Palmera, dove nel 1923 la nazionale di calcio spagnola gioc\u00f2 la prima partita in Andalusia. A livello nazionale il Siviglia riesce a raggiungere le semifinali della Copa del Rey (unica competizione nazionale a quell'epoca) solo nel 1921. In questo periodo si consolid\u00f2 la famosa linea d'attacco chiamata \"la l\u00ednea del miedo\" e lo stile di gioco chiamato \"la scuola sivigliana\". Il 7 ottobre 1928 lo stadio viene cambiato per la penultima volta, il nuovo stadio \u00e8 chiamato Estadio de Nervi\u00f3n che \u00e8 utilizzato fino al 1958 quando viene inaugurato l'adiacente stadio di oggi. Nel nuovo stadio il Siviglia raggiunse i primi grandi successi: tre Coppe di Spagna (un Trofeo Presidente de la Rep\u00fablica, un Trofeo del General\u00edsimo e una Copa del General\u00edsimo) oltre che la Liga.\nPer la creazione dei campionati nel 1929, il Siviglia disput\u00f2 un doppio incontro con il Racing de Santander per decidere quale sarebbe stato il decimo club che sarebbe entrato a far parte della prima divisione. La sconfitta contro il Racing manda il club in seconda divisione, campionato che viene vinto. La promozione per\u00f2 non avviene proprio in seguito ad un altro doppio scontro con il Racing di Santander che avrebbe deciso la promozione in prima divisione del club andaluso o la retrocessione del Santander. Ne seguono alcuni anni di risultati mediocri fino alla stagione 1934-1935 quando il Sevilla FC fa il suo debutto nella Primera Divisi\u00f3n de Espa\u00f1a.\nNel 1935 vince anche la Copa di Spagna sconfiggendo il Sabadel per tre reti a zero. Dopo la guerra civile spagnola vinse contro il Racing de Ferrol per 6 a 2 la seconda coppa di Spagna, denominato Trofeo del General\u00edsimo che divenne di propriet\u00e0 del club.\nAnni quaranta e cinquanta.\nDopo la pausa in occasione della guerra civile, la Liga ricominci\u00f2 nella stagione 1939-1940. In questa il Siviglia gioc\u00f2 partite record battendo il FC Barcelona 11-1, il Valencia CF 10-3 e l'Hercules CF 8-3. Nonostante queste prestazioni durante il girone di ritorno, un pareggio contro l'Hercules CF non gli permise di conquistare il titolo. In quella stagione l'attacco fu soprannominato \"stukas\", come i devastanti velivoli da guerra tedeschi.\nDopo alcuni anni nelle prime posizioni della Liga senza mai riuscire a vincere il titolo, nel 1945-1946 arriv\u00f2 l'unico titolo nella competizione. L'ultima giornata contro il Barcelona, la squadra allenata da Ram\u00f3n Encina, sul campo Les Corts, riusc\u00ec a vincere con un gol di Ara\u00fajo. La societ\u00e0 riusc\u00ec comunque a conquistare il secondo posto nel 1939-1940, 1942-1943, 1950-1951 (risultato molto contestato) e 1956-1957.\nTre anni dopo nel 1948 il Sevilla vinse la sua terza Coppa di Spagna contro il Celta de Vigo per 4 reti a una. Nel 1955 e nel 1962 ottenne il secondo posto nella stessa competizione. Dopo la sconfitta nella Coppa di Spagna del 1962, il Siviglia dovette attendere 44 anni per disputare un altro match valido per un titolo a livello nazionale o internazionale. In questi anni pochi risultati buoni furono oscurati da molti risultati negativi. Il Sevilla FC inaugur\u00f2 il suo nuovo stadio nel 1958, poco dopo la morte del suo presidente pi\u00f9 rappresentativo, Ramon Sanchez Pizju\u00e1n, in onore del quale fu intitolato il nuovo campo di gioco.\nAnni sessanta e settanta.\nNel 1960 il Siviglia giunse a met\u00e0 classifica, nella stagione 1965-1966 si qualific\u00f2 per la Coppa delle Fiere ma l'anno seguente riusc\u00ec solo a salvarsi da una retrocessione che avvenne nella stagione successiva, dopo 33 anni consecutivi nella massima divisione. Due anni dopo riusc\u00ec a classificarsi terzo, risultato che gli permise di partecipare alla Coppa delle Fiere ma che non imped\u00ec la retrocessione nella stagione 1971-1972. La squadra milit\u00f2 3 anni nella seconda divisione. Il primo di questi anni la societ\u00e0 visse la tragica morte del centravanti Pedro Berruezo sul campo del Pasar\u00f3n a Pontevedra.\nLa qualit\u00e0 della squadra che vedeva tra le sue file il famoso Biri-Biri (che prende il nome alla famosa penna) gli permise una nuova promozione in prima divisione nella quale rimase per 21 anni. Come aneddoto si pu\u00f2 ricordare il gol segnato da Paul Breitner, terzino tedesco del , che nella stagione 1975-76 firmo una realizzazione attraverso un foro laterale della rete. Nel 1980, la rosa formata da giocatori come Francisco L\u00f3pez Alfaro e Pintinho (che segn\u00f2 4 reti al suo debutto contro il ), allenata prima da Miguel Mu\u00f1oz e quindi da Manolo Thistle sfoder\u00f2 un calcio che impression\u00f2 l'Europa, permettendo al club di partecipare due volte consecutive alla Coppa UEFA nelle stagioni 1981-1982 e 1982-1983. Durante gli ottavi di finale di Coppa UEFA 1982-83, dopo la sconfitta esterna contro i greci del per due reti a zero, ribalt\u00f2 il risultato in casa vincendo per quattro reti a zero, ma nei seguenti quarti di finale venne eliminato dai tedeschi dell'1. FC Kaiserslautern.\nAnni novanta.\nAlcuni anni dopo, nella stagione 1989-90, con Vicente Cantatore sulla panchina, il club ottenne una nuova partecipazione alla Coppa UEFA. Quell'anno la punta austriaca Anton Polster riusc\u00ec a segnare 33 reti ma non vinse la classifica dei capocannonieri poich\u00e9 Hugo S\u00e1nchez riusc\u00ec ad arrivare a quota 38. Nella stagione 1992-1993 Diego Armando Maradona arriv\u00f2 nel club per mano del nuovo allenatore Carlos Bilardo, gioc\u00f2 poco e lasci\u00f2 la squadra a fine stagione, senza mai esaltare il pubblico andaluso. Sotto la guida di Luis Aragon\u00e9s, durante la seconda stagione riusc\u00ec a raggiungere buoni risultati classificandosi per la Coppa UEFA 1994-1995 ma nessuno poteva prevedere quello che sarebbe successo l'anno successivo.\nLa legge sportiva obbliga le squadre, che si stanno gradualmente trasformando in Sociedades An\u00f3nimas Deportivas (una particolare tipologia di societ\u00e0 per azioni spagnole), a presentare garanzie in base alle previsioni dei debiti prima del 1\u00ba agosto 1995. Per cause diverse il Siviglia ed il Celta Vigo non poterono completare questi obblighi e furono retrocesse d'ufficio nella Segunda Divisi\u00f3n spagnola. La notizia provoc\u00f2 importanti reazioni da parte dei tifosi decisi a scendere in piazza per mostrare il proprio disappunto nei confronti delle decisioni sportive. La dirigenza del Sevilla afferm\u00f2 inoltre di aver spedito tutta la documentazione richiesta entro il limite indicato. La federazione integr\u00f2 in prima divisione le due squadre retrocesse la stagione precedente, vale a dire Real Valladolid e Albacete. Le pressioni dei tifosi spinsero la FEF a creare un campionato straordinario a 22 squadre per due anni riammettendo anche le due formazioni retrocesse d'ufficio. Nonostante le problematiche estive la stagione del Siviglia fu buona; la partecipazione alla Coppa UEFA si concluse con l'eliminazione per mano dei connazionali del Barcellona.\nL'azionista di maggioranza del club, Gonz\u00e1lez de Caldas, ed il tecnico Camacho, portarono il club alla rovina sportiva e al fallimento economico, svendendo i giocatori per uscire dai debiti. Anche lo stadio fu messo in vendita. La rosa orfana dei suoi campioni non pot\u00e9 far altro che subire l'ennesima retrocessione in seconda divisione. Dopo due stagioni arriv\u00f2 la nuova promozione a spese del Villarreal, ma la stagione 1999-2000 in prima divisione fu una delle peggiori della storia del club e si concluse con una nuova retrocessione.\nAnni duemila.\nDopo alcuni anni di sconfitte e problemi economici, Roberto Al\u00e9s assunse la presidenza del Sevilla FC. Sotto il suo mandato le parole d'ordine furono \"economia di guerra\" e \"metodo tedesco\". Inizi\u00f2 cos\u00ec un periodo di austerit\u00e0 e riduzione dei debiti.\nIl Siviglia, con debiti elevatissimi e praticamente senza denaro (lo stesso Roberto Al\u00e9s dovette pagare dei palloni per fare allenare la squadra, con le casse del club completamente vuote), fu obbligato a vendere le sue stelle, tra cui Vasil\u012bs Tsiartas, Juan Carlos, Carlos Marchena e Jesuli, alcune delle quali cresciute nelle giovanili. Fu nominato l'ex portiere e amministratore delegato Monchi come direttore sportivo, mentre Joaqu\u00edn Caparr\u00f3s fu scelto come allenatore. Secondo la politica del \"hombres, y no nombres\" furono ingaggiati giocatori semisconosciuti, la maggior parte dei quali a costo zero. La politica della squadra era quella di seguire al meglio i propri giocatori e le reali necessit\u00e0 della formazione. Fu inoltre creata una vera e propria rete capillare di osservatori per scovare giovani talenti in tutto il mondo, specialmente in Sud America.\nLa nuova rotta diede i suoi frutti, dato che con prestazioni molto concrete se pur poco spettacolari la squadra riusc\u00ec a guadagnare la promozione vincendo la seconda divisione con 23 vittorie e 66 reti, risultato che costituisce un record. Al primo anno in massima divisione, pur con pochi fondi, fu creato un gruppo competitivo che riusc\u00ec a salvarsi senza troppi problemi. Due anni dopo la presidenza pass\u00f2 al vicepresidente Jos\u00e9 Mar\u00eda del Nido, famoso per la sua gestione economica durante la crisi.\nIl nuovo presidente ebbe a disposizione pi\u00f9 denaro e pot\u00e9 acquistare negli anni giocatori di alto livello, senza per\u00f2 depauperare le risorse economiche. Intanto, grazie anche ai primi buoni risultati, i tifosi tornarono a sostenere il club con pi\u00f9 passione e a popolare lo stadio per le partite casalinghe. Tra i giovani colpi di mercato a basso prezzo del nuovo presidente figuravano l'uruguaiano Dar\u00edo Silva e le stelle brasiliane J\u00falio Baptista e Daniel Alves, allora sconosciuti ai pi\u00f9 in Europa, giocatori che portarono alla ribalta il club a livello continentale fino all'accesso alla Coppa UEFA.\nNella stagione 2004-2005, che precedette il centenario del club, il club occup\u00f2 per tutta l'annata una posizione utile per disputare l'anno dopo i preliminari di UEFA Champions League, ma per via una sconfitta casalinga subita all'ultima giornata contro il (0-2) ottenne solo il sesto posto e la qualificazione alla Coppa UEFA. Protagonisti dell'annata furono i giovani Jes\u00fas Navas e Sergio Ramos e il brasiliano J\u00falio Baptista, autore di 18 gol in 33 partite.\n2005-08: le due Coppe UEFA e la Supercoppa europea, la tragedia di Puerta.\nCon Juande Ramos in panchina, nell'annata seguente, quella del centenario, l'epilogo amaro si ripet\u00e9. La formazione andalusa, distratta dall'impegno europeo in Coppa UEFA, fu superata in campionato da e Barcellona e concluse il campionato 2005-2006 al quinto posto. L'anno del centenario coincise, per\u00f2, con l'inizio del periodo vincente in Europa.\nAvendo concluso la stagione 2004-2005 al sesto posto nella Liga, il Siviglia ebbe accesso al primo turno della Coppa UEFA 2005-2006. Dopo aver superato il primo turno e la fase a gironi, elimin\u00f2 il ai sedicesimi di finale e si qualific\u00f2 per gli ottavi. Sconfitto dal nella partita d'andata, nella gara di ritorno in casa il 16 marzo 2006, che coincise con la cinquantesima partita del Siviglia in competizioni europee, la squadra andalusa vinse per 2-0 e si qualific\u00f2 ai quarti. Ebbe la meglio anche sullo con un computo totale dei gol di 5-2, qualificandosi cos\u00ec alle semifinali. La semifinale contro lo era considerata da molti una sorta di finale anticipata. Dopo un pareggio a reti inviolate a Gelsenkirchen, il ritorno a Siviglia si present\u00f2 molto complicato per il conto dei gol in trasferta. La partita si svolse nel pieno della polemica tra il Siviglia e la televisione spagnola Antena 3, che deteneva i diritti di trasmissione della competizione. Dopo alcuni giorni di negoziato tra le due societ\u00e0, la stazione televisiva decise di non mandare in onda la diretta in tutta la Spagna. La partita fu trasmessa esclusivamente in Germania e su un canale satellitare di lingua tedesca. Il ritorno si svolse durante la Feria de Abril, una delle pi\u00f9 importanti celebrazioni per la citt\u00e0 andalusa. Proprio alla fiera i tifosi che non sapevano se avrebbero potuto vedere in televisione l'importante match tentarono di acquistare gli ultimi biglietti in circolazione. La partita di ritorno fu combattuta come all'andata e i tempi regolamentari finirono sullo 0-0. Ai supplementari fu Antonio Puerta a segnare il gol della vittoria, conducendo la formazione andalusa alla sua prima finale europea. Il 10 maggio 2006, ad Eindhoven, il Siviglia sconfisse il per 4-0, scarto record per una finale di Coppa UEFA giocata in match singolo. I marcatori furono, nell'ordine: Lu\u00eds Fabiano, Maresca (doppietta) e Fr\u00e9d\u00e9ric Kanout\u00e9.\nAvendo vinto la Coppa UEFA, il Siviglia ebbe diritto a disputare la partita valida per l'assegnazione della Supercoppa europea contro il Barcellona, che pochi mesi prima aveva vinto la UEFA Champions League. Il 25 agosto 2006, allo Stadio Louis II di Montecarlo, il club andaluso sconfisse i \"blaugrana\" con un secco 3-0. I gol di Renato e quello di Fr\u00e9d\u00e9ric Kanout\u00e9 sul finire del primo tempo portarono al successo, suggellato dal calcio di rigore di Enzo Maresca nel finale di gara. Come nella finale di Coppa UEFA, anche in questa partita il Siviglia fece registrare il record di reti realizzate in una finale unica di Supercoppa europea. La squadra si aggiudic\u00f2 cos\u00ec il secondo titolo europeo in tre mesi, un risultato storico per una societ\u00e0 che fino a pochi anni prima militava nella seconda divisione spagnola.\nLa stagione 2006-2007 vide il club lottare sia sul fronte nazionale che continentale. L'obiettivo del presidente, Jos\u00e9 Mar\u00eda del Nido, era quello di qualificarsi alla UEFA Champions League della stagione successiva. Alla fine del rocambolesco campionato il Siviglia giunse al terzo posto dietro Real Madrid e Barcellona e si qualific\u00f2 per il terzo turno preliminare della UEFA Champions League 2007-2008. La stagione fu comunque trionfale. Il 3 maggio 2007, vincendo per 2-0 in casa, la squadra si qualific\u00f2 per la seconda finale consecutiva di Coppa UEFA dopo aver rimontato la sconfitta dell'andata (1-0) contro l'Osasuna. Pochi giorni dopo, il 9 maggio, si qualific\u00f2 anche per la finale di Coppa del Re, battendo il Deportivo de La Coru\u00f1a per 2-0 nella semifinale di ritorno, dopo il successo per 3-0 dell'andata. Il 16 maggio vinse per la seconda volta la Coppa UEFA prevalendo nella finale tutta spagnola disputata ad Hampden Park, Glasgow, contro l'Espanyol. I supplementari finirono in parit\u00e0, con due reti per parte, mentre ai tiri di rigore si impose il Siviglia per 5-3. Il 23 giugno la squadra di Ramos concluse una stagione eccezionale vincendo la sua quarta Coppa del Re, in finale contro la rivelazione Getafe allenata da Bernd Schuster.\nL'inizio del campionato seguente fu segnato da un evento drammatico: durante la prima partita di campionato del Siviglia contro il Getafe (vinta per 4-1), Antonio Puerta si accasci\u00f2 a terra improvvisamente, colpito da arresto cardiaco. Malgrado si fosse rianimato per raggiungere gli spogliatoi, il giovane fu nuovamente colpito da altri arresti cardiaci e trasportato in ospedale, ma tutti i tentativi di salvarlo furono inutili: mor\u00ec all'et\u00e0 di 22 anni. Nella sfida di Supercoppa europea del 31 agosto 2007 allo Stadio Louis II di Montecarlo, persa per 1-3 contro il , tra i tanti omaggi a lui dedicati fu osservato un minuto di silenzio. Verso la fine di ottobre Ramos, accordatosi con il , si dimise e fu sostituito da Manolo Jim\u00e9nez. In UEFA Champions League il Siviglia fu sorteggiato in un girone con Arsenal, , e . Dopo aver perso per 3-0 la prima partita contro l'Arsenal, gli andalusi vinsero le restanti cinque partite qualificandosi agli ottavi come primi classificati nel raggruppamento. Contro il , il Siviglia perse per 3-2 l'andata in Turchia e con lo stesso risultato vinse il ritorno in casa, ma i rigori furono fatali agli andalusi, che furono eliminati dalla competizione. In campionato la squadra si piazz\u00f2 quarta a pari punti con l'Atletico Madrid, ma per classifica avulsa il piazzamento divenne il quinto posto. Il Siviglia manc\u00f2 cos\u00ec la qualificazione alla UEFA Champions League, centrando invece un piazzamento utile per accedere alla Coppa UEFA.\nFin dall'inizio della Liga 2008-2009 il Siviglia mise in mostra un bel calcio e parve addirittura in grado di lottare ad armi pari con Barcellona e Real Madrid. Dopo tre mesi ottimi, la squadra andalusa attravers\u00f2 tuttavia un periodo di difficolt\u00e0 a cavallo fra novembre e dicembre, durante il quale affront\u00f2 nell'ordine le altre quattro grandi di Spagna: Barcellona, Real Madrid, Valencia e Villarreal. Il periodo di crisi culmin\u00f2 con l'eliminazione in Coppa UEFA gi\u00e0 nella fase a gironi, a causa della sconfitta per 1-0 contro la . L'inizio del 2009 fu caratterizzato da un buon percorso in campionato, che stabilizz\u00f2 i biancorossi al terzo posto della Liga, ma anche dall'eliminazione in semifinale di Coppa del Re per mano dell'Athletic Club di Bilbao. In primavera il Siviglia si present\u00f2 con un buon vantaggio sulle altre pretendenti al terzo posto, ma le quattro sconfitte consecutive contro Getafe, Barcellona, Real Madrid e Valencia misero a rischio la qualificazione alla massima competizione europea. La vittoria nello scontro diretto col Villarreal (0-2) per\u00f2 riaccese l'entusiasmo e gli andalusi tornarono a fare punti e convincere. Il 23 maggio 2009, alla penultima giornata di campionato, il gol di Diego Perotti al 90\u00b0 della sfida con il consegn\u00f2 al Siviglia la certezza aritmetica del terzo posto finale con una giornata di anticipo e la serata si concluse fra i festeggiamenti sotto i fuochi d'artificio del S\u00e1nchez-Pizju\u00e1n, pronto ad accogliere in settembre la UEFA Champions League per la terza volta nella storia del club.\nNella Liga 2009-2010 il Siviglia non cominci\u00f2 subito bene. Ciononostante riusc\u00ec ad eliminare agli ottavi di finale della Coppa del Re il Barcellona vincendo per 1-2 al Camp Nou e perdendo per 0-1 in casa. In UEFA Champions League fu eliminato agli ottavi di finale dal CSKA Mosca. Dopo diversi risultati negativi, che fecero perdere al Siviglia il quarto posto in favore del , l'allenatore Manuel Jim\u00e9nez Jim\u00e9nez fu esonerato e sostituito da Antonio \u00c1lvarez. Con lui il Siviglia chiuse il campionato al quaerto posto, qualificandosi nuovamente alla UEFA Champions League dell'anno seguente, dopo aver combattuto a lungo per la qualificazione con il Maiorca. Inoltre vinse la Coppa del Re, sconfiggendo in finale l'Atl\u00e9tico Madrid.\nAnni duemiladieci.\nNel 2010-2011 il Siviglia comincia l'annata sconfiggendo 3-1 il Barcellona in casa, nell'andata della Supercoppa di Spagna, tuttavia al ritorno, al Camp Nou, perder\u00e0 4-0, consegnando il trofeo ai catalani a causa di un turn-over per la partita col Braga. Nei preliminari di Champions League \u00e8 eliminato dallo Sporting Braga, e quindi retrocede in Europa League. Il 26 settembre 2010, dopo la quinta giornata di campionato, l'allenatore Antonio Alvarez viene esonerato e sostituito da Gregorio Manzano. Il campionato viene chiuso al quinto posto. Il 7 giugno 2011, la societ\u00e0 nomina come nuovo allenatore Marcelino Garc\u00eda Toral, che nella stagione 2010 - 2011 aveva allenato il Racing Santander, mentre Manzano, passa all'.\n2011-2013: anni di transizione.\nLa stagione 2011-2012 si apre con l'eliminazione gi\u00e0 ai preliminari di Europa League per mano dell'. Durante la stagione la squadra resta nelle zone di medio-alta classifica della Liga, salvo poi avere un calo di rendimento e chiudere al nono posto, piazzamento che preclude agli andalusi di accedere alle coppe europee, cosa che non accadeva dal 2003. Nel mercato di gennaio la dirigenza riporta al Siviglia il calciatore Jos\u00e9 Antonio Reyes.\nNella stagione 2012-2013, dopo un buon avvio, la squadra inizia a imbattersi in risultati negativi che condurranno la compagine andalusa a met\u00e0 classifica. Nonostante il buon organico e l'obiettivo della qualificazione in UEFA Champions League fissato ad inizio stagione, la squadra coglie solamente 6 vittorie nella prima parte di annata, chiudendo il girone d'andata al 12\u00ba posto. Riesce, tuttavia, a raggiungere i quarti in Coppa del Re, dove affronta il . Dopo lo 0-0 in Aragona, il ritorno al Ram\u00f3n S\u00e1nchez-Pizju\u00e1n vede gli andalusi imporsi a valanga con un 4-0. La squadra sar\u00e0 eliminata dall' in semifinale. In campionato, sconfiggendo per 4-3 il all'ultima giornata (condannandolo cos\u00ec al 5\u00ba posto), gli andalusi arrivano noni e, grazie alla squalifica del Malaga e alla mancata licenza UEFA del Rayo Vallecano, si qualificano per i preliminari dell'Europa League.\n2013-2016: le tre Europa League vinte consecutivamente.\nIl 2013-2014 \u00e8 una stagione positiva per il Siviglia. In campionato la compagine andalusa chiude a pochi punti dall'Athletic di Bilbao che occupa il quarto posto, ultimo posizionamento utile per accedere ai preliminari di Champions League. La vera soddisfazione arriva, per\u00f2, in UEFA Europa League. Dopo aver agevolmente superato il terzo turno preliminare contro i montenegrini del (3-0 e 6-1 rispettivamente nella gara d'andata e di ritorno), i sivigliani superano altrettanto facilmente i play-off, contro la compagine polacca dello (4-1 e 5-0), accedendo cos\u00ec alla fase a gironi. La squadra andalusa \u00e8 inserita nel gruppo H con , ed e si classifica prima nel girone con 12 punti. Dopodich\u00e9 il cammino verso la conquista del trofeo si riveler\u00e0 ben pi\u00f9 tortuoso. Scavalcato il ai sedicesimi (2-2 e 2-1) e sconfitto nel derby cittadino il agli ottavi (0-2 e 2-0, gara decisa poi ai tiri di rigore, con il 4-3 in favore del Siviglia), la squadra si ritrova ad affrontare ai quarti i portoghesi del , dando vita ad un derby iberico. Dopo la sconfitta nella gara d'andata per 1-0, gli spagnoli prevarranno sul club di Oporto con un convincente 4-1 nella gara di ritorno. In semifinale, nel derby spagnolo con il , il Siviglia vince la gara di andata in casa per 2-0, ma nella sfida di ritorno al Mestalla si ritrova sotto di ben tre reti. Un gol siglato al 94\u00ba minuto dal camerunese Stephane M'Bia, che gi\u00e0 aveva messo a segno una marcatura all'andata, permette alla squadra allenata da Unai Emery di fissare il punteggio sul 3-1 e di accedere cos\u00ec alla finale, grazie alla regola dei gol in trasferta. In finale \u00e8 ancora derby iberico, contro il . Dopo lo 0-0 dei supplementari, gli andalusi vincono per 4-2 ai rigori, aggiudicandosi il prestigioso trofeo per la terza volta.\nLa stagione 2014-2015 inizia con la sconfitta in Supercoppa Europea contro il Real Madrid (0-2). In Europa League invece il percorso \u00e8 costellato di successi (contro Borussia M\u00f6nchengladbach, e Zenit San Pietroburgo) che portano gli andalusi fino alla semifinale contro la Fiorentina. La gara d'andata viene vinta per 3-0, mentre al ritorno gli andalusi si impongono al Franchi per 2-0. Il Siviglia approda cos\u00ec alla sua seconda finale consecutiva. Il 27 maggio affronta il Dnipro Dnipropetrovsk allo Stadio Nazionale di Varsavia e si impone con il punteggio di 3-2. Il club andaluso diventa cos\u00ec l'unico club capace di vincere per quattro volte la Coppa UEFA/Europa League.\nLa stagione 2015-2016 non inizia nel migliore dei modi. Gli andalusi vengono sconfitti per 5-4 dopo i tempi supplementari dal Barcellona nella gara che assegna la Supercoppa europea. In campionato la compagine di Unai Emery si classificher\u00e0 settima, ma riuscir\u00e0 ad ottenere nuovamente l'accesso in Champions League per la stagione successiva grazie al trionfo per 3-1 nella finale di Europa League, il 18 maggio a Basilea contro il Liverpool. Il Siviglia diviene la prima squadra capace di vincere per tre volte consecutive il trofeo. Questo tris di successi consecutivi in una competizione europea non si verificava da quarant'anni (quando il Bayern Monaco, nel 1975-1976, aveva vinto la sua terza Coppa dei Campioni consecutiva, facendo seguito all', che aveva conseguito un analogo risultato all'inizio di quel decennio). Il 22 maggio 2016 allo Stadio Vicente Calder\u00f3n di Madrid il club andaluso \u00e8 sconfitto per 2-0 dopo i tempi supplementari nella finale di Coppa del Re contro il Barcellona.\n2016-oggi: cambi di allenatore e il ritorno al successo europeo.\nIn vista della nuova stagione Emery lascia il club ed \u00e8 sostituito dall'argentino Jorge Sampaoli. Nell'agosto 2016 il Siviglia comincia l'annata sfiorando il successo in Supercoppa europea: contro il Real Madrid, al Lerkendal Stadion di Trondheim, \u00e8 in vantaggio per 2-1 sino al terzo minuto di recupero del secondo tempo, quando \u00e8 raggiunta sul pari prima di perdere la sfida nei tempi supplementari (3-2). Pochi giorni dopo \u00e8 sconfitta anche dal Barcellona nella doppia finale di Supercoppa di Spagna (2-0 in casa e 3-0 al Camp Nou). In Champions League la compagine andalusa supera la fase a gironi e raggiunge gli ottavi di finale, dove \u00e8 eliminata dal (vittoria per 2-1 in casa e sconfitta per 2-0 al King Power Stadium), mentre in campionato si piazza quarta, qualificandosi per i preliminari di Champions League. Alla fine della stagione Sampaoli lascia la panchina andalusa per allenare la nazionale argentina.\nLa gestione del sostituto di Sampaoli, il connazionale Eduardo Berizzo, sar\u00e0 breve. Malgrado aver centrato la qualificazione agli ottavi di Champions League, il tecnico \u00e8 esonerato il 22 dicembre 2017 con la squadra al quinto posto, dopo aver raccolto un punto nelle ultime tre partite. Gli subentra Vincenzo Montella, che firma un contratto di un anno e mezzo. Anche la gestione Montella si interrompe prima del previsto, il 28 aprile. Nonostante lo storico approdo ai quarti di finale di Champions League dopo aver eliminato agli ottavi il favorito (l'eliminazione avverr\u00e0 per mano del ) e alla finale di Coppa del Re, persa malamente (5-0) contro il , il tecnico napoletano paga i deludenti risultati in campionato (16 punti in 19 giornate) e una striscia di 9 partite senza vittorie, comprensiva di 5 sconfitte consecutive. L'allenatore italiano \u00e8 avvicendato per il finale di stagione da Joaqu\u00edn Caparr\u00f3s, la cui gestione dura quattro partite. La squadra chiude al settimo posto, valido per la qualificazione ai preliminari di Europa League dato che il Barcellona, gi\u00e0 qualificato alla Champions League, aveva vinto anche la Coppa del Re, lasciando dunque un posto libero per la seconda competizione europea.\nLa stagione 2018-2019 comincia con la nomina del nuovo allenatore, Pablo Mach\u00edn, che a novembre porta la squadra al primo posto della Primera Divisi\u00f3n e per gran parte del campionato mantiene gli andalusi in una posizione di classifica utile per la qualificazione alla UEFA Champions League. Un calo accusato dall'inizio del 2019, dovuto anche al grande numero di partite ufficiali (oltre 50) disputato in stagione, fa scivolare poi la squadra al sesto posto, cui si sommano le brutte eliminazioni ai quarti di finale della Coppa del Re contro il (vittorioso per 6-1 in casa al ritorno dopo aver perso per 2-0 l'andata) e dall'Europa League agli ottavi di finale contro lo (2-2 in casa, 2-2 in trasferta e sconfitta per 4-3 dopo i tempi supplementari, con gol decisivo subito al 119\u00ba minuto di gioco). All'indomani dell'inattesa disfatta contro i cechi, Mach\u00edn \u00e8 esonerato e sostituito dal rientrante Caparr\u00f3s, che guida i suoi al sesto posto finale.\nIl successore di Caparr\u00f3s \u00e8 Julen Lopetegui, che nel 2019-2020 porta gli andalusi al quarto posto finale in campionato e alla finale di Europa League: vincendo per 3-2 contro l', la squadra si conferma dominatrice della competizione, aggiudicandosela per la sesta volta. Nel 2020-2021 Siviglia inizia perdendo la partita di Supercoppa europea contro il per 2-1 ai tempi supplementari; raggiunger\u00e0 il quarto posto in campionato, valevole per la qualificazione alla UEFA Champions League.\nColori e simboli.\nStemma.\nIl simbolo del club \u00e8 uno scudo svizzero che all'interno presenta 4 raffigurazioni: nella parte superiore sinistra sono raffigurati i 3 santi della citt\u00e0 andalusa, San Isidoro, San Fernando e San Leandro (da sinistra verso destra), i quali sono presenti anche nello stemma della citt\u00e0; San Fernando \u00e8 seduto su un trono dorato, sormontato da un baldacchino di porpora, con una corona d'oro sulla testa, una spada nella mano destra ed il mondo in quella sinistra. Ai lati del re si possono notare i due vescovi, che impugnano un pastorale dorato con la mano destra e indossano una mitra sul capo. Nella parte superiore destra sono sovrapposte 3 lettere (S, F e C) che stanno per Sevilla F\u00f9tbol Club. In posizione centrale, \u00e8 visibile un \u201cbal\u00f3n leonado\u201d, un pallone di cuoio. Nella parte inferiore, infine, sono visibili 6 fasce verticali bianche che si alternano a 5 fasce verticali rosse, ad indicare i colori sociali del club.\nInno.\nIl vecchio inno risale al 1983. Le parole furono scritte da \u00c1ngel Luis Osquiguilea de Roncales e la musica composta da Manuel Osquiguilea de Roncales.\nNel 2005 il cantautore sevillano El Arrebato, compose l'inno del centenario del Sevilla FC, che in breve tempo arriv\u00f2 a essere il singolo pi\u00f9 venduto in Spagna, e quinto nella classifica annuale. Ben presto il singolo di El Arrebato divenne l'inno del club, Il 9 ottobre 2006 fu inserito nelle pareti dello Stadio il disco d'oro dell'inno del centenario. Il testo della canzone si presenta come un'invocazione alla divinit\u00e0 Sevilla e come una promessa di amore eterno nei confronti del club.\nStrutture.\nStadio.\nLo Stadio Ram\u00f3n S\u00e1nchez Pizju\u00e1n, inaugurato nel 1957, ha una capacit\u00e0 di 42.500 spettatori. Di propriet\u00e0 del Sevilla F\u00fatbol Club, ha le dimensioni di 105\u00d770 metri e fu ideato da Manuel Mu\u00f1oz Monasterio, architetto del progetto iniziale.\nSulla facciata sulla via Sevilla F\u00fatbol Club, che porta a Plaza Nervi\u00f3n, \u00e8 presente un mosaico che copre tutta la facciata e che mostra nella sua parte centrale lo scudo simbolo del club. Nello stesso mosaico nelle parti laterali sono presenti tutti gli emblemi delle societ\u00e0 che hanno giocato nello stadio fino al 1982. Nella parte bassa sono presenti le iniziali di tutti gli stadi precedenti del Sevilla con per ognuno la data in cui la formazione vi si \u00e8 trasferita. L'ingresso numero 16 \u00e8 dedicato ad Antonio Puerta.\nNel 2008 \u00e8 avvenuta la ristrutturazione del Ram\u00f3n S\u00e1nchez Pizju\u00e1n, per un costo che varia tra gli 80 e i 100 milioni di euro, aumentando la capacit\u00e0 fino a 66.000 spettatori. Gli architetti Juan Antonio e Santiago Balbont\u00edn hanno realizzato la trasformazione in due passi successivi, nella prima la capacit\u00e0 \u00e8 aumentata di 10.000 posti a cui si aggiungono altri 12.000 nella seconda fase. Nel giugno 2015 il RSP \u00e8 stato sottoposto ad ulteriori lavori di ammodernamento, che hanno portato la capienza a 42.714 spettatori. Lo stadio rojiblanco \u00e8 tra i pi\u00f9 caldi nel mondo del calcio e non a caso viene denominato anche \"La Bombonera de Nervi\u00f2n\".\nDiffusione nella cultura di massa.\nIl Sevilla FC ha una propria radio, SFC Radio, che trasmette sulla frequenza spagnola 91.6 FM tutto il giorno.\nInizi\u00f2 le proprie trasmissioni nel settembre 2004, la seconda radio ufficiale di un club in Spagna dopo quella del Real Murcia.\nEsiste inoltre un canale televisivo, SFC TV che inizi\u00f2 le trasmissioni con la partita di coppa UEFA 2005/2006 Zenit San Pietroburgo-Sevilla FC il 24 novembre 2006, per poi trasformarsi in un canale definitivo tre giorni dopo. Trasmette le partite amichevoli del club, oltre che notizie, interviste, presentazioni di nuovi calciatori, allenatori o dirigenti e repliche di partite precedenti e storiche.\nHa due giornali, il \"SFC Peri\u00f3dico Oficial\" ad emissione giornaliera e dal 2005 la rivista trimestrale \"Sevilla Football Club\", inviata gratuitamente a tutti i soci.\nNel gennaio 2007 il club ha vinto il \"XV premio de comunicaci\u00f3n por la Asociaci\u00f3n de la Prensa de Sevilla\" per l'\"importante campagna di comunicazione realizzata durante il 2006 sui suoi mezzi di comunicazione ufficiali\".\nIl sito del club \u00e8 il pi\u00f9 visitato in Andalusia e il terzo a livello nazionale.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del Siviglia dalla sua fondazione.\nIl Siviglia ha avuto 29 presidenti durante la sua storia, cinque dei quali sono stati eletti in condizioni speciali o come temporanei durante le elezioni. Nel 1992, dopo l'entrata in vigore della legge sulle \"Sociedades An\u00f3nimas Deportivas\" (\"SAD\"), il Siviglia venne convertito in una di queste e per questo modific\u00f2 il suo sistema di elezione del presidente, che viene eletto dai soci del club in funzione delle azioni in suo possesso.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1928-1929 alla stagione 2021-2022 il club ha ottenuto le seguenti partecipazioni ai campionati nazionali:\nStatistiche di squadra.\nTornei internazionali.\nAlla stagione 2021-2022 il club ha ottenuto le seguenti partecipazioni ai tornei internazionali:\nIl Siviglia ha una grande tradizione calcistica in Europa; fu infatti il primo club andaluso a disputare la Coppa dei Campioni, nella stagione 1957-1958, dove venne eliminato ai quarti di finale dal . Inoltre, disput\u00f2 anche la scomparsa Coppa delle Coppe.\nLa compagine andalusa detiene anche il record nazionale di imbattibilit\u00e0 casalinga nelle competizioni UEFA, con 29 incontri, ad una sola partita dal primato assoluto dell'Ipswich Town, mancato il 14 dicembre 2006 quando fu sconfitta dall'.\nOccupa la testa della classifica mondiale per club redatta dall'IFFHS e relativa al luglio 2007.\nStatistiche nelle competizioni UEFA.\nTabella aggiornata alla fine della stagione 2019-2020.\nStatistiche individuali.\nI giocatori in grassetto sono ancora in attivit\u00e0 con la maglia del Siviglia.\n\"Statistiche aggiornate al 25 maggio 2021.\"\nStatistiche di squadra.\nA livello internazionale la miglior vittoria \u00e8 il 6-0 ottenuto contro il nella fase a gruppi della UEFA Europa League 2018-2019, mentre la peggior sconfitta \u00e8 rappresentata dal 7-1 subito dal nei quarti della Coppa dei Campioni 1957-1958.\nTifoseria.\nGli ultras del Sevilla sono chiamati Biris e sono situati nel \"Gol Norte\" o Curva Nord del Ram\u00f3n S\u00e1nchez-Pizju\u00e1n. La loro fondazione \u00e8 avvenuta nel 1975, divenendo cos\u00ec la prima tifoseria organizzata di Spagna, ed il loro nome deriva dal glorioso goleador gambiano Alhaji Momodo Njle, detto Biri Biri, che ha militato nel club tra gli anni '70 e '80. Rappresentano una delle tifoserie pi\u00f9 calde del mondo e la loro ideologia \u00e8 antirazzista, antifascista e indipendentista.\nI tifosi del Sevilla FC accorrono tradizionalmente a festeggiare le proprie vittorie alla Puerta de Jerez. Questo \u00e8 dovuto alle origini del club quando, all'inizio del XX secolo, si festeggiavano le vittorie in una birreria situata vicino a Puerta Jerez, l\u00ec sorse un teatro chiamato Eslava. Oggi il punto di incontro \u00e8 l'Hotel Alfonso XIII, nel cui bar si riuniscono i giocatori e i dirigenti a celebrare le vittorie del club.\nGemellaggi e rivalit\u00e0.\nI Biris vantano un solido gemellaggio con il \"Kolectivo Sur\" dello Xerez Club Deportivo, i \"Riazor Blues\" del Deportivo La Coru\u00f1a, i \"Bukaneros\" del Rayo Vallecano, il \"Comando ultra 84\" del Marsiglia e gli \"Inter City Firm\" del West Ham.\nLa rivalit\u00e0 pi\u00f9 accesa \u00e8 quella nei confronti dei concittadini del Real Betis Balompi\u00e9. Il derby di Siviglia \u00e8 una delle stracittadine pi\u00f9 importanti in Spagna, grazie al calore e all'attaccamento alla maglia dei tifosi. I Nervionenses hanno, inoltre, una forte rivalit\u00e0 con il \"Frente Atletico\" dell'Atl\u00e9tico Madrid, a causa del gemellaggio di questi ultimi con l'altra squadra della capitale andalusa, il \"Frente Boker\u00f2n\" del Malaga, gli \"Ultras Sur\" del Real Madrid e gli \"Ultras Boys\" dello Sporting Gijon. Sono presenti avversit\u00e0 anche nei confronti del Celta Vigo, eterno rivale del Depor, del Granada (rivalit\u00e0 regionale) e del Valencia.\nIn Italia il club \u00e8 gemellato con il ed ha buoni rapporti con Milan (dal 2007, quando si disput\u00f2 la finale di Supercoppa UEFA e tutti i giocatori scesero in campo con il nome di Puerta, scomparso tragicamente pochi giorni prima, sulle maglie) e Napoli.\nOrganico.\nRosa.\n\"Rosa e numerazione aggiornate al 25 gennaio 2022.\"\n \nAltre sezioni e affiliati.\nCalcio.\nCompete nella Primera Divisi\u00f3n Femenina, il campionato femminile spagnolo. Nella stagione 2006-2007 ha raggiunto il quinto posto. Il primo gol della storia del \"Sevilla FC Femenino\" lo segn\u00f2 in un'amichevole Roc\u00edo Rios Lozano. Nella stagione 2005-2006 raggiunse il secondo posto nella Primera Divisi\u00f3n Femenina.\nIl Sevilla Atl\u00e9tico \u00e8 un club affiliato al Sevilla F\u00fatbol Club, fondato nel 1958. Il suo obiettivo \u00e8 quello di formare giocatori giovani per farli debuttare in prima squadra. Nella stagione 2006-2007 ritorn\u00f2 alla sua denominazione originale di Sevilla Atl\u00e9tico, dopo alcuni anni passati con la denominazione di Sevilla FC B. Molti giocatori che hanno vestito la maglia rojiblanca hanno militato nel Sevilla Atletico: Sergio Ramos, Luis Alberto, Jos\u00e9 Antonio Reyes, Diego Perotti, Alberto Moreno P\u00e9rez e Sergio Rico sono la prova dell'ottimo lavoro che svolge il club andaluso con i giovani calciatori.\nPallacanestro.\nIl Sevilla FC ebbe una formazione di pallacanestro che gioc\u00f2 due anni nella prima divisione spagnola. Nella stagione 1963-1964 si classific\u00f2 ottava, mentre la stagione seguente nona. il club \u00e8 estinto, ma la dirigenza sta lavorando per rifondarla."}
{"id": "127384", "revid": "1149807", "url": "https://it.wikipedia.org/wiki?curid=127384", "title": "Giovanna Mezzogiorno", "text": "Nel corso della sua carriera di attrice di cinema ha ottenuto numerosi premi, tra cui: 1 David di Donatello, 4 Nastri d'argento, 3 Globi d'oro, 2 Ciak d'oro, 2 premi Flaiano, la Coppa Volpi per la migliore interpretazione femminile alla 62\u00aa Mostra internazionale d'arte cinematografica di Venezia per \"La bestia nel cuore\" e un riconoscimento come migliore attrice protagonista da parte del National Society of Film Critics Awards, l'associazione dei critici cinematografici statunitense.\nBiografia.\nGiovanna Mezzogiorno \u00e8 figlia d'arte, nata dall'attore napoletano Vittorio Mezzogiorno e dall'attrice milanese Cecilia Sacchi. I suoi nonni materni erano il critico cinematografico Filippo Sacchi e Josepha Gianzana, figlia del banchiere Mino Gianzana e zia di Giangiacomo Feltrinelli. Dopo i primi nove anni vissuti nel quartiere romano di Casal Palocco, si trasferisce con la famiglia a Milano. Qui frequenta il \"Ginnasio Liceo Statale Cesare Beccaria\", ma dopo due bocciature si trasferisce a un liceo linguistico, dove si diploma. In seguito studia recitazione e lavora per due anni a Parigi, presso il laboratorio teatrale del regista britannico Peter Brook, amico e maestro di suo padre Vittorio; suo padre muore nel gennaio 1994 per un collasso cardiaco.\nCarriera.\nLa sua carriera comincia nel 1995, quando debutta a teatro in \"Qui est l\u00e0\", un riadattamento dell'\"Amleto\", ad opera dello stesso Peter Brook, in cui Giovanna ha il ruolo di Ofelia.\nNel 1997 debutta nel cinema con un film di Sergio Rubini, \"Il viaggio della sposa\", per il quale vince il Premio Flaiano come migliore interprete femminile. Successivamente recita nel film \"Del perduto amore\", di e con Michele Placido, e nel film tv \"Pi\u00f9 leggero non basta\", diretto da Elisabetta Lodoli. Nel 2000 \u00e8 nel ricco \"cast\" internazionale della miniserie tv francese, \"I miserabili\". Sempre nel 2001, recita la parte di Giovanna nel film \"Tutta la conoscenza del mondo\" di Eros Puglielli, con Giorgio Albertazzi.\nIl 2001 \u00e8 l'anno della consacrazione con \"L'ultimo bacio\" di Gabriele Muccino, con Stefano Accorsi. Il 2002 la vede impegnata con un ruolo difficile, quello di Ilaria Alpi, la giovane giornalista del TG3 morta in circostanze ancora non chiarite durante la guerra civile in Somalia. Il film, dal titolo \"Ilaria Alpi - Il pi\u00f9 crudele dei giorni\", diretto da Ferdinando Vicentini Orgnani, le frutta il Nastro d'argento alla migliore attrice protagonista.\nSeguono, nel 2003, il film tv \"Il segreto di Thomas\" e il film \"La finestra di fronte\", di Ferzan \u00d6zpetek, con Raul Bova e Massimo Girotti. In questo film recita la parte di Giovanna, una ragazza che, grazie al misterioso incontro con un anziano che non ha pi\u00f9 ricordi, ritrover\u00e0 la memoria dei propri sentimenti. Per \"La finestra di fronte\" riceve numerosi premi, per la sua interpretazione da attrice protagonista: il David di Donatello, il Nastro d'argento, il Globo d'oro, il Ciak d'oro e, ancora una volta, il Premio Flaiano. Compare, insieme ad altri componenti del \"cast\", anche nel videoclip del brano \"Gocce di memoria\" di Giorgia, tema musicale del film.\nNel 2004 \u00e8 Lena nel film di Sergio Rubini \"L'amore ritorna\", dove recita insieme allo stesso Rubini, a Michele Placido, a Mariangela Melato, a Fabrizio Bentivoglio e a Margherita Buy. Nello stesso anno la vediamo come protagonista nella commedia di produzione italo-francese \"Il club delle promesse\". Ritorna inoltre a recitare in teatro in \"4.48 Psychosis\", una \"pi\u00e8ce\" di Sarah Kane, per la regia di Piero Maccarinelli.\nNel 2005 interpreta Sabina in \"La bestia nel cuore\" di Cristina Comencini, una giovane doppiatrice che attraversa il lato oscuro della sua vita, legato a un episodio di abuso. Grazie a questa interpretazione vince la Coppa Volpi, per la miglior interpretazione femminile alla 62\u00aa Mostra internazionale d'arte cinematografica di Venezia. Il film viene candidato nel 2006 all'Oscar al miglior film straniero.\nNel 2006 \u00e8 la protagonista del film di fantascienza \"AD Project\", diretto da Eros Puglielli, ancora accanto a Giorgio Albertazzi. L'anno successivo \u00e8 Fermina Daza in \"L'amore ai tempi del colera\", con Javier Bardem.\nSempre nel 2007 \u00e8 sul grande schermo con il film di Francesca Archibugi, \"Lezioni di volo\" e in quello d'esordio di Davide Marengo, \"Notturno bus\", al fianco di Valerio Mastandrea. Nel 2008 \u00e8 la protagonista in \"Vincere\", film diretto da Marco Bellocchio, in cui interpreta Ida Dalser, presunta prima moglie di Benito Mussolini. La sua interpretazione le vale un Nastro d'argento e un Globo d'oro e anche una candidatura come miglior attrice ai David di Donatello 2010.\nNel 2009 \u00e8 anche protagonista, insieme a Riccardo Scamarcio, del film sul terrorismo \"La prima linea\", regia di Renato De Maria. Inoltre \u00e8 co-produttrice e voce narrante del film-documentario \"Negli occhi\", sulla vita e sulla carriera del padre, presentato in concorso nella sezione \"Controcampo Italiano\" della 66\u00aa Mostra internazionale d'arte cinematografica di Venezia.\nNel 2010 prende parte al set del primo film diretto da Rocco Papaleo, \"Basilicata coast to coast\".\nNel 2011 negli Stati Uniti \u00e8 stata premiata come migliore attrice protagonista per il ruolo di Ida Dalser in \"Vincere\" dal National Society of Film Critics Awards 2010 - l'associazione a stelle e strisce di critici cinematografici.\nNel 2017 torna a lavorare con Ferzan \u00d6zpetek nel film \"Napoli velata\".\nVita privata.\nSul set del film \"Pi\u00f9 leggero non basta\" (1998) conosce Stefano Accorsi, che diventa il suo compagno per un lungo periodo. \nSul set di \"Vincere\" ha conosciuto il macchinista Alessio Fugolo, che ha sposato nel 2009 a Griante con cerimonia civile. Da lui ha avuto due figli."}
{"id": "127385", "revid": "125886922", "url": "https://it.wikipedia.org/wiki?curid=127385", "title": "Real Sociedad de F\u00fatbol", "text": "La Real Sociedad de F\u00fatbol, meglio nota come Real Sociedad, \u00e8 una societ\u00e0 calcistica spagnola con sede a Donostia-San Sebasti\u00e1n, nei Paesi Baschi. Milita nella Primera Divisi\u00f3n, la massima divisione del campionato spagnolo di calcio. \nFigura all'ottavo posto della classifica perpetua della Primera Divisi\u00f3n spagnola ed \u00e8 una delle nove squadre spagnole a non aver mai militato in categorie inferiori alla seconda divisione. Il club conobbe il proprio periodo d'oro nei primi anni ottanta del XX secolo, in cui vinse due campionati consecutivi, una Coppa di Spagna e Supercoppa di Spagna e raggiunse in una circostanza le semifinali di Coppa dei Campioni. In tempi pi\u00f9 recenti la squadra ha invece accusato una flessione nelle prestazioni fino a retrocedere, al termine del campionato 2006-2007, in Segunda Divisi\u00f3n dopo quaranta stagioni consecutive in massima serie.\nStoria.\nLa societ\u00e0 nacque nel 1909 in seguito ad una scissione del \"San Sebasti\u00e1n Sport Club\", prima societ\u00e0 sportiva storica della citt\u00e0. La sezione calcistica acquis\u00ec il nome di \"Sociedad de Foot-ball de San Sebasti\u00e1n\" (a cui fu aggiunto l'anno successivo il titolo di \"Real\" grazie all'interessamento del re Alfonso XIII) nonch\u00e9 i colori originali della societ\u00e0 da cui si era scissa, il bianco e il blu.\nDurante i primi anni di attivit\u00e0 la squadra, pur ottenendo buoni risultati, non pot\u00e9 partecipare ai campionati locali perch\u00e9 non era stata iscritta al registro civile come societ\u00e0 calcistica. Nel 1909 la squadra fu iscritta al campionato con il nome di \"Club Ciclista de San Sebasti\u00e1n\". Con questa denominazione il club vinse la Coppa del Re, battendo il Club Espa\u00f1ol de Madrid per 3 gol a 1. Durante questi primi anni (durante i quali fu inaugurato, nel 1913, il campo di Atotxa) vi fu grande rivalit\u00e0 con l'Athletic Club ed il Racing Ir\u00fan.\nAl termine della stagione 1927-28 la Real Sociedad raggiunse la finale della \"Coppa di Santander\" contro il , che fu decisa soltanto dopo tre ripetizioni. Durante la partita ci fu anche una disputa tra i poeti Rafael Alberti (che scrisse una poesia dedicata al portiere del Barcellona, intitolata \"Oda a Plattko\") e Gabriel Celaya (che rispose alla poesia di Alberti scrivendone una intitolata \"Contraoda del poeta de la Real Sociedad\", in cui scrisse che fu l'arbitro a favorire il Barcellona piuttosto che le parate di Plattko). Nella stagione successiva la squadra, assieme ad altri nove club, fu ammessa alla prima edizione della Primera Divisi\u00f3n concludendola al quarto posto, con Paco Bienzobas miglior cannoniere del torneo.\nNelle stagioni successive la squadra fu autrice di prestazioni altalenanti (nel 1935 e nel 1942 retrocesse in Segunda Divisi\u00f3n) a causa di continue rivoluzioni all'interno della rosa: l'unico risultato degno di nota fu il terzo posto nella stagione 1930-31. I giocatori pi\u00f9 noti di questo periodo furono Ignacio Eizaguirre, Epifanio Fern\u00e1ndez e Silvestre Igoa, tutti in seguito ceduti al Valencia. Gli anni cinquanta furono caratterizzati dal secondo posto in Coppa del Re, quando perse la finale contro il Barcellona, e dalla fondazione della squadra satellite Real Sociedad B, detta anche \"Sanse\".\nRitornata in massima serie nel 1967 dopo aver trascorso cinque anni in seconda divisione, la societ\u00e0 fu acquisita da Jos\u00e9 Luis Orbegozo, che inizi\u00f2 a ricostruire la squadra: il primo risultato di questa nuova gestione fu la qualificazione in Coppa UEFA nel 1974. Dopo alcune stagioni di medio-alta classifica, nel 1979-80 la squadra (guidata da Alberto Ormaetxea) lotta per la vittoria del campionato, arrendendosi soltanto alla penultima giornata a causa di una sconfitta contro il Siviglia. Questa partita, oltre a sancire il sorpasso in classifica del , ha interrotto un record di imbattibilit\u00e0 che durava 38 giornate. La squadra ebbe modo di riscattarsi nella stagione successiva, vincendo il campionato grazie al vantaggio negli scontri diretti contro il Real Madrid: i baschi raggiunsero le \"merengues\" all'ultima giornata grazie ad un gol segnato allo scadere da Zamora. La Real Sociedad si ripet\u00e9 anche nella stagione successiva, vincendo sia campionato che Supercoppa di Spagna. Il campionato 1982-83 vide la squadra classificarsi in settima posizione, ma l'annata fu caratterizzata dalla cavalcata in Coppa dei Campioni dove raggiunse le semifinali e fu eliminata dall', futuro vincitore della manifestazione.\nDopo alcune stagioni concluse a ridosso delle prime posizioni, la Real Sociedad conobbe un secondo periodo d'oro alla fine degli anni ottanta, in cui vinse la Coppa del Re nella stagione 1986-87 (grazie ad una prestazione maiuscola in finale del portiere Arconada) e sfior\u00f2 il \"double\" nella stagione 1987-88, concludendo al secondo posto sia in campionato, sia in coppa nazionale. I principali artefici di questi successi furono Bakero, Begiristain, L\u00f3pez Rekarte (che a partire dal 1988 si trasferiranno al Barcellona, dove si affermeranno a livello internazionale) e l'irlandese John Aldridge, capocannoniere del Liverpool.\nDopo un decennio opaco, la Real Sociedad torn\u00f2 a lottare per il titolo nella stagione 2002-03. I baschi, guidati dal francese Raynald Denoueix, rimasero in vetta per la maggior parte del campionato, venendo superati dal Real Madrid soltanto alla penultima giornata. Durante questa stagione si misero in evidenza giocatori come Darko Kova\u010devi\u0107, Xabi Alonso, Javier de Pedro, Nihat Kahveci e Valery Karpin. La grande stagione non serv\u00ec per\u00f2 a risollevare lo stato economico della societ\u00e0, disastrato da una cattiva gestione del presidente Jos\u00e9 Luis Astiazar\u00e1n, fautore di acquisti fallimentari come quelli del coreano Lee Chun-soo, pagato 4 milioni di euro.\nL'ascesa di Miguel Fuentes alla propriet\u00e0 della squadra, avvenuta nel 2005 dopo una controversa elezione (nonostante avesse ottenuto meno voti, riusc\u00ec a prevalere sull'avversario Miguel Santos grazie al maggior numero di azionisti a disposizione) non riusc\u00ec ad arrestare la crisi economica societaria, tanto che dopo un solo anno fu costretto a dimettersi, lasciando il posto a Maria de la Pe\u00f1a. Queste vicissitudini a livello societario si rifletterono anche sul rendimento della squadra, cosicch\u00e9 al termine della stagione 2006-07 la Real Sociedad abbandon\u00f2 la Primera Divisi\u00f3n dopo quaranta stagioni consecutive. La crisi societaria continu\u00f2 anche nelle due stagioni successive, che videro l'avvicendamento di altri due presidenti (I\u00f1aki Badiola e Jokin Aperribay), fino a quando la societ\u00e0 venne posta in amministrazione controllata. Torna nella Liga nel 2010. Dopo due salvezze tranquille, nella stagione 2012-2013 conquista il 4\u00ba posto nella Primera Divisi\u00f3n (Spagna) e si qualifica ai preliminari di Champions League. Nei playoff la Real Sociedad pesca i francesi del Lione: all'andata, allo Stade de Gerland, gli spagnoli si impongono per 2-0 ed al ritorno, all'Anoeta, vincono con lo stesso risultato, qualificandosi cos\u00ec, dopo 10 anni di assenza, alla fase finale della massima competizione europea. Nel girone la squadra di Arrasate viene sorteggiata con Manchester United, e , finendo all'ultimo posto con un solo punto conquistato e un solo gol fatto.\nColori e simboli.\nColori.\nFin dalla sua fondazione, la Real Sociedad ha utilizzato come uniforme titolare una maglietta bianca con strisce verticali blu e pantaloncini bianchi. Lo stile dei calzettoni \u00e8 variato nel corso degli anni: potevano infatti essere bianchi con strisce blu, o totalmente blu. Anche lo stile della divisa in trasferta \u00e8 variato pi\u00f9 volte: solitamente \u00e8 completamente blu, ma nella stagione 2006-07 \u00e8 stata adottata una maglia nera con strisce orizzontali grigio perla, pantaloncini e calzettoni neri. A partire dalla stagione 2007-08 \u00e8 stata invece adottata una terza divisa, che adotta i colori (giallo con strisce verticali verdi) del San Sebasti\u00e1n Sport Club, club predecessore della Real Sociedad.\nInno.\nL'inno della Real Sociedad \u00e8 il txuri-urdin in euskara ed \u00e8 stata composta nel 1970 da Ricardo Sabadi:\nStrutture.\nStadio.\nLa Real Sociedad disputa le sue partite interne nello Stadio di Anoeta, inaugurato il 13 agosto 1993. Prima di quella data la squadra giocava nell'Estadio de Atocha, utilizzato a partire dal 1913, mentre il primo campo impiegato dalla squadra per le partite interne si chiamava Ondarreta, ed era situato nel centro storico di San Sebasti\u00e1n.\nCentro di allenamento.\nLa squadra si allena in una struttura sita nel quartiere di Zubieta, che dispone di sette campi, quattro di erba naturale e tre di erba artificiale.\nSociet\u00e0.\nAltre sezioni.\nSezione riserve.\nLa Real Sociedad, come la maggior parte delle squadre spagnole, possiede una societ\u00e0 filiale chiamata \"Real Sociedad de F\u00fatbol B\". La squadra, soprannominata Sanse, milita nel quarto raggruppamento della Tercera Divisi\u00f3n.\nSezione femminile.\nLa sezione calcistica femminile della squadra fu fondata nel 2004. Dal 2006 milita nella Primera Divisi\u00f3n Femenina, massima serie del calcio femminile spagnolo, ottenendo come miglior risultato un quinto posto al termine della stagione 2015-2016.\nAtletica leggera.\nFondata nel 1914, ha vinto il titolo di Campione di Spagna nel 1967. Tra gli atleti pi\u00f9 importanti che vi hanno militato vi sono Jos\u00e9 Luis Elosegui, Felix Mendiz\u00e1bal, Diego Ord\u00f3\u00f1ez, Ram\u00f3n Cid e Mikel Odriozola.\nHockey sul campo.\nLa sezione, fondata nel 1932, ha vinto diversi titoli nazionali, tra cui quattro campionati di Spagna (1976-77, 1980-81, 1991-92, 1997-98). Tra i giocatori di spicco vi \u00e8 Carme Barea, medaglia d'oro alle Olimpiadi di Barcellona del 1992.\nPelota basca.\nLa principale attivit\u00e0 della sezione \u00e8 la pallamano, in cui milit\u00f2 il campione del mondo Jes\u00f9s Gurrutxaga.\nSubacquea.\nLa sezione include alcune attivit\u00e0 subacquee come pesca e fotografia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1928-1929 alla 2018-2019 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Alberto G\u00f3rriz a quota 33, mentre i migliori marcatori sono Darko Kova\u010devi\u0107 e Jes\u00fas Mar\u00eda Satr\u00fastegui con 10 gol.\nStatistiche di squadra.\nA livello internazionale la miglior vittoria \u00e8 il 6-0 ottenuto contro il nella fase a gruppi della UEFA Europa League 2017-2018, mentre la peggior sconfitta il 6-0 subito contro il nel secondo turno della Coppa UEFA 1975-1976.\nTifoseria.\nSecondo un sondaggio di CIS, svolto nel 2007, la Real Sociedad era all'11\u00ba posto (a pari merito con l'Osasuna) tra le squadre pi\u00f9 tifate in tutta la Spagna.\nL'indagine indica infatti che i tifosi sarebbero pari all'1,3% della popolazione spagnola, mentre i simpatizzanti ammonterebbero all'1,5%.\nNella stagione 2008-2009, nonostante militasse in serie cadetta, fu il 12\u00ba club in quanto a numero di abbonati (circa 19.800).\nIn totale esistono 118 club della Real Sociedad formalmente riconosciute dalla societ\u00e0. La loro distribuzione geografica \u00e8 la seguente:\nOrganico.\nRosa 2021-2022.\n\"Aggiornata al 24 gennaio 2022.\"\nStaff tecnico.\n Imanol Alguacil"}
{"id": "127386", "revid": "1418004", "url": "https://it.wikipedia.org/wiki?curid=127386", "title": "Joseph O'Connor", "text": "Primo di quattro figli, fratello della musicista Sin\u00e9ad O'Connor crebbe a Dublino dove si laure\u00f2 in letteratura inglese e storia presso lo University College di Dublino, successivamente trascorse un periodo come assistente allo University College di Oxford per poi trasferirsi a Londra fino al 1996.\nInizi\u00f2 a scrivere nel 1989 e per circa 10 anni collabor\u00f2 con \"Esquire\" e l'\"Irish Tribune\". \nIl suo primo romanzo, \"Cowboys and Indians\", entr\u00f2 fra i candidati finali del \"Whitbread Prize\" e il romanzo, \"Star of the Sea\" in Gran Bretagna e Irlanda \u00e8 stato il libro di narrativa pi\u00f9 venduto in assoluto nel 2004, a confermare ulteriormente il livello di fama ormai raggiunto dall'autore.\nIn Italia \u00e8 pubblicato da Guanda. L'ultimo romanzo, \"Il gruppo\", \u00e8 uscito nel 2015, con un'edizione speciale digitale che contiene i link alle canzoni citate nel romanzo.\nJoseph O'Connor vive a Dalkey, Irlanda; con sua moglie, di origine britannica, e due figli. Collabora con il programma Drivetime, in onda sull'emittente irlandese RT\u00c9 Radio 1."}
{"id": "127387", "revid": "2020096", "url": "https://it.wikipedia.org/wiki?curid=127387", "title": "Supercopa de Espa\u00f1a", "text": "La Supercoppa di Spagna (in spagnolo: \"Supercopa de Espa\u00f1a\") \u00e8 una competizione calcistica a cadenza annuale, istituita dalla federcalcio spagnola nel 1982 e da questa organizzata.\nFino al 2019, la Supercoppa metteva di fronte la squadra campione di Spagna e la vincitrice della Coppa del Re, similmente a quanto accadeva in diverse federazioni calcistiche europee. La competizione si disputava tra la met\u00e0 e la fine di agosto, preliminarmente all'avvio del campionato. Dal 2020 le partecipanti sono diventate 4: la vincitrice della coppa nazionale e del campionato, la finalista della coppa nazionale e la squadra classificatasi seconda in campionato. La manifestazione si gioca nel mese di gennaio durante la stagione calcistica.\nAl 2022 sono state disputate 36 edizioni del torneo, che ha visto la vittoria di 10 squadre diverse. Il record di vittorie appartiene al , che ha trionfato in 13 edizioni della manifestazione.\nStoria.\nPrima della creazione della Supercoppa di Spagna si svolsero altri tornei che ne sono i predecessori:\nLe squadre partecipanti erano le vincitrici della \"Liga\" e della \"Copa del General\u00edsimo\", nome dato alla Coppa del Re durante la dittatura franchista dal 1938 al 1976.\nPer due edizioni consecutive (1986 e 1987) la Supercoppa non \u00e8 stata disputata perch\u00e9 i due club interessati (nella prima occasione Real Madrid e Real Saragozza, nella seconda Real Madrid e Real Sociedad) non hanno trovato l'accordo sulle date di svolgimento, e in altre due occasioni il trofeo venne assegnato automaticamente alla squadra che aveva vinto i due titoli, centrando il double: nel 1984 all'Athletic Bilbao e nel 1989 al Real Madrid.\nSuccessivamente venne cambiato il regolamento e la squadra vincitrice di Liga e Coppa dovette disputare la partita contro l'altra finalista di Coppa del Re: nel 1996 l'Atl\u00e9tico Madrid contro il Barcellona, nel 1998 il Barcellona contro il Maiorca, nel 2009 e nel 2015 il Barcellona contro l'Athletic Bilbao, e nel 2016 e 2018 sempre i \"Blaugrana\", questa volta contro il Siviglia.\nDalla sua fondazione sino all'edizione del 2017 la formula prevedeva un confronto di andata e ritorno tra le compagini che si contendevano la coppa. Nel 2018 la federcalcio spagnola ha optato per la gara unica, per allinearsi a quanto avviene per la supercoppa degli altri paesi.\nNel 2019 la Supercopa de Espa\u00f1a ha cambiato formato, allargando la partecipazione a quattro squadre: la vincitrice della coppa nazionale e del campionato, la finalista della coppa nazionale e la squadra classificatasi seconda in campionato. La prima edizione con il nuovo formato si \u00e8 giocata nel gennaio 2020 a Gedda, in Arabia Saudita.\nAlbo d'oro.\nFormato a due squadre\nFormato a quattro squadre\nClassifica marcatori.\n\"Aggiornata all'edizione 2022\"."}
{"id": "127388", "revid": "110157", "url": "https://it.wikipedia.org/wiki?curid=127388", "title": "Ximian", "text": "Ximian era una compagnia che forniva applicazioni desktop open source per Linux ed Unix basati sulla piattaforma GNOME. Ximian (precedentemente conosciuto col nome di \"'Helix Code\"', ed ancora prima come \"'International GNOME Support\"', per quanto questo nome fosse stato utilizzato solamente durante la fase di pianificazione) fu fondato da Miguel de Icaza e Nat Friedman nell'ottobre del 1999 e fu acquisito da Novell il 4 agosto del 2003. Novell intende continuare ed estendere lo sviluppo di tutti i progetti correnti di Ximian utilizzando il suo nome, aggiungendo supporto per i suoi software Groupwise e ZENworks.\nXimian da una parte ha sviluppato nuovi prodotti e dall'altra ha curato i gi\u00e0 esistenti progetti open source al fine di offrire un operato di maggior valore. Tutti questi progetti sono inclusi nel suo prodotto Ximian Desktop - un insieme di applicazioni open source integrate con il fine di offrire tutti gli strumenti di cui un utente lavoratore tipo potrebbe necessitare. Le cos\u00ec conosciute versioni \"Ximianized\" di GNOME, OpenOffice.org e Pidgin sono affiancate dalle seguenti applicazioni completamente nuove:\nXimian fu membro fondatore del Desktop Linux Consortium e guida lo sviluppo di Mono, un software libero sostituto di Microsoft .NET.\nOltre ai fondatori di Ximian, Novell ora assume anche molti luminari dell'open source, inclusi: Dave Camp , Robert Love , Federico Mena e Joe Shaw ."}
{"id": "127389", "revid": "599013", "url": "https://it.wikipedia.org/wiki?curid=127389", "title": "Ups", "text": "UPS pu\u00f2 riferirsi a:"}
{"id": "127391", "revid": "200568", "url": "https://it.wikipedia.org/wiki?curid=127391", "title": "Rasta", "text": ""}
{"id": "127392", "revid": "709565", "url": "https://it.wikipedia.org/wiki?curid=127392", "title": "Frontiera dei portafogli", "text": "Per frontiera dei portafogli si intende un qualsiasi insieme di portafogli che soddisfano un criterio di razionalit\u00e0 nelle scelte di investimento operate da agenti economici.\nNella prospettiva della moderna teoria delle scelte di portafoglio, il termine indica in genere il luogo dei portafogli caratterizzati dalla minima varianza ammissibile per un dato livello di rendimento atteso.\nGiustificazione.\nLa frontiera dei portafogli \u00e8 definita come il luogo dei portafogli aventi la minima varianza a parit\u00e0 di rendimento atteso; sulla base di tale definizione, agenti che preferiscono un rendimento atteso maggiore e una varianza minore (aventi, cio\u00e8 preferenze di tipo media-varianza) sceglieranno portafogli appartenenti alla frontiera. \u00c8 chiaro che, anche qualora le preferenze degli agenti economici non soddisfino tali propriet\u00e0, una frontiera media-varianza esiste sempre, e pu\u00f2 essere utile a fini semplicemente descrittivi. \nL'ipotesi di preferenze di tipo media-varianza \u00e8 apparentemente sensata, ma comunque restrittiva. In particolare, essa implica restrizioni sul tipo di funzioni di utilit\u00e0 che possono rappresentare le preferenze degli operatori di mercato. Al fine di illustrare questo argomento, si consideri una funzione di utilit\u00e0 formula_1 avente per argomento la ricchezza formula_2. Se da un lato si pu\u00f2 osservare che un agente economico non trae normalmente utilit\u00e0 dal denaro (Paperon de' Paperoni a parte), \u00e8 possibile ipotizzare che la ricchezza sia una buona approssimazione dei consumi, dai quali in ultima istanza deriva l'utilit\u00e0. Si supponga ora che la ricchezza sia una variabile casuale, e che esista il suo valore atteso formula_3; si consideri un'espansione di Taylor, centrata in formula_3, dell'utilit\u00e0 attesa:\ndove formula_6. Sotto ipotesi indolori, la funzione \"u\" \u00e8 monotona crescente, e la sua derivata decrescente, cos\u00ec che formula_7. Trascurando il termine formula_8, dunque, l'utilit\u00e0 attesa derivante da formula_2 sarebbe crescente nel valore atteso di formula_2, e decrescente nella sua varianza formula_11. D'altra parte la presenza del termine formula_8 impedisce che questo sia vero in generale. \u00c8 lecito chiedersi a questo punto sotto quali condizioni l'ipotesi di media varianza sia giustificata. Si presentano di seguito due casi notevoli.\nIn conclusione, le ipotesi alla base del modello di preferenze media-varianza appaiono alquanto restrittive. Resta comunque il fatto che (1) \u00e8 possibile trascurare il fondamento del modello in termini di utilit\u00e0 attesa (alla fine, si tratta di questioni puramente accademiche) e considerare la frontiera media-varianza un utile strumento descrittivo; (2) si pu\u00f2 considerare il modello fondato, sebbene soltanto in approssimazione, dal momento che formula_8 \u00e8 pur sempre di ordine inferiore ai primi due termini dell'espansione di formula_22.\nFrontiera dei portafogli: approccio lagrangiano.\nSi presenta di seguito l'approccio tradizionale alla costruzione della frontiera dei portafogli, anche noto come approccio lagrangiano, basata sull'ipotesi che gli operatori dell'economia abbiano preferenze di tipo media--varianza (preferiscano, cio\u00e8, un rendimento atteso maggiore e una varianza del rendimento minore, \"ceteris paribus\"). Questa formulazione ricalca quella originariamente proposta da Harry Markowitz nel 1952.\nFrontiera dei portafogli con soli titoli rischiosi.\nIn quanto segue si presenta una derivazione della frontiera dei portafogli, atta a illustrarne le principali propriet\u00e0. Detto formula_42 un generico vettore di pesi di un portafoglio, siano formula_43 il vettore dei rendimenti attesi di tutti i titoli scambiati sul mercato, e formula_44 la corrispondente matrice varianze-covarianze. Dato un rendimento atteso di portafoglio formula_45, \u00e8 possibile determinare il luogo dei portafogli che minimizzano la varianza tramite la risoluzione del problema di minimo vincolato:\ndove formula_47 denota un vettore in cui ciascun elemento \u00e8 uguale a 1. Impostando la funzione lagrangiana associata al problema:\nSi ottengono le condizioni del primo ordine:\nDa cui segue immediatamente:\nl'espressione per il vettore di pesi del portafoglio appartenente alla frontiera, in funzione dei moltiplicatori di Lagrange formula_53 e formula_54. Sostituendo nella seconda e nella terza relazione si ha il seguente sistema di equazioni in formula_53 e formula_54:\ndove formula_59, formula_60, e formula_61. Si osservi che, poich\u00e9 formula_62 \u00e8 una matrice definita positiva, formula_63 e formula_64; nulla pu\u00f2 dirsi tuttavia sul segno di formula_65. Risolvendo il sistema si ottiene:\ncos\u00ec che:\nl'espressione in forma chiusa per i portafogli della frontiera. Il segno di formula_68 \u00e8 positivo; per verificarlo, si consideri che, essendo formula_62 definita positiva, si ha:\ncos\u00ec che:\nSi osservi che in base all'espressione sopra, qualunque portafoglio della frontiera pu\u00f2 essere espresso come combinazione lineare di due portafogli:\nQuesto risultato, in apparenza banale, va sotto il nome di \"teorema di separazione tramite due fondi comuni\", dove i fondi comuni sono i portafogli:\nIl risultato di separazione tramite fondi comuni ha l'interessante implicazione che un investitore con preferenze di tipo media-varianza non ha bisogno di valutare al contempo tutti i titoli scambiati sul mercato; \u00e8 sufficiente che si concentri sui due fondi comuni.\nRappresentazione della frontiera nel piano media-varianza.\nPremoltiplicando la prima condizione del primo ordine relativa al problema di minimo che definisce la frontiera per il vettore di pesi formula_75 e riorganizzando i termini si ottiene:\ndove formula_77 denota la varianza del rendimento del portafoglio, e formula_78 il rendimento atteso (i termini sono gli stessi della sezione precedente, il pedice formula_79 evidenzia il riferimento al portafoglio). Dall'espressione sopra si evince che la frontiera dei portafogli descrive una parabola nel piano media-varianza.\nCome illustrato nel diagramma, la varianza minima \u00e8 pari a formula_80, in corrispondenza del rendimento atteso formula_81. A una stessa varianza formula_82 corrisponderanno in generale (salvo cio\u00e8 nel caso del portafoglio di varianza minima) pi\u00f9 rendimenti attesi, corrispondenti a portafogli che appartengono alla frontiera. Tale considerazione consente di dividere la frontiera in due porzioni: la prima, detta \"frontiera efficiente\" o \"frontiera dei portafogli efficienti\", ricomprende i portafogli con rendimento atteso maggiore di quello del portafoglio di varianza minima; la seconda \u00e8 detta \"frontiera dei portafogli non efficienti\".\nQuesto approccio \u00e8 alla base della derivazione del modello di equilibrio dei mercati finanziari di riferimento, il CAPM.\nFrontiera dei portafogli e CAPM.\nNel contesto presentato sopra, \u00e8 possibile derivare un risultato noto come \"zero-beta CAPM\", o CAPM in assenza di un titolo privo di rischio; questo risultato \u00e8 dovuto a Black (1972). Si consideri un portafoglio efficiente formula_83; sulla base delle condizioni del primo ordine del problema di ottimo risolto nella sezione precedente, \u00e8 immediato osservare che esistono delle costanti (moltiplicatori di Lagrange) formula_84, formula_85 tali che:\ndove formula_87 \u00e8 il portafoglio efficiente avente la minima varianza. Osservando che formula_88 si pu\u00f2 semplicemente scrivere:\nSi consideri ora il portafoglio formula_90 avente covarianza nulla con formula_83; l'espressione per la covarianza \u00e8:\nL'espressione sopra \u00e8 uguale a zero se e solo se:\nil che implica:\nPer un generico portafoglio formula_96, varr\u00e0 l'espressione:\nsulla base dei risultati sopra. Allo stesso modo, la varianza del portafoglio efficiente formula_83 si pu\u00f2 scrivere come:\nDividendo membro a membro le due espressioni e riordinando i termini, si ha:\nossia un'espressione \"\u00e0 la\" CAPM in cui il rendimento del titolo privo di rischio formula_101 \u00e8 rimpiazzato dal rendimento atteso del portafoglio formula_90, e il portafoglio di formula_83 deve soddisfare il solo criterio di essere efficiente sulla base delle preferenze di un investitore dotato di utilit\u00e0 di tipo media-varianza (ossia, non si richiede che sia il portafoglio di mercato; o per meglio dire questa relazione implica che il portafoglio di mercato nel CAPM deve essere efficiente nel senso del criterio di media-varianza). In questo contesto, la misura del rischio che caratterizza il portafoglio formula_96 \u00e8:\nFrontiera dei portafogli con un titolo privo di rischio.\nSotto le stesse condizioni del caso precedente, si introduca la possibilit\u00e0 di investire in un titolo dal rendimento \"lordo\" privo di rischio, formula_106. Se un generico investitore ha un rendimento atteso obiettivo formula_107, si pu\u00f2 scrivere, senza ledere la generalit\u00e0 di questa formulazione, formula_108, dove formula_42 denota qui il vettore di pesi del portafoglio investiti nei \"soli\" titoli rischiosi. Non c'\u00e8 inoltre bisogno di imporre che la somma dei pesi sia pari a 1: la differenza tra 1 e la somma dei pesi \u00e8 coperta dall'investimento nel titolo privo di rischio; si osservi che si ammette la possibilit\u00e0 di indebitarsi per un ammontare infinito al tasso privo di rischio formula_110. \nAnalogamente al caso precedente, \u00e8 dunque possibile impostare il seguente problema di ottimizzazione:\nLa funzione lagrangiana associata al problema \u00e8:\nLe condizioni del primo ordine (che anche in questo caso sono sia necessarie che sufficienti, essendo la funzione obiettivo strettamente convessa) impongono:\nSostituendo tale espressione nel vincolo, si ha:\ndove formula_115. Dunque:\nData l'espressione sopra, la varianza di un portafoglio appartenente alla frontiera sar\u00e0 data da:\nche rappresenta una parabola nello spazio rendimento atteso - varianza, cos\u00ec come nel caso con soli titoli rischiosi; in questo caso, nello spazio rendimento atteso - deviazione standard, la frontiera dei portafogli descrive due rette aventi intercetta pari a formula_118:\nPortafoglio di tangenza e separazione tramite fondi comuni.\nSi consideri un portafoglio che ha una posizione netta nulla nel titolo dal rendimento privo di rischio; a tale portafoglio corrisponder\u00e0 un vettore di pesi formula_120 tale che formula_121. Utilizzando l'espressione per il generico portafoglio della frontiera in presenza di un titolo rischioso, si ha:\nda cui: \nSostituendo formula_124 nell'espressione per il portafoglio appartenente alla frontiera, si ha:\nIl portafoglio formula_120 appartiene sia alla frontiera con un titolo rischioso, sia a quella derivata nel caso in cui sono disponibili soltanto titoli rischiosi; in particolare, formula_120 corrisponde al punto di tangenza tra le due frontiere nello spazio media - deviazione standard.\nAnche in presenza di un titolo privo di rischio vale un risultato di separazione tramite due fondi comuni analogo a quello illustrato nel caso precedente. In particolare, qualunque portafoglio della frontiera pu\u00f2 essere espresso come combinazione lineare del portafoglio di tangenza formula_128 e di un portafoglio che investe unicamente nel titolo dal rendimento privo di rischio.\nPortafoglio di tangenza e CAPM.\nNel caso della frontiera dei portafogli in presenza di un titolo privo di rischio, il risultato dello zero-beta CAPM di Black (1972) pu\u00f2 ricondursi immediatamente alla versione \"tradizionale\" del CAPM:\ndove formula_83 \u00e8 un portafoglio efficiente. La derivazione segue immediatamente da quanto esposto nella sezione precedente: per definizione il rendimento del titolo privo di rischio ha covarianza nulla con il rendimento di qualsiasi portafoglio rischioso, cos\u00ec che pu\u00f2 rimpiazzare il termine formula_131 nell'espressione per lo zero-beta CAPM.\nLo stesso risultato pu\u00f2 essere ottenuto in maniera pi\u00f9 formale come segue. Si consideri un'economia con agenti formula_132 dotati di preferenze di tipo media-varianza, in cui sono scambiati titoli rischiosi e un titolo privo di rischio. Si ipotizzi che il titolo privo di rischio abbia un\"'offerta netta nulla\", cio\u00e8 che a ogni posizione di debito ne corrisponda una di credito di uguale entit\u00e0. Ciascun agente risolve un problema identico a quello sopra, ottenendo le condizioni (necessarie e sufficienti) del primo ordine:\nSi denoti con formula_134 la ricchezza dell'investitore formula_135-esimo; si ha:\nSi imponga quindi la condizione che di equilibrio:\ndove formula_138 denota il valore complessivo della ricchezza dell'economia, e formula_139 \u00e8 il portafoglio di mercato. Definendo la costante:\nsi ha:\nL'espressione per il portafoglio di mercato ha dunque la stessa forma di quella dei portafogli individuali. Imponendo infine che il titolo privo di rischio abbia un'offerta netta nulla, la somma degli elementi del portafoglio di mercato deve essere pari a uno (ossia, la posizione netta dell\"'intero mercato\" nel titolo privo di rischio \u00e8 nulla):\nma questo si verifica se e solo se:\ne dunque se:\nossia, se il portafoglio di mercato \u00e8 identico al portafoglio di tangenza. Poich\u00e9 \u00e8 noto che il portafoglio di tangenza appartiene alla porzione efficiente della frontiera media-varianza, esso pu\u00f2 essere utilizzato per ottenere un'espressione per il rendimento atteso come illustrato sopra; ne segue immediatamente il CAPM nella forma tradizionale:\ndove formula_146 \u00e8 il rendimento del portafoglio di mercato."}
{"id": "127393", "revid": "1543377", "url": "https://it.wikipedia.org/wiki?curid=127393", "title": "Rottne", "text": "Rottne \u00e8 una frazione (\"t\u00e4tort\") del comune svedese di V\u00e4xj\u00f6, nella contea di Kronoberg, situato a nord del capoluogo V\u00e4xj\u00f6.\nDeve la sua notoriet\u00e0 agli Ark, il gruppo musicale svedese che si form\u00f2 proprio a Rottne nel 1991."}
{"id": "127395", "revid": "125015354", "url": "https://it.wikipedia.org/wiki?curid=127395", "title": "Ruud Krol", "text": "Con la nazionale olandese ha partecipato a due Europei (1976 e 1980) e a due Mondiali (1974 e 1978) divenendo vicecampione del mondo in entrambe le edizioni.\nCaratteristiche tecniche.\nGiocatore.\nAmbidestro, inizi\u00f2 la sua carriera rivestendo il ruolo di difensore laterale sinistro, vista la concorrenza di Wim Suurbier (all'epoca terzino destro dell'Ajax). Si adatt\u00f2 a giocare a sinistra allenandosi allo scopo per mesi; nel corso della carriera occuper\u00e0 poi la posizione di difensore centrale e successivamente di libero, di cui divenne uno dei migliori interpreti a livello europeo.\nGiocatore elegante e forte di testa, dotato di buone capacit\u00e0 di impostazione grazie ai precisi lanci lunghi e cross dalla fascia, difficile da superare nell'uno contro uno per la sua forza fisica abbinata a una buona velocit\u00e0 e progressione. Il suo carisma in campo ne faceva una guida durante la gara.\nCarriera.\nGiocatore.\nClub.\nAjax.\nCresciuto nell'Ajax B, viene portato da Rinus Michels nella squadra titolare, entrando in prima squadra sostituendo il partente Theo van Duivenbode subendo per\u00f2 un cambio di posizione per non sovrapporsi con il compagno di squadra Wim Suurbier: la coppia si rivela proficua e affiatata.\nNel 1975 diventa capitano per il ritiro di Piet Keizer.\nCon gli olandesi gioc\u00f2 per 12 stagioni, esordendo nell'annata 1968-1969: vinse a livello nazionale sei campionati olandesi e quattro coppe d'Olanda; in campo internazionale contribu\u00ec alla vittoria di tre Coppe dei Campioni consecutive, giocando le finali del 1971-1972 e del 1972-1973 per intero, dopo essere stato costretto a saltare per infortunio la finale di Wembley dell'edizione 1970-1971, due Supercoppe Europee e una Coppa Intercontinentale.\nDurante la sua permanenza con la maglia degli olandesi fu scelto dai lettori della rivista Onze come giocatore della squadra dell'anno per il 1976, 1978 e 1979; lo stesso accadde nel 1980 e 1981.\nTra i riconoscimenti personali conseguiti va annoverato il terzo posto nella classifica del Pallone d'oro 1979.\n\u00c8 ritenuto uno dei calciatori pi\u00f9 importanti della squadra olandese.\nVancouver Whitecaps, Napoli e Cannes.\nLasciato l'Ajax approd\u00f2 in Canada, nel Vancouver Whitecaps, con cui disput\u00f2 il Campionato NASL giocandovi 16 gare.\nDal Canada, nel 1980, venne prelevato dal Napoli all'inizio in prestito, tramutatosi in acquisto grazie all'intervento dell'allora direttore generale Antonio Juliano: durante la sua permanenza con i partenopei, militanza arrivata alla fine della sua carriera ma malgrado tutto di alto livello gioc\u00f2 nel ruolo di libero pur avendo la possibilit\u00e0 di spingersi in attacco, su decisione dell'allora allenatore partenopeo Rino Marchesi.\nIl suo arrivo fu accolto con entusiasmo portando a un aumento del numero di abbonamenti: nel suo primo anno in Italia (1980-1981) raggiunse con il Napoli il terzo posto in classifica, sfiorando lo scudetto. Nello stesso campionato segn\u00f2 anche il suo unico gol in maglia azzurra nella partita Brescia-Napoli finita 1-2 per i partenopei, all'85\u00ba minuto. A conferma dell'ottima stagione disputata si aggiudic\u00f2 il \"Guerin d'oro\".\nNella stagione successiva la squadra chiuse il campionato al quarto posto. Nelle successive due stagioni complice anche i molti avvicendamenti in panchina la squadra partenopea lotter\u00e0 solo per la salvezza e, alla fine della travagliata stagione 1983\u20131984, Krol lasci\u00f2 il Napoli provato da un infortunio al menisco subito nei primi mesi del 1983 e da continui problemi fisici che gli fecero saltare numerose gare.\nDurante le sue stagioni in Campania si distinse comunque come \u00abcolonna\u00bb e leader dei partenopei dei primi anni ottanta, ricordato anche a distanza di tempo dopo il ritiro.\nVittima di problemi al menisco, lasci\u00f2 la citt\u00e0 campana chiudendo la sua carriera da calciatore nel Cannes, nella seconda divisione francese.\nNazionale.\nDifensore della nazionale olandese ai tempi di Johan Cruijff, fu tra i protagonisti della squadra che, grazie al cosiddetto \"calcio totale\", arriv\u00f2 alla finale del e che, pur sconfitta dalla , rivoluzion\u00f2 il modo di giocare al calcio in Europa.\nEsord\u00ec con gli orange il 5 aprile 1969, in amichevole contro l'. Nel giro di tre anni divenne titolare fisso della nazionale: segn\u00f2 la sua prima rete nell'amichevole contro l' del 27 marzo 1974.\nConvocato per il Mondiale 1974, fu protagonista di una sfortunata quanto ininfluente autorete a favore della nell'ultimo incontro del Gruppo 3 della prima fase; per altro si riscatt\u00f2 immediatamente segnando contro l' nell'incontro successivo, prima partita del Gruppo A della seconda fase; fu titolare fisso in tutti gli incontri della sua nazionale.\nFu per la prima volta capitano della nazionale nell'amichevole contro la del 9 ottobre 1974; divise questo ruolo con Cruijff, fino al ritiro in nazionale di quest'ultimo, avvenuto nel 1977.\nDopo un bronzo al , fu quindi capitano della sua nazionale al : ancora una volta l'Olanda arriv\u00f2 in finale, perdendo contro l'Argentina.\nIl 22 maggio 1979, affrontando l' in un'amichevole celebrativa dei 75 anni della FIFA, supera il record di Puck van Heel, che dal 1937 guidava la classifica di presenze con la nazionale olandese; tale primato gli fu tolto da Aron Winter il 29 giugno 2000.\nIl 16 febbraio 1983 scese in campo per l'ultima volta con la maglia della nazionale olandese, in una partita contro la valida per le qualificazioni all'Europeo 1984. Totalizz\u00f2 83 presenze in nazionale, siglando quattro reti.\nFu inoltre tra i convocati della Selezione Europea nella gara ufficiale della nazionale italiana, il 383\u00ba incontro disputato dagli azzurri del 25 febbraio 1981 allo Stadio Olimpico di Roma, organizzata per raccogliere fondi per le vittime del terremoto dell'Irpinia: la gara si concluse con la vittoria per 3-0 della Selezione Europea e Krol gioc\u00f2 l'intera partita.\nAllenatore.\nSi dedic\u00f2 all'attivit\u00e0 di allenatore, cominciando con i belgi del Mechelen, che diresse per una stagione. Guid\u00f2 poi gli svizzeri del Servette, sempre per una stagione. Pass\u00f2 quindi in Egitto, dove diresse lo Zamalek per cinque stagioni e la nazionale egiziana per la Coppa d'Africa 1996.\nTra il 2000 e il 2002 fu vice allenatore di Louis van Gaal nella nazionale olandese. Il 3 dicembre 2001 ritorna all'Ajax nelle vesti di vice allenatore di Ronald Koeman. Il 25 febbraio 2005 viene nominato allenatore temporaneo insieme a Tonny Bruins Slot dopo le dimissioni di Koeman. Il 14 marzo la dirigenza dell'Ajax nomina come allenatore Danny Blind e Ruud ritorna nel ruolo di vice. Il 23 maggio con il cambio guida dei \"lancieri\" lascia anche lui il suo ruolo.\nIl 15 giugno 2006 viene nominato tecnico dell'Ajaccio nella seconda serie francese. Il 31 maggio 2007 con il piazzamento al dodicesimo posto di comune accordo con il presidente Michel Moretti ha deciso di porre fine alla collaborazione, costata anche la sconfitta per 3-0 contro il Niort nell'ultima partita di campionato.\nIl 13 agosto viene nominato allenatore del Zamalek, facendo ritorno negli egiziani. Nel giugno 2008 si dimette dal club egizio dopo aver vinto la Coppa d'Egitto e piazzandosi al terzo posto in campionato a diciassette punti dai rivali storici dell'Al-Ahly, che si trovano in vetta alla classifica. Tra il 2008 e il 2011 allen\u00f2 i sudafricani degli Orlando Pirates.\nDal 2012 allena i tunisini dello Sfaxien.\n\u00c8 stato anche selezionatore della Nazionale tunisina per soli due mesi: ha diretto la nazionale solo nelle due partite contro il valide per i play-off africani di qualificazione ai Mondiali 2014.\nDal 21 gennaio 2014 entra alla guida dell'Esperance de Tunis: malgrado la conquista del campionato locale, viene esonerato nel maggio 2014 perch\u00e9 la squadra perde due gare di seguito nella Champions League africana.\nIl 12 giugno 2015 viene nominato allenatore della squadra marocchina del Raja Casablanca. Il 5 novembre viene esonerato dopo un durissimo comunicato sulla sua gestione della squadra e rapporti tesi con i giocatori.\nDopo il ritiro.\nHa vissuto a Johannesburg, dov'\u00e8 stato commentatore per la TV sudafricana Supersport.\nStatistiche.\nCronologia presenze e reti in nazionale.\n "}
{"id": "127396", "revid": "71155", "url": "https://it.wikipedia.org/wiki?curid=127396", "title": "Martin Ax\u00e9n", "text": "Dal 1997 \u00e8 il chitarrista del gruppo musicale glam rock The Ark. Prima dell'ingresso nella \"band\" Ax\u00e9n non aveva al suo attivo significative esperienze musicali; si era distinto in competizioni giovanili di corsa, ed aveva lavorato poi come cuoco."}
{"id": "127399", "revid": "1602064", "url": "https://it.wikipedia.org/wiki?curid=127399", "title": "Itanium", "text": "Itanium \u00e8 il nome commerciale del primo processore con architettura interamente a 64 bit sviluppato da Intel insieme a Hewlett-Packard allo scopo di fare concorrenza ai processori RISC DEC Alpha. Tale architettura prende il nome di IA-64, per differenziarsi dalla IA-32 alla base delle altre CPU Intel, Xeon sempre per i server, Pentium (Pentium 4 compresi i predecessori e Pentium D) e Core.\nOriginariamente previsto per il 2000, \u00e8 invece arrivato sul mercato solo a giugno 2001 dopo molti rimandi e alcune smentite che volevano sostenere addirittura l'abbandono del progetto per gli alti costi e le scarse previsioni di rendita.\nStoria.\nLa strada che porta a Itanium parte nel 1993, quando HP rivel\u00f2 i suoi piani per progettare una nuova architettura che fosse alternativa a quella RISC e ne superasse alcune arcaiche limitazioni. L'idea era quella di riuscire a progettare chip che, pur rivolgendosi al mercato di fascia alta, potessero contare su un processo produttivo a basso costo ma su un'architettura prestante e altamente scalabile. Ma per un progetto del genere occorrevano molti soldi, e HP cap\u00ec che da sola non ce l'avrebbe mai fatta.\nEra il 1994 quando Intel e HP annunciarono pubblicamente la loro alleanza e l'intenzione di sviluppare congiuntamente una nuova generazione di processori in grado di competere con le rivali del calibro di Sun Microsystems e IBM. Per l'architettura di questi chip, oggi battezzata IA-64, HP scelse di combinare la sua tecnologia superscalare con quella very long instruction word (VLIW), adottata anche da Transmeta per le sue CPU Crusoe prima, e Efficeon poi.\nSecondo Bob Rau, un ricercatore di HP, \"un chip VLIW opera come un'orchestra classica, suonando composizioni gi\u00e0 scritte, mentre un chip superscalare lavora pi\u00f9 similmente ad un quartetto jazz, dove i musicisti improvvisano e reagiscono al volo al modo di suonare degli altri musicisti\".\nIl nome che HP diede alla sua architettura ibrida fu explicitly parallel instruction computing (EPIC), una tecnologia che, a detta del noto marchio, combina il meglio dei due progetti per risolvere grossi e annosi problemi che da sempre hanno afflitto le due architetture tradizionali: CISC e RISC. L'alleanza fra Intel e HP avrebbe portato vantaggi per entrambe: per la prima era l'occasione di entrare nell'amb\u00ecto e lucroso mercato dei server, per la seconda l'opportunit\u00e0 di veder diffusa una piattaforma su cui sarebbe potuta partire avvantaggiata rispetto agli avversari.\nOccorsero quasi tre anni alle due aziende per buttar gi\u00f9 il primo progetto basato sull'architettura EPIC: Merced, poi ribattezzato con il nome commerciale di Itanium. Tre anni in cui i due colossi cercarono di far convergere le loro due diversissime filosofie di sviluppo: quella di Intel tesa a creare chip economici e senza troppi fronzoli, e quella di HP tesa a creare chip complessi e di proporzioni poco adatte al mercato PC. Alla fine ne \u00e8 uscito fuori questo Itanium che, accanto alla necessit\u00e0 di mantenere basse le sue dimensioni per minimizzare i difetti di produzione, e quindi il suo costo finale, integra comunque funzionalit\u00e0 di alto livello, come la correzione degli errori (machine check architecture).\nDopo anni di ricerca e colossali investimenti, Intel e HP dovettero poi affidarsi al giudizio del mercato che, per certi versi, era ancora tutto da inventare. L'era dei PC a 64 bit era dunque iniziata, ma ancora adesso i suoi fondatori faticano a raccoglierne i frutti.\nDescrizione.\nAlti prezzi e basse prestazioni.\nIl primo modello, basato sul core Merced, aveva un clock di 800\u00a0MHz ed era integrato in pochissime soluzioni prodotte da Intel e HP, ovviamente, anche da Dell, storica partner di Intel nella fornitura di sistemi completi basati proprio sui processori del colosso di Santa Clara.\nTali macchine erano, per quanto riguardava HP, 2 server e una workstation, fra cui un server RX9610 a 16 vie (cio\u00e8 16 cpu), mentre per quanto riguardava Dell un server PowerEdge 7150 a 4 vie e Big Blue una IntelliStation Z-Pro 6894 a due vie. Pi\u00f9 avanti, anche Compaq (poi acquisita dalla stessa HP) si gett\u00f2 nel nuovo business dei PC a 64 bit, mentre Sun Microsystems non ha mostrato nessun interesse verso l'architettura IA-64 di Intel, sostenendo che la sua piattaforma proprietaria Solaris SPARC fosse di gran lunga superiore e collaudata.\nI nuovi sistemi equipaggiati con Itanium costavano di pi\u00f9 rispetto ai server e alle workstation che adottavano gli esistenti Xeon basati sull'architettura del Pentium III, ma Intel giustific\u00f2 questo incremento di costo con le maggiori prestazioni che l'architettura a 64 bit sarebbe riuscita a fornire, soprattutto in campi quali i database e le applicazioni scientifiche e ingegneristiche. Itanium \u00e8 stato infatti progettato per eseguire applicazioni aziendali di alto livello quali quelle utilizzate in settori come i database appunto, ma anche la business intelligence, l'ERP (enterprise resource planning), il supply chain management, il calcolo intensivo, il CAE (computer-aided engineering) e le transazioni sicure. Un mercato, questo, fino a quel momento, dominato dalle CPU RISC e da produttori come Sun e IBM.\nAll'inizio erano 7 i sistemi operativi in grado di \"parlare\" il linguaggio IA-64 di Itanium: HP-UX di HP, AIX 5L di IBM; le versioni a 64 bit di Windows e le distribuzioni Linux di Red Hat, Caldera, SUSE e TurboLinux. Inutile dire che i 2 sistemi operativi che la facevano da padrone anche nel settore dei PC a 64 bit, sono stati i due antagonisti per antonomasia: Windows e Linux.\nComunque, nel frattempo, la stessa Intel metteva gi\u00e0 le mani avanti (per rispondere ai molti scettici riguardo alle presunte basse prestazioni dei chip Itanium rispetto ai pi\u00f9 blasonati processori con architettura RISC) sostenendo che questa prima generazione di chip IA-64, sarebbe stata soltanto una CPU di sviluppo: entro pochi mesi, infatti, questo chip (basato su Merced come detto prima) avrebbe lasciato il posto a McKinley che era il nome in codice di quello che poi divent\u00f2 l'Itanium 2.\nSistemi operativi.\nL'arrivo sul mercato della CPU Itanium non rappresent\u00f2 un grosso sforzo soltanto da parte di Intel, ma anche da parte di tutti quei produttori che stavano convertendo i loro sistemi operativi alla nuova architettura IA-64. La gara a chi sarebbe arrivato per primo se la aggiudicarono rispettivamente Windows e Linux, i primi sistemi operativi ad aver girato con successo su di un prototipo di Merced. A seguire arrivarono anche IBM con Monterey 64, HP con il suo Unix e Sun con Solaris. Compaq, dopo numerose difficolt\u00e0, decise invece di abbandonare il progetto di porting del Tru64 su Itanium, mentre Silicon Graphics rinunci\u00f2 alla conversione di Irix in favore di Linux.\nAl progetto Monterey 64, che aveva per obiettivo lo sviluppo di un sistema Unix a 64 bit compatibile con Itanium, parteciparono anche, oltre a IBM, Santa Cruz Operation e Sequent. Tru64 rappresentava invece una differente versione di Unix a 64 bit sviluppata da Compaq per la nuova generazione di CPU Alpha. Questa piattaforma \u00e8 risultata troppo complessa perch\u00e9 Compaq, con i suoi mezzi, potesse farne un porting su architettura IA-64: nonostante l'azienda abbia battuto sul tempo gli avversari nello sviluppo di un sistema operativo a 64 bit, l'incompatibilit\u00e0 con Itanium rappresent\u00f2 inevitabilmente un handicap non trascurabile. Ma se Compaq poteva avere delle conseguenze negative dall'aver abbattuto il suo ponte con Itanium, Sun invece, ebbe lo stesso problema per un motivo diametralmente opposto. Il supporto in Solaris dell'architettura Intel, rischi\u00f2 di infliggere il colpo di grazia al gi\u00e0 malandato mercato dei suoi processori Sparc.\nFra i protagonisti non poteva certo mancare Linux. Grazie al progetto \"Trillian\", fra i cui membri si trovavano V.A. Linux Research, IBM, Intel, SGI e Cygnus (poi acquisita da Red Hat), questa piattaforma ha rappresentato gi\u00e0 dall'inizio il banco di prova pi\u00f9 interessante per il nuovo chip Intel e anche la piattaforma pi\u00f9 promettente per il futuro. Microsoft, dal canto suo, anche se un po' in ritardo, arriv\u00f2 al termine del progetto Janus, ovvero l'aggiornamento a 64 bit di Windows 2000, immettendolo sul mercato poco tempo dopo il rilascio di Itanium da parte di Intel.\nCirca un anno dopo la fusione tra Compaq ed HP (novembre 2003), HP complet\u00f2 il porting del proprio sistema operativo OpenVMS su questa architettura rinnovando ancora una volta uno dei primi ma ancora solidi sistemi operativi."}
{"id": "127401", "revid": "640277", "url": "https://it.wikipedia.org/wiki?curid=127401", "title": "11 Parthenope", "text": "Partenope (dal greco \"\u03a0\u03b1\u03c1\u03b8\u03b5\u03bd\u03cc\u03c0\u03b7\", catalogato secondo la designazione asteroidale come 11 Parthenope) \u00e8 un grande e brillante asteroide della Fascia principale. La sua composizione \u00e8 una miscela di nichel e ferro allo stato metallico e silicati di magnesio e ferro.\nParthenope fu scoperto l'11 maggio 1850 da Annibale de Gasparis come un oggetto della nona magnitudine, il secondo dei nove asteroidi individuati nella sua vita. Fu battezzato cos\u00ec in onore di Partenope, una delle sirene nella mitologia greca, che secondo la leggenda fond\u00f2 la citt\u00e0 di Napoli. Quando de Gasperis individu\u00f2 Igea nel 1849, John Herschel gli sugger\u00ec di adottare il nome Partenope per quell'asteroide, per omaggiare il luogo della scoperta - l'osservatorio di Capodimonte a Napoli. De Gasperis, allora, decise di impegnarsi allo stremo per individuare un secondo asteroide e realizzare l'impresa di \u00abavere una \"Parthenope\" nei cieli\u00bb; annunci\u00f2 la scoperta in una lettera a John Herschel nel maggio del 1850.\nSono state osservate due occultazioni stellari di Parthenope, una il 13 febbraio 1987 e un'altra il 28 aprile 2006."}
{"id": "127403", "revid": "599013", "url": "https://it.wikipedia.org/wiki?curid=127403", "title": "Careca", "text": "\u00c8 considerato tra i pi\u00f9 forti attaccanti della sua generazione, oltre che uno dei migliori brasiliani di tutti i tempi.\nCaratteristiche tecniche.\nEra un attaccante veloce, potente e dotato tecnicamente. Il suo piede naturale era il destro, ma sapeva calciare bene anche con il sinistro. Era anche abile nei colpi di testa; il suo senso della posizione lo aiutava nel trovarsi al posto giusto in area di rigore. Capace di precisi tiri in diagonale in corsa.\nCarriera.\nClub.\nCareca esord\u00ec con il Guarani nella stagione 1978, bench\u00e9 facesse parte della prima squadra gi\u00e0 dal 1977. Al suo primo anno nella massima serie nazionale, segn\u00f2 13 reti in 28 partite, contribuendo alla vittoria del Guarani in campionato, prima volta nella storia della societ\u00e0: segn\u00f2 peraltro un gol nella gara di ritorno della finale contro il Palmeiras. Nelle due stagioni successive gioc\u00f2 in massima serie (nel 1979 scese in campo in una sola occasione, alla prima giornata contro il XV de Piracicaba, il 2 dicembre), mentre nel 1981 disput\u00f2 il torneo di seconda divisione, e nel 1982 gioc\u00f2 le ultime partite con il Guarani, segnando 18 gol in 17 presenze (media realizzativa: 1,06): contando anche il Campionato Paulista e le altre competizioni, Careca raggiunse quota 109 reti con il Guarani, cifra che lo rende il secondo miglior marcatore della storia del club.\nNel 1983 pass\u00f2 al San Paolo, e alla sua prima annata con il club realizz\u00f2 17 gol in 20 partite, grazie ai quali giunse al secondo posto in classifica marcatori (a pari merito con Zico e dietro a Serginho Chulapa, autore di 22 marcature). Nel 1984 non gioc\u00f2 alcun incontro di massima serie: torn\u00f2 titolare nel 1985, anno in cui segn\u00f2 12 gol in 17 incontri. Il 1986 fu uno dei migliori anni della carriera di Careca: vinse il campionato statale e quello nazionale con il San Paolo, e con 25 gol fu anche il miglior realizzatore della Copa Brasil 1986. Tra le 25 reti, vi fu anche quella segnata al 119\u00ba minuto della finale di ritorno con il Guarani, che permise al San Paolo di portare la partita ai tiri di rigore, vinti poi per 4-3. Al termine della sua esperienza al San Paolo aveva assommato 115 gol in 191 partite, contando tutte le competizioni.\nNell'estate 1987 pass\u00f2 dal San Paolo al Napoli per 4 miliardi di lire, ed esord\u00ec in campionato nella terza giornata il 27 settembre 1987 contro il Pisa alla Arena Garibaldi nella famosa partita vinta successivamente a tavolino dagli azzurri per la monetina che colp\u00ec Renica. Qui divenne il terminale dell'attacco, contribuendo a formare il trio chiamato \"Ma.Gi.Ca.\" (\"Ma\"radona, \"Gi\"ordano e \"Ca\"reca). A fine campionato sar\u00e0 vice-capocannoniere della Serie A 1987-1988 con 13 reti alle spalle di Maradona. L'anno successivo, ancora vice-capocannoniere della Serie A 1988-1989 con 19 reti, realizza la sua prima tripletta in Serie A contro la Juventus a Torino nel 3-5 finale. Mentre il 15 marzo 1989 nel ritorno dei quarti di finale della Coppa UEFA contro la Juventus dapprima si procura un calcio di rigore trasformato da Maradona e poi al 119\u00ba minuto \u00e8 suo il cross che consente a Renica di infilare per la terza volta nell'incontro Tacconi evitando i calci di rigore e consentendo al Napoli di approdare alla semifinale col Bayern Monaco dove si rende protagonista con un gol all'andata nel 2-0 finale, e con una doppietta al ritorno nel 2-2 finale che consente ai Partenopei l'accesso alla finale con lo Stoccarda. In entrambe le finali \u00e8 protagonista: all'andata segna il goal del 2-1 al 90\u00ba; al ritorno prima \u00e8 in dubbio per un attacco febbrile e poi segna il terzo goal che sanc\u00ec la vittoria del Primo Trofeo Internazionale del Napoli. Nella stessa stagione disputa anche la finale di Coppa Italia persa nel doppio confronto con la Sampdoria.\nNel 1989-90 nonostante gli infortuni, gioca 22 partite in campionato realizzando 10 reti che contribuiscono a riportare a Napoli il Secondo Tricolore della sua storia. La stagione seguente inizia nel migliore dei modi: il 1\u00ba settembre 1990 al San Paolo di Napoli si disputa la Finale di Supercoppa Italiana con la Juventus, Careca realizza una doppietta nel 5-1 finale che consente al Napoli di alzare la Prima Supercoppa Italiana della sua storia. A fine stagione le sue reti in Campionato saranno 9. Con l'addio di Maradona, e l'arrivo sulla panchina azzurra di Claudio Ranieri Careca fa parte del tridente offensivo con Zola e Padovano. A fine stagione il Napoli centra il quarto posto e Careca chiude con 15 reti in campionato e 2 in Coppa Italia. La sua ultima stagione a Napoli (1992-93) \u00e8 falcidiata di infortuni che non gli impediscono di realizzare comunque 10 reti tra Campionato e Coppe. La sua ultima rete l'ha realizzata il 9 maggio 1993 nel 2-2 contro il Genoa.\nDopo 6 stagioni e 95 gol (il gol numero 96 \u00e8 stato assegnato dall'UEFA ad un'autorete di Bratseth nella gara di coppa con il Werder Brema) al fianco di Maradona, Giordano, Carnevale, Zola e Fonseca (che lo collocano all'9\u00ba posto tra i cannonieri di sempre del calcio Napoli), Careca lasci\u00f2 gli azzurri al termine della stagione 1992-93 e prov\u00f2 con successo l'avventura nel campionato giapponese prima di tornare in Brasile dove chiuder\u00e0 dopo qualche stagione con il calcio giocato.\nDurante la sua residenza a Campinas ha allestito una squadra giovanile lavorando come \"talent scout\".\nNazionale.\nConvocato gi\u00e0 nel 1981, esord\u00ec in Nazionale il 21 marzo 1982 contro la . Nel maggio dello stesso anno gioca tre amichevoli (contro , e ) di preparazione al campionato del mondo 1982, ma un infortunio gli impedisce di partecipare alla fase finale in Spagna. Nel 1982 cont\u00f2 quindi 4 presenze, senza gol. Torn\u00f2 in Nazionale il 28 aprile 1983 contro il : quella gara vide anche la sua prima marcatura con la maglia della \"Sele\u00e7\u00e3o\". Contro il Portogallo, l'8 giugno 1983, segn\u00f2 la sua prima doppietta, nella vittoria per 4-0 della sua squadra. Concluse le amichevoli di giugno, Careca venne convocato a rappresentare il suo Paese nella Coppa America: nel torneo gioc\u00f2 5 partite, senza segnare reti. Concluse il 1983 con 11 presenze e 5 gol.\nTorn\u00f2 a vestire la divisa verdeoro nel 1985, disputando il suo primo incontro quell'anno con il ; segn\u00f2 due reti nel maggio 1985 contro (2 maggio) e (5 maggio). Il 30 giugno fece un gol contro la , chiudendo il 1985 in Nazionale con 7 partite giocate e 3 reti. Apr\u00ec il 1986 con una gara con la Germania Ovest, il 2 marzo: segn\u00f2 poi contro il Per\u00f9 (1\u00ba aprile) e ancora la Germania Ovest (8 aprile). In un'ulteriore amichevole con la Jugoslavia, giocata il 30 aprile, realizz\u00f2 un gol. Convocato per il campionato del mondo 1986, esord\u00ec il 1\u00ba giugno contro la : cinque giorni dopo segn\u00f2 contro l', e il 12 giugno realizz\u00f2 una doppietta all'. Il Brasile pass\u00f2 il turno, e si trov\u00f2 ad affrontare la agli ottavi: la vittoria per 4-0 vide anche una marcatura di Careca. Con la , ai quarti, segn\u00f2 il gol del vantaggio per la sua squadra: Michel Platini pareggi\u00f2, e il Brasile perse 4-3 ai tiri di rigore. L'attaccante brasiliano fu il secondo miglior marcatore del Mondiale dietro all'inglese Gary Lineker (6 reti). Il 1986 di Careca in Nazionale lo vide scendere in campo 11 volte, e segnare 8 gol. Nel 1987 gioc\u00f2 4 partite in Coppa America, realizzando 2 reti.\nNel 1989 gioc\u00f2 6 partite, con 6 gol, 4 di questi segnati al il 20 agosto. Le 5 segnature realizzate durante le qualificazioni al campionato del mondo 1990 lo portarono a essere il miglior realizzatore delle eliminatorie, a pari merito con Rub\u00e9n Sosa. Nel 1990 gioc\u00f2 tre amichevoli, con , e ; contro quest'ultima segn\u00f2 una rete. Debutt\u00f2 nel Mondiale contro la , e realizz\u00f2 entrambi i gol del Brasile, permettendo alla sua squadra di vincere per 2-1. Nelle altre 3 gare disputate al Mondiale non and\u00f2 mai a segno, portando cos\u00ec il computo del 1990 a 7 presenze e 3 gol. Nel 1991 gioc\u00f2 un solo incontro, con il , mentre nel 1992 scese in campo contro e . Nel 1993 disput\u00f2 7 gare, esordendo il 18 febbraio contro l'Argentina, e segn\u00f2 due gol (contro e Germania). Careca gioc\u00f2 la sua ultima partita con la Nazionale il 1\u00ba agosto 1993 contro il Venezuela, durante le qualificazioni al campionato del mondo 1994.\nDopo il ritiro.\n\u00c8 opinionista per Mediaset Premium, oltre ad avere intrapreso la carriera di procuratore."}
{"id": "127407", "revid": "136053", "url": "https://it.wikipedia.org/wiki?curid=127407", "title": "Parthenope", "text": ""}
{"id": "127408", "revid": "83531", "url": "https://it.wikipedia.org/wiki?curid=127408", "title": "Godspeed You! Black Emperor", "text": "I Godspeed You! Black Emperor (precedentemente chiamati Godspeed You Black Emperor! e spesso abbreviati in GYBE! o GY!BE) sono un gruppo musicale canadese originario di Montr\u00e9al attivo dal 1994. La band si \u00e8 fermata nel 2003 per poi riunirsi alla fine del 2010.\nNonostante non siano mai entrati nel panorama mainstream, hanno acquisito col tempo una cospicua cerchia di fan che li considera una band di culto anche per via dell'alone di mistero che li circonda.\nSono considerati uno dei gruppi pi\u00f9 influenti del post-rock.\nGenere.\nIl loro stile, generalmente etichettato come post-rock, \u00e8 derivato da una moltitudine di diversi generi musicali quali progressive rock, punk, musica classica, drone e musica d'avanguardia.\nIl nome.\nIl nome del gruppo deriva da \"God Speed You! Black Emperor\" (\u30b4\u30c3\u30c9\u30fb\u30b9\u30d4\u30fc\u30c9\u30fb\u30e6\u30fc! BLACK EMPEROR), un documentario giapponese in bianco e nero del 1976 diretto da Mitsuo Yanagimachi, che tratta la vita di una biker gang giapponese, i Black Emperors.\nBiografia.\nInizi.\nIl nucleo originario risale al 1994 ed era costituito da Efrim Menuck (chitarra), Mike Moya (chitarra) e Mauro Pezzente (basso). Da allora la formazione \u00e8 stata oggetto di frequenti cambiamenti e lo stesso Moya ha abbandonato nel 1998 per formare gli Hrsta. \nNel dicembre 1994 viene pubblicata l'audiocassetta \"All Lights Fucked on the Hairy Amp Drooling\". Dopo la pubblicazione della cassetta, il gruppo si esibisce periodicamente e si amplia nella formazione.\nNell'agosto 1997 viene prodotto il primo album ufficiale, ossia \"F\u266f A\u266f \u221e\" (da pronunciare \"F-sharp, A-sharp, Infinity\"), registrato a Montreal e ripubblicato nel 1998. \nDal 1997 circa, dopo avere raggiunto il considerevole numero di quindici elementi, il gruppo si stabilizza a nove componenti.: Menuck, Moya e David Bryant alle chitarre, Pezzente e Thierry Amar al basso, Aidan Girt e Bruce Cawdron alla batteria, Sophie Trudeau e Norsola Johnson agli archi (rispettivamente violino e violoncello). Moya lascia il gruppo nel 1998 per dedicarsi agli H\u1e5a\u1e62\u1e6cA (viene sostituito da Roger Tellier-Craig).\nAd ogni modo restano numerosi i progetti paralleli in cui si cimentano i diversi musicisti: tra questi vi sono Thee Silver Mt. Zion Memorial Orchestra &amp; Tra-La-La Band, Fly Pan Am, Esmerine e Set Fire to Flames.\nNel marzo 1999 esce l'Extended Play \"Slow Riot for New Zer\u00f8 Kanada\".\nNell'ottobre 2000 \u00e8 stata pubblicata la raccolta \"Lift Your Skinny Fists Like Antennas to Heaven\" (doppio CD per un totale di circa 87 minuti)\nNel 2002 \u00e8 stato pubblicato il terzo album in studio, \"Yanqui U.X.O.\", registrato nell'autunno 2001 in Illinois. L'album, prodotto da Steve Albini, \u00e8 stato commercializzato dalla Constellation Records nel mese di novembre.\nPausa e ritorno.\nNel 2003 la band \u00e8 stata protagonista di un particolare episodio quando, mentre erano in viaggio verso St. Louis per un concerto e si fermarono ad una stazione di servizio per effettuare rifornimento, i componenti del gruppo furono scambiati per terroristi. Fu contattata l'FBI che li mise in stato di fermo, li interrog\u00f2 e perquis\u00ec i due furgoni e l'attrezzatura. Furono trovate fotografie di torri per le comunicazioni e di serbatoi per l'olio e del materiale antigovernativo, ma in mancanza di qualsiasi prova, vennero rilasciati.\nDal 2003 al 2010 la band \u00e8 stata ufficialmente in pausa ed alcuni dei suoi componenti oltre ad aver costituito i Thee Silver Mt. Zion sono confluiti nei Set Fire To Flames, nei Molasses.\nIn seguito ad un'intervista di Efrim sono sorte speculazioni che la band si sia definitivamente sciolta. Nella stessa egli cita la Guerra d'Iraq come causa principale della decisione di prendere una pausa. Successivamente lo stesso Efrim ha smentito lo scioglimento definitivo.Nell'aprile 2010, tramite un nuovo sito, la band ha ufficializzato il ritorno all'attivit\u00e0 in occasione del festival britannico All Tomorrow's Parties e di successive date in Inghilterra, Europa e in nove citt\u00e0 degli Stati Uniti. \u00c8 stato anche annunciato il ritorno di Mike Moya e che la band non avrebbe rilasciato interviste.\nNel febbraio 2012 viene annunciata la partecipazione a diversi festival musicali tra cui All Tomorrow's Parties.\nNel 2013 il gruppo vince il Polaris Music Prize per l'album\" 'Allelujah! Don't Bend! Ascend!\", pubblicato nell'ottobre 2012 (dopo dieci anni dal precedente).\nStile e strumentazione.\nI brani di solito sono molto lunghi: hanno durata oscillante fra i 10 ed i 25 minuti, e talvolta sono divisi in movimenti, come se si trattasse di sinfonie. Quasi sempre interamente strumentali, sono in alcuni casi accompagnati da monologhi recitati \"(The Dead Flag Blues)\", da monologhi sotto forma di intervista, ad esempio con Blaise Bailey Finnegan III \"(Providence, BBF3)\", annunci in stazioni di servizio, gruppi di bambini che parlano e cantano in francese (Antennas To Heaven), cos\u00ec come da molte registrazioni effettuate da radio ad onde corte.\nLa formazione \u00e8 stata sempre riluttante nel rilasciare interviste ed ai media in generale. Questo ha creato un alone di mistero che probabilmente ha contribuito al successo. Il membro del gruppo che ha maggiormente interagito con la stampa \u00e8 Efrim Menuck, spesso considerato il front-man. Tale etichetta \u00e8 stata da lui fortemente ripudiata. Nelle interviste rilasciate il gruppo ha spesso espresso il proprio disgusto per l'ambiente della musica, in particolare le grandi catene di negozi e le grandi case discografiche. Critiche in merito sono contenute anche nell'artwork di Yanqui U.X.O.. Altro tema delle loro interviste, ed anche della loro musica, \u00e8 la politica. Per esempio, in Yanqui U.X.O. la canzone \"09-15-00\" \u00e8 definita \" Ariel Sharon circondato da mille soldati Israeliani in marcia su Haram Ash-Sharif per provocare un'altra Intifada\". Il monologo di BBF3 \u00e8 una lunga invettiva contro il governo degli Stati Uniti Sebbene i vari membri del gruppo siano stati spesso definiti anarchici, Efrim ha chiarito che nessuno di loro lo \u00e8.. Nell'intervista egli comunque si riferiva ai Thee Silver Mt. Zion, progetto parallelo di alcuni componenti del gruppo."}
{"id": "127414", "revid": "287204", "url": "https://it.wikipedia.org/wiki?curid=127414", "title": "Edward White", "text": "Biografia.\nNato a San Antonio, Texas, fece i suoi studi universitari all'Accademia militare di West Point, laureandosi nel 1952. Proseguendo i suoi studi, divent\u00f2 ingegnere aeronautico all'Universit\u00e0 del Michigan nel 1959. Quindi si spos\u00f2 ed ebbe due figli: Bonnie ed Edward III. Come pilota della navicella Gemini 4 fu il primo statunitense a uscire nello spazio fuori dalla navetta, nel 1965. Morto nel tragico incidente dell'Apollo 1 a Cape Canaveral, venne sepolto con gli onori militari nello United States Military Academy Post Cemetery a West Point, New York.\nMorte.\nWhite rimase ucciso con i suoi compagni astronauti Gus Grissom e Roger Chaffee nell'incendio dell'Apollo 1 a Cape Kennedy."}
{"id": "127421", "revid": "1684799", "url": "https://it.wikipedia.org/wiki?curid=127421", "title": "Rune", "text": ""}
{"id": "127425", "revid": "260676", "url": "https://it.wikipedia.org/wiki?curid=127425", "title": "Abetone", "text": "Abetone (gi\u00e0 \"Boscolungo-Serrabassa\") comunemente detta \"L'Abetone\", \u00e8 una frazione del comune sparso di Abetone Cutigliano, nella provincia di Pistoia, in Toscana.\n\u00c8 stato fino al 31 dicembre 2016 un comune italiano di circa 600 abitanti, istituito nel 1936 a seguito dell'emanazione del Regio Decreto n. 1297 del 14 giugno 1936 prendendo una parte del territorio del comune modenese di Fiumalbo e una di Cutigliano; il 1\u00ba gennaio 2017 \u00e8 confluito nel nuovo comune di Abetone Cutigliano. Situato sull'Appennino tosco-emiliano, \u00e8 una nota localit\u00e0 di villeggiatura sia estiva che invernale.\nGeografia fisica.\n\u00c8 situato nell'alta val di Lima, sulla Montagna pistoiese ad un'altitudine di , presso il confine con l'Emilia-Romagna e sorge presso l'omonimo valico appenninico. Era, per casa comunale, il comune pi\u00f9 alto della regione. Alle spalle si trovano l'Alpe Tre Potenze (), una fra le cime pi\u00f9 elevate della Toscana, altre vette come il Monte Gomito () e la Selletta (), mentre a nordest del paese si erge il Libro Aperto (). Nei suoi dintorni \u00e8 presente la stazione meteorologica di Abetone Boscolungo del Servizio Idrologico Regionale della Toscana. \u00c8 circondato dalla Foresta demaniale dell'Abetone.\nStoria.\nIl territorio dell'Abetone \u00e8 sempre stato (almeno fino dal tempo dei romani) luogo di valico dell'Appennino, tant'\u00e8 che si narra sia stato utilizzato anche da Annibale per entrare nell'Etruria. Da qui passava la Via Claudia Augusta che dalla Toscana conduceva al Danubio; del comprensorio sciistico dell'Abetone fa parte il Passo d'Annibale a quota di 1798\u00a0m s.l.m.\nNel 1766 inizi\u00f2 la costruzione della strada (gi\u00e0 pensata fin dai primi del secolo) che univa il Granducato di Toscana con il Ducato di Modena attraversando l'Appennino, nel tratto pi\u00f9 basso chiamato \"Serrabassa\" dai modenesi e \"Boscolungo\" dai toscani, e creando appunto il passo poi detto dell'Abetone. Il progetto fu redatto da Pietro Giardini per la parte modenese e Leonardo Ximenes per quella toscana; quella strada veniva infatti chiamata Via Ximeniana (l'odierna Strada statale 66).\nTra i due Stati fu convenuto di avviare i lavori contemporaneamente partendo dal confine, questo per evitare tardivi ripensamenti. Nell'aprile del 1766 si iniziarono i lavori, ma siccome un miglio sopra Fiumalbo la neve era alta due braccia, si sarebbe cominciato il lavoro pi\u00f9 in basso, appena pronti gli arnesi da sterro.\nIl primo colpo di piccone, per la parte modenese, fu dato il 28 aprile 1766, appena sopra Fiumalbo, presso il luogo chiamato Il Baldinare, dove sorsero le prime baracche e ricoveri per gli uomini e gli attrezzi. Seicento operai divisi in sei compagnie, tra cui pi\u00f9 di 50 scalpellini, misero mano al lavoro in due posizioni diverse, mentre il lavoro dei toscani era gi\u00e0 cominciato alle Ferriere di Mammiano. Da l\u00ec i lavori si estesero con crescente velocit\u00e0 verso il confine toscano e durante l'estate anche verso Modena.\nDurante la costruzione fu abbattuto un abete talmente grande da non poter essere abbracciato neppure da sei persone e dal quale nacque il nome Abetone.\nLa strada fu inaugurata il 1\u00ba maggio 1781 ed ebbe grande importanza nel collegare la Toscana non solo a Modena ma anche a Mantova e all'Austria. Sul confine furono create due piramidi di bozze, adorne degli stemmi dei due ducati.\nNon fu certamente facile relegare dall'altra sponda della valle Cutigliano e Lizzano Pistoiese. I due paesi di confine, ignorati dal passaggio della strada, di fatto subirono il crollo dei traffici e degli smerci che per secoli avevano mantenuto in ricchezza i suoi abitanti. Cutigliano rifior\u00ec quasi subito, grazie allo spirito di adattamento dei suoi abitanti: furono tra i primi in Italia a scoprire il turismo agli inizi dell'Ottocento e ancora oggi il paese vive di turismo. Lizzano Pistoiese invece, non ebbe il tempo per riprendersi. Nel 1814 un'enorme frana lentamente inghiott\u00ec quasi tutto il paese. Furono risparmiate le vite umane e qualche casa, ma il paese fu cancellato per intero. Lentamente il campanile affond\u00f2 nel fango. Per molti giorni si continu\u00f2 a vedere la torre campanaria che sembrava galleggiare nella melma, fino alla sua completa sepoltura.\nDopo l'apertura della strada nacque l'esigenza di popolare queste montagne, anche per garantirne la manutenzione e i servizi (stazione di posta, dogana, ecc.). Insieme ai Dragoni che per brevi turni si avvicendavano nelle caserme, arriv\u00f2 il popolo civile, e soprattutto spalatori di neve e boscaioli.\nDurante l'inverno era necessario spalare la neve dal passo e dalla tarda primavera, quando l'ultima traccia di neve era scomparsa, fino all'autunno, gli abitanti erano impegnati a riparare i danni che la strada aveva subito durante le intemperie. Le donne erano anch'esse impegnate con gli uomini nel dividere le fatiche dei lavori pi\u00f9 pesanti.\nI metri di strada da mantenere liberi dalla neve erano trattati a forfait con lo stradino, sorta di esattore che appaltava la spalatura della strada al popolo dei monti. Venivano stipulati veri e propri contratti con tanto di penale se non fossero stati rispettati.\nSorsero due dogane, quella modenese in localit\u00e0 Serrabassa proprio accanto alle piramidi, e quella Toscana a poca distanza in localit\u00e0 Boscolungo. Accanto alla dogana toscana nacque anche una piccola chiesa che dette origine alla parrocchia di San Leopoldo cos\u00ec chiamata in onore del granduca di Toscana.\nL'Abetone era frequentato da turisti fin dalla met\u00e0 dell'Ottocento. Tra di essi \u00e8 da ricordare Francesca Alexander, americana di Boston, figlia di un pittore e di una ricca ereditiera, che con i genitori inizi\u00f2 fin da giovane a passare le estati sulla montagna pistoiese; frequentava il popolo dei monti e i poveri montanini erano da lei aiutati a sopravvivere, divenne grande amica di Beatrice di Pian degli Ontani, la poetessa pastora analfabeta che con le sue ottave ha meravigliato tutti i letterati dell'epoca.\nCon l'Unit\u00e0 d'Italia e l'eliminazione dei confini regionali inizi\u00f2 il declino del paese, accelerato anche dalla costruzione della ferrovia Porrettana che univa la Toscana con l'Emilia-Romagna.\nNel 1904 si cominciarono ad usare le zone dell'Abetone per lo sci e la localit\u00e0 fu riscoperta come luogo di villeggiatura sia estiva che invernale, dando inizio ad una rinascita basata sul turismo.\nSimboli.\nLo stemma del comune si blasonava:\nIl grande abete richiama il nome del paese e rappresenta la natura boscosa del territorio. Le piramidi sono quelle erette in onore di Pietro Leopoldo I di Toscana e di Francesco III di Modena in occasione dell'apertura della strada tra il Granducato di Toscana e il Ducato di Modena.\nMonumenti e luoghi d'interesse.\nArchitetture religiose.\nL'importanza di questa chiesa consiste soprattutto nelle circostanze della sua fondazione. Posta ad una altezza di oltre mille metri, realizzata a partire dal 1782, si inserisce infatti tra gli interventi architettonici e ingegneristici voluti dal granduca Pietro Leopoldo per questa zona. Il suo impegno culmin\u00f2 con la costruzione della grande strada dell'Abetone, congiungente Firenze a Modena, su progetto dell'ingegnere Leonardo Ximenes.\nQuesto edificio religioso, eseguito su progetto di Bernardo Fallani, dall'architettura sobria, si pone dunque all'interno di un tale contesto viario che, per agevolare i contatti con l'Italia settentrionale e l'Europa, tendeva a dotare i nuovi collegamenti stradali di tutti i servizi legati alle esigenze del viaggiatore.\nMonumenti.\nOpera a tutto tondo, in bronzo fuso e decorazione della base in mosaico, realizzata dal Maestro Gino Terreni di Empoli nel 1994. La scultura rappresenta tre giovani nudi che liberano le Colombe della Pace. Commissionato dalle Associazioni Combattentistiche della Toscana e dell'Emilia-Romagna e dalle Giunte Regionali della Toscana e dell'Emilia-Romagna. Fu inaugurato il 4 giugno del 1994, sotto l'egida dell'O.N.U., in occasione delle celebrazioni per il 50\u00ba anniversario della Liberazione, alla presenza delle Rappresentanze Diplomatiche e Militari delle Nazioni che hanno avuto reparti combattenti sulla Linea Gotica, compresa la Germania. \u00c8 posta presso il plesso scolastico all'ingresso dell'abitato.\nSociet\u00e0.\nSono qui riportati gli abitanti del comune di Abetone dal 1861 al 2011, che comprendeva anche le localit\u00e0 di Bicchiere, Cecchetto, Fontana Vaccaia, La Secchia, Le Regine, Serretto e Val di Luce.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 35 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 17 2,44%\nGeografia antropica.\nUrbanistica.\nIl centro abitato di Abetone \u00e8 composto da tre localit\u00e0 attigue e saldate tra loro in continuit\u00e0 urbana: il centro stesso di \"Abetone\" (167 abitanti) e le ex frazioni di \"Boscolungo\" (51 abitanti), nonch\u00e9 nucleo storico del comune, e \"Consuma\" (30 abitanti), oggi considerate quartieri del paese.\nEconomia.\nTurismo.\nAbetone d'inverno.\nL'Abetone \u00e8 il centro principale del comprensorio omonimo, tra i pi\u00f9 importanti dell'Appennino settentrionale, costituito da circa di piste, per un totale di circa 30 tracciati, serviti da 22 impianti di risalita gestiti dal consorzio Multipass.\nIl comprensorio sciistico \u00e8 suddiviso in tre zone principali:\nAbetone d'estate.\nIn estate Abetone \u00e8 nota per l'ampia possibilit\u00e0 di sport estivi fra i quali la possibilit\u00e0 di camminate sul versante del Monte Gomito, del Monte Cimone e la salita di media difficolt\u00e0 verso il monte Libro Aperto. Abetone \u00e8 inoltre un centro attrezzato per escursioni in mountain bike, tennis e calcetto.\nAmministrazione.\nQuello che segue \u00e8 l'elenco degli amministratori del comune di Abetone fino al 2017, anno dell'istituzione del comune di Abetone Cutigliano.\nSport.\nPodismo.\nAl passo dell'Abetone vi \u00e8 l'arrivo della Pistoia-Abetone 50\u00a0km Ultra-Marathon.\nSci.\nAbetone ha ospitato per 5 volte (1968, 1970, 1971, 1974, 1975) gare di Coppa del Mondo femminile di sci alpino.\nAttualmente sulle piste toscane si svolgono abitualmente gare di Coppa Europa, Carving Cup, ed il celebre trofeo \"Pinocchio sugli Sci\", campionato internazionale per ragazzi a cui prendono parte delegazioni provenienti da tutto il mondo.\nCiclismo.\nIl primo passaggio del Giro d'Italia all'Abetone risale al 28 maggio 1928. A sorpresa, Domenico Piemontesi transit\u00f2 per primo precedendo il favoritissimo Alfredo Binda, riuscendo a batterlo anche sul traguardo di tappa a Modena. Significativo fu anche il passaggio della tappa del 1940, vinta per distacco da Fausto Coppi che conquist\u00f2 cos\u00ec la sua prima maglia rosa che poi riusc\u00ec a difendere fino al traguardo finale di Milano. Fra la fine degli anni quaranta e l'inizio degli anni cinquanta l'Abetone \u00e8 stato pi\u00f9 volte inserito nel percorso, ed \u00e8 stato teatro di ripetuti duelli fra Coppi e Bartali.\nPer quattro volte l'Abetone \u00e8 stato sede di arrivo di tappa del Giro d'Italia, la prima nel 1954, l'ultima nel 2015.\nCalcio.\nLa squadra di calcio che milita in Prima Categoria (stagione 2008-09) \u00e8 chiamata Appennino Pistoiese nata dalla fusione di quattro squadre dei comuni di Abetone, Cutigliano, San Marcello Pistoiese e Piteglio.\nAlla fine della stagione 2008-09 la squadra amaranto ha ottenuto l'accesso al campionato di Promozione, vincendo il proprio girone, totalizzando 59 punti frutto di 16 vittorie, 11 pareggi e solo 3 sconfitte.\nAbetone e Giacomo Puccini.\nNell'estate 1903, come in altri brevi periodi della sua vita, Giacomo Puccini trascorse parte dell'estate a Boscolungo (frazione a da Abetone), mentre componeva Madama Butterfly, in una casa (oggi propriet\u00e0 di privati) lungo la strada statale sulla quale recentemente \u00e8 stata posta una lapide a cura del Comune di Abetone. Per ricordare la presenza di Puccini all'Abetone, qui si tiene, dal 2010, una manifestazione musicale dal nome \"Puccini e le sue montagne\" a cura del Comune e di AIdSM Associazione Italiana delle Scuole di Musica."}
{"id": "127427", "revid": "767487", "url": "https://it.wikipedia.org/wiki?curid=127427", "title": "Ornamento e delitto (film)", "text": "Ornamento e delitto \u00e8 un documentario di Aldo Rossi, Gianni Braghieri e Franco Raggi, realizzato in formato 16 mm dal regista Luigi Durissi. Il titolo \u00e8 una citazione dell'omonimo saggio scritto nel 1908 da Adolf Loos.\nFu realizzato nel contesto della XV Triennale di Milano nel 1973. Insieme al catalogo della \"Sezione internazionale di architettura\", il film contiene l'enunciazione teorica del progetto della mostra, della quale \u00e8 curatore l'autore.\nBibliografia: Bocchini A. e Giancipoli G., \"Ornamento e delitto, un film di Aldo Rossi, Gianni Braghieri, e Franco Raggi,\" in \"OMU/AR,\" Ed. CLUEB, Bologna 2010, pp.\u00a054\u201365"}
{"id": "127430", "revid": "2519", "url": "https://it.wikipedia.org/wiki?curid=127430", "title": "Sistema gestione pacchetti", "text": ""}
{"id": "127432", "revid": "118140102", "url": "https://it.wikipedia.org/wiki?curid=127432", "title": "Millisecondo", "text": "Un millisecondo (da \"milli\" e \"secondo\"; abbreviazione: ms) \u00e8 un millesimo () di secondo.\n10 millisecondi ( di secondo) sono chiamati un centisecondo.\n100 millisecondi ( di secondo) sono chiamati un decisecondo.\nPer confrontare gli ordini di grandezza di tempi diversi, questa pagina elenca alcuni tempi compresi tra 10\u22123 secondi e 100 secondi (un millisecondo ed un secondo). Altri tempi caratteristici possono essere trovati in questa tabella."}
{"id": "127433", "revid": "116373340", "url": "https://it.wikipedia.org/wiki?curid=127433", "title": "Sistema di gestione dei pacchetti", "text": "Un sistema di gestione dei pacchetti, in informatica, si intende una collezione di strumenti software, presenti in un sistema operativo, che automatizzano il processo di installazione, configurazione, aggiornamento e rimozione dei pacchetti software in un computer, venendo dunque utilizzato per installare, aggiornare, verificare e rimuovere software del sistema operativo in maniera semplice ed intuitiva, aiutando spesso a risolvere anche le dipendenze tra i pacchetti.\nDescrizione.\nUtilizzo del termine.\nIl termine \u00e8 pi\u00f9 comunemente utilizzato in relazione a sistemi Unix-like (tipo Unix), particolarmente Linux, dato che questi sistemi poggiano molto pi\u00f9 pesantemente su di esso, con migliaia di pacchetti in una sola normale installazione.\nCaratteristiche.\nIn tali sistemi, il software \u00e8 distribuito in pacchetti, generalmente incapsulati in un singolo file e spesso scaricabili da un repository. I pacchetti spesso includono anche altre importanti informazioni, come il nome completo, versione, e fornitore del software, informazioni sul checksum, ed una lista di altri pacchetti, conosciuti come dipendenze, che sono necessarie al software per funzionare correttamente.\nI sistemi di gestione dei pacchetti sono incaricati del compito di organizzare tutti i pacchetti installati in un sistema e mantenere la loro usabilit\u00e0. Questi sistemi raggiungono questo scopo usando varie combinazioni delle seguenti tecniche:\nSistemi di gestione comuni.\nAlcuni esempi di sistemi di gestione di pacchetti realizzati da sistemi operativi tipo Unix-like:"}
{"id": "127445", "revid": "7336", "url": "https://it.wikipedia.org/wiki?curid=127445", "title": "Calorie", "text": ""}
{"id": "127446", "revid": "14806", "url": "https://it.wikipedia.org/wiki?curid=127446", "title": "Scoperta delle Americhe", "text": ""}
{"id": "127449", "revid": "1784425", "url": "https://it.wikipedia.org/wiki?curid=127449", "title": "Ramiz Alia", "text": "Fu inoltre membro del Politburo del Partito del Lavoro d'Albania, dal 1966 al 1991.\nDa molti considerato un dittatore.\nBiografia.\nNato da una modesta famiglia proveniente da Scutari (Shkodra in albanese), frequent\u00f2 una scuola secondaria francese a Tirana. Sebbene alcuni documenti dimostrino che egli aveva aderito ad una organizzazione fascista durante l'occupazione italiana dell'Albania, nel 1943 ader\u00ec al Movimento di Liberazione Nazionale e fu commissario politico nelle forze partigiane albanesi. Nel 1944, diciannovenne, fu commissario politico con il grado di luogotenente colonnello in una divisione dell'Esercito Nazionale di Liberazione dell'Albania impegnata con i partigiani di Tito nella liberazione del Kosovo dal controllo dell'Asse.\nFinita la guerra occup\u00f2 posti dirigenziali nell'organizzazione giovanile del partito e nell'Ufficio Agitazione e Propaganda. Venne eletto nel Comitato centrale del PLA nel 1948. Dal 1949 al 1955 ebbe la direzione generale della Organizzazione dei Giovani Comunisti. Nel 1954 complet\u00f2 gli studi superiori in Unione Sovietica.\nNel 1955 venne nominato ministro dell'Educazione e della Cultura, ruolo che mantenne fino al 1958.\nNominato nel 1956 segretario della Giovent\u00f9 comunista e membro candidato dell'Ufficio Politico (\"Politburo\") del Comitato Centrale del Partito del Lavoro d'Albania senza diritto di voto, nel novembre 1966 divenne membro effettivo. In qualit\u00e0 di portavoce del partito sulle questioni ideologiche e culturali, ebbe un ruolo di primo piano in duri scontri sul revisionismo jugoslavo, sovietico e cinese. Diresse campagne contro artisti e intellettuali accusati di seguire modelli stranieri, che minacciavano l'indipendenza culturale degli albanesi.\nAlla fine degli anni sessanta svolse un importante ruolo nella \"Rivoluzione Culturale\" albanese fin dal suo inizio. Durante gli ultimi anni della vita di Enver Hoxha, soprattutto in seguito alla scomparsa di Mehmet Shehu nel dicembre 1981, fu chiaro agli osservatori che Alia era la scelta personale del dittatore per la propria successione. La stampa albanese del periodo aument\u00f2 le fotografie dei due uomini, talvolta ripresi in conversazione, talvolta insieme ad incontri pubblici di massa.\nNel 1981 fu segretario del \"Comitato Centrale per la propaganda e l'ideologia\".\nDiventato capo dello stato nel 1982, i mezzi d'informazione gli diedero un crescente spazio, specialmente a partire dalla met\u00e0 del 1984, quando Enver Hoxha rimase assente dalle manifestazioni pubbliche per alcuni mesi. Durante questo periodo Alia tenne alcuni discorsi importanti e divenne di pubblico dominio il suo ruolo di successore designato di Enver Hoxha.\nDopo la morte di Enver Hoxha (1985) assunse anche la carica di segretario del Partito Comunista Albanese (denominato Partito del Lavoro).\nAlia si impegn\u00f2 nelle pubbliche sedi a mantenere i principi del suo predecessore, ma prendendo il potere diede inizio a una tendenza parzialmente riformista incentrata su un decentramento economico e su incentivi materiali per i lavoratori albanesi. Tuttavia i problemi di sistema che Hoxha aveva lasciato in eredit\u00e0 con la propria politica erano di una natura e dimensione tale da rendere necessaria una attenzione drastica ed immediata, e il tentativo di Alia negli anni 1985-1989 volto a revisionare il sistema fu insufficiente a scongiurare il disastro.\nRieletto alla guida dello Stato dopo le elezioni presidenziali del 1987, avvi\u00f2 una timida apertura politica e nel 1990, contestualmente alla caduta dei regimi comunisti dell'Europa orientale, introdusse il multipartitismo. Eletto nel 1991 alla presidenza della repubblica, si dimise il 3 aprile 1992 dopo la vittoria elettorale del Partito Democratico d'Albania di Sali Berisha. In seguito fu arrestato con l'accusa di corruzione e rilasciato dal carcere nel luglio 1995.\nFu accusato di corruzione e di violazione dei diritti umani da un esponente del partito democratico, Sali Berisha, nel tentativo di toglierlo dalla carica di Presidente della repubblica. Con la vittoria di Berisha fu condannato a nove anni di carcere."}
{"id": "127450", "revid": "1543377", "url": "https://it.wikipedia.org/wiki?curid=127450", "title": "Meneghino", "text": "Meneghino (in dialetto milanese \"Meneghin, Menichino, dim. del nome di persona Domenico - Menico\") \u00e8 un personaggio del teatro milanese, ideato da Carlo Maria Maggi e divenuto in seguito maschera della commedia dell'arte. Prendendo il posto di Beltrame, \u00e8 divenuto il simbolo popolaresco della citt\u00e0 di Milano, tanto che il termine \"meneghino\" \u00e8 normalmente utilizzato per identificare i cittadini milanesi e come aggettivo indica ci\u00f2 che \u00e8 pi\u00f9 caratteristico della citt\u00e0 e dei suoi abitanti.\nIl personaggio di Meneghino fu in origine quello del servo spiritoso derivato dalla figura di Zanni, ma caratterizzato soprattutto da onest\u00e0, sincerit\u00e0 (simboleggiata anche dal fatto che, a differenza di molti personaggi della commedia dell'arte, egli non indossa una maschera) e un forte senso di giustizia. Nel corso dei secoli, Meneghino ha assunto diversi ruoli sul palcoscenico, tra cui quello del padrone, del contadino e del mercante. \nAccompagnato dalla moglie Cecca nelle sfilate del Carnevale ambrosiano, Meneghino indossa di solito un cappello a tre punte sopra una parrucca nera col codino, una lunga giacca con un gilet fiorito giallo o altrimenti colorato sopra una camicia bianca, pantaloni corti al ginocchio e verdi, calze a righe bianche e rosse, e infine scarpe nere con fibbie.\nOrigini.\nContrariamente alle altre maschere della commedia dell'arte, nate da caratterizzazioni dovute a singoli attori, Meneghino si form\u00f2 alla fine del XVII secolo all'interno di commedie scritte da Carlo Maria Maggi senza alcuna possibilit\u00e0 di improvvisazione da parte degli interpreti.\nFu incluso in quattro commedie scritte da Maggi in dialetto milanese: ne \"Il manco male\" (1695) compare solo nel prologo e in alcune scene slegate dall'azione principale; ne \"Il Barone di Birbanza\" (1696) \u00e8 il servo sciocco di Polidoro, figlio di Polisema, ricca vedova, che vorrebbe il matrimonio di Polidoro con la Baronina, figlia del Barone di Birbanza, nobile in realt\u00e0 spiantato; ne \"I consigli di Meneghino\" (1697) ha la parte del servo di Fabio e gli fornisce consigli su come sottrarsi a un matrimonio deciso dal padre; nella commedia \"Il falso filosofo\" (1698) ha una parte notevole come servo di Pomponio, vecchio ricco e malato, raggirato da Cleante, filosofo forestiero. Maggi scrisse anche \"Il Concorso de' Meneghini\" (1698-1699), incentrato sulla \"Abbazia\" dei poeti \"meneghini\", e alcuni intermezzi teatrali incentrati su Meneghino.\nGrazie al successo di queste commedie, il personaggio, senza maschera e senza trucco, sostitu\u00ec nelle rappresentazioni Beltrame da Gaggiano (\"Baltramm de Gagian\"), figura pi\u00f9 rozza che rappresentava \u00abun contadino goffo e incapace, che non sa mai trarsi d'impaccio\u00bb.\nSecondo alcune ipotesi il Maggi lo avrebbe derivato da \"Menghino\", personaggio secondario de \"La Lena\" (1528) di Ludovico Ariosto oppure da \"Menego\", contadino del \"Dialogo facetissimo\" (1528) del Ruzante; le caratteristiche di Meneghino sono per\u00f2 nettamente diverse. Altra ipotesi, ritenuta per\u00f2 non attendibile, \u00e8 la derivazione dall'opera \"Menecmi\" di Plauto, che tra la fine del XV secolo e l'inizio del XVI secolo si trova tradotta in volgare come \"I Menechini\" anche in ambito milanese.\nNome.\nRivolgendosi al giudice ne \"Il falso filosofo\" (1698), si presenta come \"Meneghino Babbeo\", figlio di Marchionne detto il Gengiva.\nIl nome \"Meneghino\" \u00e8 diminutivo di Domenico (in milanese \"Domenegh\" o \"Menegh\") come mostra il modo di rivolgersi a lui gi\u00e0 nella prima commedia di Maggi.\nSecondo alcuni sarebbe da considerare come aggettivo sostantivato derivato dal latino \"dominicus\" con il significato di \"padronale\", \"dominicale\"; ci\u00f2 sarebbe dovuto all'uso diffuso tra il XVI secolo e il XVIII secolo da parte di alcuni \"mezzi-signori\" di avere un servitore solo per le domeniche o per particolari occasioni.\nIl personaggio dopo Maggi.\nDomenico Balestrieri e la \"lingua meneghina\".\nAll'inizio del Settecento dopo la morte del Maggi e con i cambiamenti dovuti alla nuova amministrazione austriaca, il personaggio sembr\u00f2 sparire progressivamente. Domenico Balestrieri si indic\u00f2 come \"Meneghin Balestreri\" in \"Lagrime in morte di un gatto\" (1741) e nelle sue \"Rimm Milaness\" (1744).\nLa notoriet\u00e0 di Meneghino tra i letterati alla met\u00e0 del Settecento traspare da una disputa sull'uso del dialetto milanese in cui fu coinvolto lo stesso Balestrieri. L'8 settembre 1759 il padre Paolo Onofrio Branda pubblic\u00f2 a Milano un dialogo \"Della lingua toscana\" in cui esaltava il toscano rispetto agli altri dialetti e in particolare il milanese. Diversi scrittori si ritennero offesi e in pochi mesi furono pubblicati ben 64 stampati a favore o contro le affermazioni del Branda; a seguito della degenerazione della contesa ci fu l'intervento del governo con il sequestro di alcune pubblicazioni e il divieto di ulteriori stampe. Alcuni di questi testi furono pubblicati in milanese da Balestrieri, da Carlo Antonio Oltolina e da altri autori non identificati che utilizzarono pseudonimi con il nome \"Meneghin\" (\"Meneghin Gambus\", \"Meneghin Boltriga\", \"Meneghin Sgraffigna\", \"Meneghin Tandoeuggia\").\nNei testi di replica Balestrieri riprese la \u00abBadia di meneghitt\u00bb da \"Il Concorso de' Meneghini\" del Maggi, inserendovi il nuovo personaggio Sganzerlon, come caricatura del Branda. Egli in pi\u00f9 punti indic\u00f2 il milanese come \"lenguagg de Meneghin\" o \"lengua meneghina\". Giuseppe Parini scrisse inoltre un sonetto, \"In morte di Domenico Balestrieri\" (1780), indicandolo come \"Meneghino\" e lodandone l'aver saputo fare sapiente uso del dialetto milanese.\nCarlo Porta.\nPur essendo utilizzato anche da altri autori, fu Carlo Porta a rivitalizzare il personaggio di Meneghino, tanto da poter essere considerato come un secondo creatore. La sua prima pubblicazione fu \"El lava piatt del Meneghin ch' \u00e8 mort\" (1792), in cui si presentava come il lavapiatti del defunto Meneghino, con riferimento al Balestrieri. Successivamente scrisse \"Meneghin biroeu di ex monegh\", \"Brindes de Meneghin all'ostaria\" e \"Meneghin Tandoeuggia a don Rocch Tajana\". Anche le caratteristiche di \"Giovannin Bongee\" con le sue disgrazie e di \"Marchionn\" con il suo lamento sono assimilate a quelle di Meneghino (\"Marchionn\" era anche il nome del padre secondo il Maggi).\nI cambiamenti della societ\u00e0 portarono per\u00f2 a diversit\u00e0 tra Maggi e Porta nel modo di porsi nei confronti della nobilt\u00e0: il primo, pur nella derisione di alcuni aspetti, aveva dei riguardi verso le figure nobili come \"donna Quinzia\", il secondo invece \u00ab\u00e8 senza piet\u00e0\u00bb. Porta inoltre attribu\u00ec al personaggio un linguaggio brillante e un'arguzia ricca di amarezza.\nCarlo Porta fu anche marginalmente coinvolto in una delle rappresentazioni teatrali con Meneghino. Nel 1818 Angelo Petracchi tradusse dal francese la commedia \"I capi sventati\" di Fran\u00e7ois Andrieux; volendo inserire per\u00f2 la maschera milanese al posto del servitore Deschamps, chiese al Porta di rivedere la traduzione in dialetto delle battute. La commedia fu rappresentata al Teatro alla Scala il 26 luglio 1818 come \"Il supposto morto, con Meneghino servo spiritoso in Parigi\" e la parte del servitore venne interpretata da Gaetano Piomarta, ma lo spettacolo non ebbe successo.\nIl teatro.\nAll'inizio dell'Ottocento il personaggio a teatro era noto come \"Meneghin Pecenna\", Meneghino Pettina cio\u00e8 parrucchiere, affiancato dalla moglie \"Cecca di Birlinghitt\", che rappresentava il prototipo della donna tutta fronzoli e cerimonie (Cecca \u00e8 diminutivo dialettale di Francesca, mentre i \"berlinghitt\" erano nastri e ornamenti di scarso valore utilizzati nell'abbigliamento femminile).\nPrima ebbe notevole successo l'interpretazione di Gaetano Piomarta, poi ci fu la trasformazione realizzata da Giuseppe Moncalvo (1781-1859) che cre\u00f2 una vera maschera della commedia dell'arte. Il Moncalvo inser\u00ec il Meneghino in ogni tipo di commedia, diede vita a improvvisazioni su temi del giorno, dando al personaggio una connotazione patriottica in particolare nel 1848.\nDopo il Moncalvo ne fu interprete Luigi Preda, seguito da pochi altri; il personaggio scomparve progressivamente dalle scene teatrali e rimase solo nel teatro delle marionette e dei burattini.\nCarnevale.\nNel carnevale ambrosiano \u00e8 accompagnato dalla moglie Cecca; nella seconda met\u00e0 dell'Ottocento insieme erano a capo del corteo che dava inizio alla festa.\nI due personaggi inauguravano anche la Fiera di Porta Genova per il carnevale e nel 1890 fu creata una \"casa di Meneghino\" come punto di partenza del corteo.\nSuccessivamente la mascherata di Meneghino e Cecca fu promossa dall'associazione \"Famiglia Meneghina\", fondata nel 1924; dopo la Seconda guerra mondiale la tradizione fu riproposta dal \"Circolo Ambrosiano Meneghin e Cecca\" dal 1948. A partire dalla met\u00e0 degli anni Cinquanta venne instaurata l'usanza di una visita del Re e della Regina del Carnevale alle autorit\u00e0 cittadine e in particolare al sindaco, in alcuni casi con la consegna simbolica delle chiavi della citt\u00e0; dal 2018 quest'usanza \u00e8 stata eliminata.\nCostume.\nAgli inizi del Novecento Luigi Rasi descrisse il costume come simile a quello della maschera piemontese Gianduja, basato su quello dei paesani dei primi del Settecento. Meneghino non porta una maschera; in testa ha un parrucchino scuro con codino e il cappello nero di feltro, orlato di rosso, a tre punte. Indossa una giacca di color verde scuro, inquartata, con fodera, orlatura e bottoni rossi; il panciotto \u00e8 a fiori, anch'esso orlato in rosso. Porta calzoni corti scuri; ha calze a righe rosse e scarpe basse nere con fibbia. Altra versione, meno nota, comprende una veste di tessuto bianco a maglia, lunghe calze verdi, una cintura e scarponi di cuoio.\nRiferimenti.\nNel 2006 il nuovo modello di elettrotreno della metropolitana di Milano fu chiamato \"Meneghino\"; l'acronimo MNG (\"Metropolitana di Nuova Generazione\") fu infatti adattato come \"MeNeGhino\" a formare il nome del personaggio milanese."}
{"id": "127455", "revid": "124319149", "url": "https://it.wikipedia.org/wiki?curid=127455", "title": "Albo d'oro del campionato scozzese di calcio", "text": "Di seguito viene elencato lalbo d'oro del campionato scozzese di calcio. La lista comprende il campionato di prima divisione della Scottish Football League dal 1890 al 1998, della Scottish Premier League dal 1998 al 2013 e della Scottish Premiership dal 2013 ad oggi.\nLa Scottish Football League \u00e8 stata fondata nel 1890, come campionato amatoriale e nel 1893 ha assunto un livello professionistico. Ha rappresentato il massimo livello del calcio scozzese fino al 1998, anno di nascita della Scottish Premier League. La Scottish Premier League \u00e8 nata per volont\u00e0 delle prime dieci societ\u00e0 di Scozia di formare una lega separatista.\nDal 2013 si decise invece di tornare sui propri passi, e reinserirsi in un'unica associazione del calcio professionale in Scozia. Infatti, dalla stagione 2013-2014 la lega ha assunto una nuova denominazione, Scottish Premiership.\nIl campionato scozzese \u00e8 stato sospeso una sola volta, tra il 1939 e il 1946 a causa della Seconda guerra mondiale. Questo lo rende il campionato nazionale con pi\u00f9 edizioni disputate\u02d0 il campionato inglese, iniziato due stagioni prima di quello scozzese (nel 1888-89) \u00e8 infatti stato sospeso sia durante la prima che durante la seconda guerra mondiale (in questo modo il campionato scozzese ha due edizioni disputate e completate in pi\u00f9 del campionato inglese).\nFino al 1920 se le prime due squadre classificate terminavano il campionato a pari punti, si affrontavano in un incontro diretto per l'assegnazione del titolo. Ci\u00f2 si \u00e8 verificato soltanto in due occasioni: nel 1891 e nel 1905. Nel 1891 il match \u00e8 terminato in parit\u00e0 ed entrambe le squadre si sono aggiudicate il campionato, condividendo il titolo.\nIl campionato scozzese \u00e8 stato dominato nel corso degli anni dai due club di Glasgow (Celtic e Rangers) che attualmente detengono 106 titoli di Scozia su 124 (55 i Rangers, 51 il Celtic). L'ultimo titolo ad esser stato vinto da una squadra al di fuori di Glasgow risale alla stagione 1984-85, quando, sotto la guida di Alex Ferguson, l'Aberdeen \u00e8 riuscito ad aggiudicarsi il titolo.\nAlbo d'oro.\nLegenda.\nle sigle tra parentesi indicano un double o un treble:"}
{"id": "127458", "revid": "767487", "url": "https://it.wikipedia.org/wiki?curid=127458", "title": "Anna Identici", "text": "Biografia.\nI primi passi.\nFiglia di un dipendente delle Ferrovie dello Stato, gi\u00e0 da bambina si mette in luce con le sue doti canore in spettacolini provinciali in Emilia e in Lombardia, ma ha il suo vero esordio nel 1962, all'et\u00e0 di 15 anni, durante il Carnevale di Crema. Dopo aver partecipato al Festival di Castrocaro nel 1964 arrivando in finale, viene scelta da Mike Bongiorno come valletta per il suo programma televisivo \"La fiera dei sogni\", insieme a due sue colleghe: Milena e Anna Marchetti.\nSanremo e la gloria.\nNel 1965 vince il Festival di Zurigo con il brano \"Un bene grande cos\u00ec\", e l'anno seguente esordisce al Festival di Sanremo con la canzone \"Una rosa da Vienna\", scritta per lei da Bruno Lauzi su musica di Gianni Guarnieri, che canta in coppia con i New Christy Minstrels classificandosi al quinto posto. Nello stesso anno partecipa al concorso Un disco per l'estate con il brano \"Una lettera al giorno\", e al Festival di Zurigo dove si afferma con \"Bentornato a casa\".\nNel 1967 partecipa nuovamente al concorso Un disco per l'estate con il brano \"Tanto tanto caro\", e all'Oscar Nazionale della Canzone dove si afferma con \"Il bene che mi dai\". Nel 1968 ritorna a Sanremo guidata da Mara Maionchi con \"Quando m'innamoro\", scritta da Daniele Pace e Mario Panzeri su musica di Roberto Livraghi, che diverr\u00e0 la sua canzone pi\u00f9 celebre. Questo brano verr\u00e0 inciso da Engelbert Humperdinck con il titolo \"A man without love\", e raggiunger\u00e0 il secondo posto delle classifiche di vendita britanniche conquistando anche una certa popolarit\u00e0 oltreoceano.\nAltra partecipazione al concorso Un disco per l'estate con il brano \"Non calpestate i fiori\".\nNel 1969 Anna Identici, poco prima di partecipare al Festival di Sanremo, dove avrebbe dovuto cantare la canzone \"Il treno\", tenta il suicidio. Si salva ma verr\u00e0 sostituita da Rosanna Fratello.\nDa ragazza \"acqua e sapone\" a cantante \"impegnata\".\nIl 1970 la vede tornare alla ribalta con la conquista del terzo posto al Festival di Napoli con la canzone \"Distrattamente\", che canta in coppia con Tony Astarita.\n\u00c8 ancora a Sanremo nel 1970 e nel 1971 rispettivamente con \"Taxi\" e \"Il dirigibile\", entrambe cantate in coppia con Antoine. Dopo queste partecipazioni decide di cambiare genere, passando a una musica pi\u00f9 \"impegnata\" e pubblicando nel 1971 l'album \"Alla mia gente\", che contiene canti di lavoro e canzoni legate a temi di attualit\u00e0. Significativa di questa svolta \u00e8 la canzone che presenta al Sanremo del 1972 intitolata \"Era bello il mio ragazzo\", che parla dei cosiddetti \"omicidi bianchi\" (le morti sul lavoro causate dal mancato rispetto delle norme sulla sicurezza da parte del datore di lavoro). L'anno seguente partecipa per l'ultima volta alla manifestazione canora con \"Mi son chiesta tante volte\".\nNel 1974 riscuote grande successo con la canzone \"Quaranta giorni di libert\u00e0\", sigla dell'omonimo sceneggiato televisivo dedicato alla partigiana Repubblica dell'Ossola. In seguito continua a dedicarsi alla musica folk e pubblica diversi album di musica popolare italiana.\nLa maturit\u00e0.\nSuccessivamente collabora con Umberto Bindi, duettando con lui nella canzone \"Se ci sei\", che apre l'album \"Bindi\" del cantautore genovese, pubblicato nel 1985.\nL'ultimo suo lavoro in sala di incisione \u00e8 l'album \"Maria Bonita\" del 1986, realizzato in collaborazione con Sergio Bardotti, sul tema della condizione sociale delle donne in Sudamerica.\n\u00c8 ricomparsa in TV negli anni 2000 in alcune trasmissioni di revival.\nNel 2008 interpreta il brano \"Partire\", scritto da Sergio Bardotti e Pino Massara, nell'album Bardoci, omaggio al paroliere scomparso. Nello stesso album sono contenuti \"Se fossi il tempo\", scritto da Nini Giacomelli, Sergio Bardotti e musica di Pino Massara, interpretato da Simone Cristicchi e \"La Ballerina/Ciranda da Bailarina\", scritto da Nini Giacomelli, Sergio Bardotti e musica di Chico Buarque de Hollanda, brani che Anna Identici aveva cantato nel 1984, nello spettacolo \"Telecomando\" diretto da Velia Mantegazza."}
{"id": "127459", "revid": "181073", "url": "https://it.wikipedia.org/wiki?curid=127459", "title": "Lingua protoindoeuropea", "text": "Il protoindoeuropeo (indicato anche comunemente come indoeuropeo) \u00e8 la protolingua che, secondo la linguistica comparativa, costituisce l'origine comune delle lingue indoeuropee. Le somiglianze fra queste lingue, attestate a partire dal 2000 a.C. circa, impongono agli studiosi di assumere che esse siano la continuazione di una protolingua preistorica, parlata circa settemila anni fa e chiamata per convenzione \"proto-indoeuropeo\". L'indagine sistematica fra le documentazioni pi\u00f9 arcaiche delle lingue indoeuropee permette di ricostruire, sia pure in via ipotetica, la grammatica e il lessico della protolingua, grazie al metodo comparativo.\nIn Germania, dove pure gli studi sull'indoeuropeo ebbero la loro prima formulazione coerente, viene preferito il termine \"Indogermanisch\" per \"indoeuropeo\" e \"Urindogermanisch\" per indicare la protolingua.\nLa nascita della linguistica comparativa e la scoperta dell'indoeuropeo.\nL'idea della comparazione fra le lingue comincia ad affiorare nell'umanesimo europeo con Giuseppe Giusto Scaligero (1540-1609). Una prima generica formulazione delle basi del metodo comparativo viene per\u00f2 solo nel XVIII secolo, sotto l'influsso indiretto degli studi di anatomia comparata, con Johann Christoph Adelung e Christian Jakob Kraus, che fra il 1781 e il 1787 definiscono negli obiettivi e nel metodo l'approccio scientifico al confronto fra le lingue. \nMa la nascita della vera e propria linguistica comparativa intesa come scienza \u00e8 tuttavia un sotto-prodotto casuale del colonialismo inglese, e in particolare della conquista dell'India. I contatti con la cultura indiana e la sua lingua letteraria, il sanscrito, permisero all'alto magistrato del Bengala sir William Jones (1746-1794) di instaurare paragoni fra il sanscrito stesso, il greco, il latino, il gotico e le parlate dei Celti, e di dedurre che tutte queste antiche lingue derivavano da un'arcaica lingua madre ormai estinta. L'inglese si accontent\u00f2 di affermare l'origine comune, in base a delle evidenze, senza andare oltre, senza gettare le basi per una scienza. Jones espose le sue teorie in una conferenza tenuta alla Asiatic Society a Calcutta il 2 febbraio del 1786. Fu per\u00f2 soltanto nel 1788 che i suoi studi vennero pubblicati.\nNonostante la sua ingegnosit\u00e0, l'ipotesi di Jones cadde nell'oblio e l'idea fu riproposta da Friedrich Schlegel (1772-1829), nel suo libro \"\u00dcber die Sprache und Weisheit der Indier\" del 1808. In quest'ultimo testo per la prima volta si parla di grammatica comparativa (\"vergleichende Grammatik\").\nCon Franz Bopp (1791-1867) e il suo storico \"Konjugationssystem\" (\"Sistema delle coniugazioni\", 1816), si giunse infine a una pi\u00f9 organica formulazione dei principi concreti e sistematici dell\"'analisi linguistico-comparativa\". \u00c8 con Bopp e col suo contemporaneo danese Rasmus Rask che viene tracciato un quadro sistematico delle relazioni tra le sottofamiglie. I forti indizi diventano scienza.\nFamiglia linguistica indoeuropea.\nAppartengono con certezza alla famiglia linguistica indoeuropea diverse sottofamiglie linguistiche (come branche che si dipartono dal tronco comune, il protoindoeuropeo) a loro volta differenziate in lingue e dialetti:\nLe diverse sottofamiglie dell'indoeuropeo sono poi per tradizione raggruppate in due grandi gruppi, divisi dalla cosiddetta isoglossa centum-satem, e distinti in base al trattamento delle consonanti gutturali. Le cosiddette lingue \"centum\" (dal latino \"centum\", \"cento\") continuano le antiche gutturali palatali come velari, mentre le lingue satem (dall'avestico \"sat\u0259m\", \"cento\") le mutano in consonanti fricative palatali e sibilanti.\nGli studiosi attribuiscono valore differente al fenomeno della \"satemizzazione\", a seconda dei loro orientamenti. I fautori della cosiddetta teoria glottidale ritengono ad esempio pi\u00f9 pertinente il trattamento delle ipotetiche consonanti glottidali che essi presumono tipiche del proto-indoeuropeo nella sua fase comune, e preferiscono perci\u00f2 distinguere fra lingue \"taihun\" (dal gotico \"taihun\", \"dieci\") che perdono la glottidalizzazione mutando le glottidali in consonanti sorde, e lingue \"decem\" (dal latino \"decem\", \"dieci\"), che tramutano le glottidali in sonore.\nEsempi di affinit\u00e0 lessicali fra le lingue indoeuropee.\nMolte affinit\u00e0 lessicali fra le lingue indoeuropee saltano all'occhio, nonostante i mutamenti fonetici verificatisi. Altre sono decisamente controintuitive. Baster\u00e0 qui fornire qualche esempio: \nTipologia del proto-indoeuropeo.\nDal punto di vista tipologico, il proto-indoeuropeo nella fase tardo-unitaria era una lingua flessiva o fusiva, con un alto grado di sinteticit\u00e0 (quantit\u00e0 di morfemi per parola). La ricostruzione interna permette tuttavia di intravedere una fase di poco pi\u00f9 remota, in cui la protolingua mostrava ancora in gran parte l'aspetto di una lingua agglutinante. Le tendenze che hanno determinato la trasformazione tipologica sembrano ancora in parte attive nella fase pi\u00f9 arcaica di molte delle lingue figlie. Fra queste derive strutturali si notano in particolare:\nLa grammatica ricostruita del protoindoeuropeo.\nCon il confronto tra le lingue di attestazione pi\u00f9 antica e, in mancanza di queste, tra le lingue moderne, si giunge a ricostruire l'ipotetica lingua da cui esse sarebbero derivate. Di questa lingua si ricostruisce ovviamente tutta la grammatica, comprendente un sistema fonologico, morfologico, sintattico, lessicale, ecc.\nFonologia.\nTenendo conto dell'attuale dibattito scientifico fra i linguisti, si ricostruisce oggi per l'indoeuropeo un sistema fonologico cos\u00ec articolato (i punti interrogativi indicano i fonemi la cui esistenza \u00e8 maggiormente controversa):\nIl sistema fonologico ricostruito appare per\u00f2 squilibrato per varie ragioni.\nSi notano infatti, fra gli altri problemi:\nIn realt\u00e0 un'interessante teoria proposta da Francisco Villar sostiene che l'indoeuropeo avesse quattro timbri originari: /\u03b1/, /e/, /i/, /u/. La /\u03b1/ si sarebbe caratterizzata per un'articolazione intermedia fra /a/ ed /o/.\nLa questione della rarit\u00e0 di \"*a\" ha indotto il linguista spagnolo Francisco Villar, sulla scorta delle proposte teoriche di Francisco Rodr\u00edguez Adrados a postulare per l'indoeuropeo pi\u00f9 arcaico un sistema a quattro vocali (\"*a *e *i *u\"), con un'articolazione arrotondata della \"*a\" e un'articolazione medio-bassa della \"*e\".\nPi\u00f9 spinosi interrogativi sorgono dall'anomalia tipologica del sistema di occlusive. Una risposta possibile \u00e8 fornita dalle proposte del linguista americano Paul J. Hopper e dai linguisti sovietici Tamaz Gamkrelidze e Vja\u010deslav Ivanov, secondo cui le consonanti indoeuropee che tradizionalmente si ricostruiscono come sonore avevano in origine un'articolazione glottidale (rara per le consonanti labiali, il che spiegherebbe fra l'altro la rarit\u00e0 di \"*b\"), mentre le consonanti sonore aspirate andrebbero concepite come semplici sonore; l'articolazione aspirata delle sorde e delle sonore sarebbe stata allofonica. \nNella presente voce si \u00e8 deciso di seguire la ricostruzione tradizionale, che \nProsodia e accento.\nFra le lingue indoeuropee le tipologie di accento sono molteplici:\nLa prosodia del protoindoeuropeo, per la maggior parte degli studiosi, \u00e8 quella di una lingua con \"accento musicale\" (cio\u00e8 percepito come un'elevazione di tono) in cui esiste una sistematica distinzione fra vocali lunghe e brevi, sebbene l'evoluzione linguistica abbia alterato la loro disposizione e diffusione originaria. Alcuni studiosi, come ad es. Francisco Villar, ipotizzano che la distinzione fra vocali lunghe e brevi fosse propria solo di alcuni dialetti indoeuropei, e in particolare dell'indoeuropeo tardo, e pongono in secondo piano il problema della natura dell'accento. Una teoria particolarmente articolata presenta Oswald Sz\u00e9merenyi, che sulla base del confronto fra accento greco, vedico e lituano, postula, per il proto-indoeuropeo comune, un accento tritonale, con un tono ascendente (acuto o \"ud\u0101tta\"), un tono discendente (circonflesso) e un tono grave. Un elemento certo dell'accento indoeuropeo \u00e8 la sua assoluta libert\u00e0. L'assenza delle cadute di vocali e dei fenomeni di alterazione collegati all'accento intensivo, fa ipotizzare con relativa sicurezza che la protolingua avesse un accento musicale, probabilmente con un unico tono, quello acuto.\nMorfologia.\nAlcuni fenomeni fonetici di interesse morfologico (morfo-fonologici) accomunano tutte le lingue indoeuropee:\nMorfonologia.\nDal punto di vista tipologico, l'indoeuropeo tardo ricostruito \u00e8 una lingua flessiva o fusiva, con un alto grado di sinteticit\u00e0 (come il vedico, il greco, il latino, il tedesco, il russo). Ci\u00f2 vuol dire che nella protolingua pi\u00f9 funzioni morfologiche si addensano nello stesso morfema. Si \u00e8 gi\u00e0 detto per\u00f2 che gli indizi derivanti dalla ricostruzione interna inducono i linguisti a ipotizzare che in una fase molto remota della sua storia, l'indoeuropeo avesse una struttura di lingua agglutinante (con ogni morfema usato a indicare una e una sola funzione morfologica, come accade oggi in turco o in finlandese).\nLa comparazione sistematica delle morfologie delle antiche lingue indoeuropee permette ai linguisti di ricostituire in maniera abbastanza attendibile l\"'identikit\" della flessione del nome, dell'aggettivo, del pronome e del verbo indoeuropei.\nParti variabili e invariabili del discorso.\nLe parti del discorso ricostruibili per l'indoeuropeo non coincidono in tutto e per tutto con la situazione delle lingue figlie:\nMorfologia nominale.\nLa morfologia del nome e dell'aggettivo, nelle lingue indoeuropee, mostra una flessione sistematica secondo la nozione del caso grammaticale e del numero, e una flessione semi-sistematica secondo il genere. Al di l\u00e0 di questo tratto comune, le antiche lingue indoeuropee mostrano un ampio ventaglio di varianti: dai dieci casi del tocario, ai cinque casi del greco. I dati linguistici sembrano comprovare che lingue con un minor numero di casi ne avevano di pi\u00f9 in fasi precedenti della loro evoluzione (ad es. il dialetto miceneo, variante di greco della tarda et\u00e0 del bronzo, ha sei casi). D'altro canto i dieci casi del tocario, e i nove dell'antico ittita sembrano essere il risultato di influssi di vicine lingue non indoeuropee (pressioni di adstrato). Si ritiene per lo pi\u00f9 che la situazione originaria si sia conservata nelle lingue indo-arie, e si suppone che come queste ultime, la protolingua avesse otto casi:\nL'indoeuropeo conosceva tre generi: il maschile e il femminile e il neutro (quest'ultimo indicante la categoria dell'inanimato); si ricostruiscono, anche se oggi pi\u00f9 problematicamente che in passato, tre numeri: il singolare, il plurale e il duale (quest'ultimo per indicare le coppie di enti animati e inanimati). Non \u00e8 implausibile che nell'indoeuropeo i casi fossero ben distinti solo al singolare, o in altre parole, che essi mancassero del tutto di determinazione quanto al numero.\nLa declinazione nominale e aggettivale conosceva, nelle lingue indoeuropee, due varianti:\nQui di s\u00e9guito forniremo in tabella le sole desinenze generali:\nPer lo \"strumentale singolare\" sono attestati altri allomorfi, verosimilmente varianti diacoriche: in particolare, \"-*bhi\" (cfr. greco omerico \"\u00eephi\" \"con forza\", derivante da un \"w\u00ee-phi\" miceneo), e \"*-mi\" (in genere le desinenze di strumentale, dativo e ablativo con elemento \"*-m-\" prendono il sopravvento su quelle con elemento \"*-bh-\" nelle aree baltica, slava e germanica).\nFlessione dell'aggettivo.\nLa presenza di un aggettivo sistematicamente identificato come parte del discorso v\u00f2lta a contrassegnare sul piano sintattico l'attributo e determinate forme del complemento predicativo sembra essere un tratto peculiare della morfo-sintassi della famiglia linguistica indoeuropea. In diverse lingue dell'area mediterranea non indoeuropea (come ad esempio, nelle lingue semitiche), gli aggettivi sono spesso assenti, in quanto sostituiti da formazioni verbali o da costruzioni con sostantivi.\nGli aggettivi indoeuropei si conformavano in tutto e per tutto alla flessione del nome: si declinavano infatti per genere, numero e caso, come del resto accade nelle lingue classiche, in vedico, in tedesco e nelle lingue slave (che per\u00f2 hanno diffusamente innovato). Come per i nomi, cos\u00ec per gli aggettivi si distingueva una flessione tematica e una atematica.\nL'aggettivo indoeuropeo formava i gradi di comparazione tramite inserzione di suffissi appositi nella radice:\nQui di s\u00e9guito alcuni esempi di aggettivi:\naggettivi tematici:\naggettivi atematici:\nSono aggettivi atematici con tema in \"-nt\" i participi attivi, di cui si registra il paradigma sotto la flessione verbale.\nAggettivi numerali.\nUna struttura a s\u00e9 mostrano gli aggettivi numerali, che costituiscono uno degli aspetti pi\u00f9 solidi della grammatica ricostruita dell'indoeuropeo.\nQui di seguito una ricostruzione dei numerali cardinali da uno a cento in indoeuropeo, in base alle ricostruzioni presenti nell\"'Introduzione alla linguistica comparativa\" di O. Sz\u00e9merenyii, modificate parzialmente in base a un approccio laringalistico:\nPer le centinaia \u00e8 possibile che l'indoeuropeo, come il vedico, ricorresse a tre dinamiche di formazione:\n1. la creazione di un sostantivo neutro a partire da *kmt\u00f2m (dinamica presente anche in gotico): esempio *triH2 *kmtaH2 *gwow\u00f2m \"tre centinaia di vacche\" seguito, come si pu\u00f2 vedere, da un genitivo partitivo;\n2. la creazione di un aggettivo composto: esempio *trkmt\u014ds *trkmtaH2s *trkmtaH2 (come in vedico, greco e latino e nella maggior parte delle lingue indoeuropee);\n3. la creazione di un composto usato come collettivo e seguito dal genitivo partitivo, esempio *trkmtom gwow\u00f2m (come in vedico e in latino arcaico).\nNon esiste una formazione univocamente ricostruibile per il numerale 1000. Tuttavia la maggior parte degli studiosi ritiene plausibile che:\n1. il sanscrito \"sahasram\", l'avestico \"hazahra-\", il greco antico \u03c7\u03b5\u03af\u03bb\u03b9\u03bf\u03b9, il latino mille da \"*mi-hi-li\" (dove \"mi\" &lt; *smi-H2, femminile di *sem-), risalgano a locuzioni come *sem (*sm-) *gheslo-m o *smiH2 *ghesliH2;\n2. il germanico, il baltico e lo slavo abbiano innovato, creando una nuova forma a partire dal participiale *t\u016bsntiH2 \"abbondante\".\nGli aggettivi numerali ordinali venivano formati per lo pi\u00f9 con l'inserzione dei suffissi *\"-o-, *-to-, *-mo-\"\nMorfologia pronominale.\nIl pronome indoeuropeo seguiva anch'esso una flessione per genere numero e caso. Per l'indoeuropeo i linguisti ricostruiscono con certezza i pronomi di prima e seconda persona singolare (*H1egH-om, *em-, *m-,\"io\" e *tou \"tu\"), nonch\u00e9 il pronome riflessivo *sw-, riconducibile a una radice dal significato originario di \"famiglia, genere\".\nAccanto a questi due pronomi, sono oggetto di ricostruzione abbastanza univoca i temi pronominali dimostrativi *so- *to- (con significato cataforico) e *i- (*ei-) (con significato anaforico). Questi temi pronominali costituiscono rispettivamente la declinazione dei dimostrativi so saH2 tod e is iH2 id. Da questi temi pronominali si sono ricavati, nelle lingue figlie, pronomi indefiniti e relativi.\nSufficiente attendibilit\u00e0 fornisce anche la ricostruzione del pronome interrogativo-indefinito *kwis kwid (\"qualcuno, qualcosa, chi?, che cosa?\").\nErano attestati largamente nella protolingua anche i pronomi e aggettivi indefiniti *alyos (\"altro\", fra molti) e *e-tero-, al-tero- (\"altro\", fra due).\nNon esisteva in indoeuropeo un vero e proprio pronome relativo, a cui probabilmente sopperiva un uso correlativo dell'anaforico *is e dell'indefinito kwis, situazione che \u00e8 alla base dei differenti sviluppi del ramo italo-celtico (che privilegi\u00f2 *kwis) da un lato, e del ramo greco-indo-iranico (che privilegi\u00f2 il tema pronominale *i-) dall'altro.\nMorfologia verbale.\nIl verbo indoeuropeo si coniugava in base alle categorie di persona e numero, ed era ovviamente articolato in modi e tempi; a differenza del verbo delle lingue semitiche, non era sessuato (maschio/femmina), se non nelle forme aggettivali (participio, aggettivo verbale). Aveva inoltre una coniugazione sintetica (con desinenze proprie) per la diatesi del medio-passivo. Queste caratteristiche strutturali distintive sono ampiamente attestate nelle antiche lingue indoeuropee sin dal loro stadio pi\u00f9 arcaico, e devono pertanto ritenersi proprie della stessa protolingua ricostruita.\nIn concreto, la morfologia verbale dell'indoeuropeo, quale viene ricostruita dai linguisti, presenta le seguenti caratteristiche generali:\nQui di s\u00e9guito, in tabella, lo schema delle desinenze generali del verbo indoeuropeo tematico e atematico:\nSintassi.\nL'indoeuropeo, come le pi\u00f9 antiche lingue flessive che ne derivano, sembra essere stato una lingua con ordine sintattico OV (tendenza dell'oggetto a precedere il verbo transitivo nella frase non marcata).\nLa metrica indoeuropea.\nAlcune coincidenze significative fra le diverse forme di poesia epica e lirica delle antiche culture di lingua indoeuropea permettono di ricostruire, in modo approssimativo, il panorama del patrimonio poetico (metrica e stilistica) comune alle trib\u00f9 indoeuropee nella loro tarda fase unitaria.\nL'attribuzione al proto-indoeuropeo di un accento musicale e di un'opposizione fonemica fra sillabe lunghe e brevi ha una conseguenza precisa sulla metrica della protolingua, che dovette essere di natura quantitativa, cio\u00e8 basata sulla durata, o quantit\u00e0 della sillaba, secondo quanto stabilito gi\u00e0 da Antoine Meillet, il quale afferma con chiarezza che l'unit\u00e0 di base del ritmo del verso proto-indoeuropeo, esattamente come in greco e in vedico, era la sillaba, essendo ogni parola indoeuropea costituita di sillabe lunghe e brevi.\nIl greco e il vedico rivestono particolare importanza nella ricostruzione della metrica indoeuropea per una serie di ragioni:\nOltretutto, come osservato a suo tempo da Marcello Durante, il greco e le lingue indo-arie sembrano oggettivamente possedere un patrimonio culturale comune, che ha influito a largo raggio in tutta l'area occupata dalle trib\u00f9 indoeuropee nella fase tardo-unitaria (fenomeno della \"solidariet\u00e0 greco-indoiranica\").\nIl panorama delle metriche delle antiche lingue indoeuropee risulta in apparenza assai vario. Ad esempio:\nDa questa variegata gamma di situazioni emergono due fenomeni salienti:\nLa conseguenza di queste semplici osservazioni porta a dedurre che il verso indoeuropeo aveva alcuni caratteri definiti:\nLa lingua poetica indoeuropea.\nDa quanto abbiamo detto sulle formule pi\u00f9 ricorrenti della poesia indoeuropea, \"gloria immortale\" e \"sacra potenza\", si pu\u00f2 dedurre una constatazione abbastanza semplice: la societ\u00e0 tardo-indoeuropea kurganica esprimeva una poesia di carattere epico, che gi\u00e0 riconosceva, come suo valore primario, la ricerca della gloria in quanto unica possibile forma di eternit\u00e0 concessa all'uomo. Ne consegue che il poeta, fra gli indoeuropei, aveva probabilmente un ruolo particolare. Ne rendono testimonianza il ruolo che agli aedi attribuisce la poesia omerica, cos\u00ec come l'articolata complessit\u00e0 di figure di poeti conosciute dal mondo indo-ario.\nSul piano delle tematiche dell'ipotetica poesia indoeuropea, \u00e8 verosimile l'idea che in essa fossero gi\u00e0 presenti alcuni nuclei narrativi ricorrenti delle epiche indoeuropee storicamente note, e alcuni miti cosmogonici che gli indoeuropei, come del resto i semiti e altre popolazioni dell'Eurasia, avevano ereditato dalle pi\u00f9 antiche culture del neolitico sin dall'epoca dell'invenzione e dell'assimilazione delle tecnologie legate alla pratica dell'agricoltura. Temi come il ritirarsi dell'eroe offeso, che reca disgrazia alla comunit\u00e0, o il ritorno dell'eroe, che ristabilisce una situazione di equilibrio, o archetipi narrativi come il compianto dell'amico dell'eroe (che si ritrovano per altro anche in epiche non indoeuropee) devono risalire a una fase molto remota.\nProto-lessico e proto-cultura.\nLo studio dell'Indoeuropeo come protolingua ha permesso agli studiosi di collocare nel tempo e nello spazio l'ipotetica protocultura comune alle varie trib\u00f9 che parlavano dialetti indoeuropei. Allo stadio attuale degli studi la maggior parte degli indoeuropeisti, sulla scorta delle indagini archeologiche di Marija Gimbutas, tende a porre l\"'Urheimat\", o sede originaria, degli Indoeuropei, nella zona compresa fra i Monti Urali e il Mar Nero, e a indicare nella prima et\u00e0 del bronzo (5000 a.C.) il momento della preistoria dell'Eurasia in cui si definisce l'identit\u00e0 originaria degli Indoeuropei, la cui civilt\u00e0 \u00e8 per lo pi\u00f9 identificata con la cultura kurgan, le grandi sepolture a tumulo diffuse fra il basso Danubio e le pendici del Caucaso. Secondo questa teoria, tendenzialmente maggioritaria, gli Indoeuropei si sarebbero poi diffusi in varie ondate, con migrazioni semi-violente o vere e proprie invasioni, sovrapponendosi alle pi\u00f9 antiche societ\u00e0 neolitiche grazie a tre innovazioni tecnologiche: le armi di bronzo, la ruota a raggi e la domesticazione del cavallo.\nTeorie alternative rintracciano il punto di irradiazione degli indoeuropei in altre zone:\nOltre al tentativo di identificare la \"Urheimat\", gli archeologi e i linguisti (fra cui spiccano, in Italia, Enrico Campanile, Paolo Ramat e Anna Giacalone Ramat) hanno cercato di ricostruire, per quanto possibile, i tratti comuni alla civilt\u00e0 indoeuropea. Il lessico della protolingua e le somiglianze antropologiche delle varie trib\u00f9 permettono di individuare con sufficiente sicurezza alcuni aspetti originari comuni:\nStudi completi e approfonditi della religiosit\u00e0 e dei miti degli Indoeuropei, nonch\u00e9 della loro struttura narrativa sono stati recentemente messi a punto da Calvert Watkins e Martin Litchfield West.\nDiverse ipotesi sull'origine e sulla relazione con altre lingue.\nSebbene la teoria esposta sia generalmente accettata nella comunit\u00e0 scientifica, da pi\u00f9 parti ed in pi\u00f9 momenti sono state avanzate critiche o riformulazioni in contesti pi\u00f9 vasti della teoria dell'Indoeuropeo.\nL'ipotesi della lega linguistica indoeuropea.\nSecondo Vittore Pisani, l'ultima fase della comunit\u00e0 indoeuropea deve essere interpretata come \"lega linguistica\", in cui si distingue chiaramente la componente fondamentale del protosanscrito.\nSebbene un simile punto di vista abbia aspetti di plausibilit\u00e0, si comprende bene che questa proposta non fa che spostare la questione dall'Indoeuropeo al \"protosanscrito\" (secondo Pisani). In tale prospettiva alcune somiglianze tra le lingue indoeuropee si potrebbero in parte spiegare anche come contatti secondari, ossia condivisioni di tratti linguistici tra lingue geograficamente vicine. \u00c8 chiaro che in tal caso alcuni dei tratti che normalmente si fanno risalire ad un proto-indoeuropeo potrebbero invece risultare miraggi di ricostruzione, essendosi diffusi in alcune lingue della lega linguistica in un'epoca in cui queste erano differenziate e separate. Naturalmente questa interpretazione pu\u00f2 spiegare alcuni aspetti, ma risulta essenzialmente limitata dalla semplice constatazione che normalmente solo il lessico viene scambiato con una certa facilit\u00e0, mentre pi\u00f9 difficilmente lo stesso accade con gli elementi morfologici.\nOggi l'ipotesi della lega linguistica \u00e8 abbandonata dalla pi\u00f9 parte degli studiosi, i quali sono convinti che l'indoeuropeo, specie nelle fasi pi\u00f9 tarde, si presentasse come un diasistema, cio\u00e8 un insieme di dialetti caratterizzati da intelligibilit\u00e0 reciproca, ma ricco di varianti locali (un po' come i dialetti delle varie aree linguistiche neolatine).\nLe lingue del Vecchio Mondo nell'ottica delle superfamiglie.\nSi deve ricordare uno studio apprezzabile da un punto di vista archeologico e cronologico che si basa sulle parentele tra le famiglie linguistiche del Vecchio Mondo, portato avanti dalle teorie rivali della superfamiglia Nostratica e della superfamiglia Eurasiatica.\nNella prospettiva di tali teorie, l'Indoeuropeo (forse insieme all'Ugrofinnico) si sarebbe staccato dal corpo principale della superfamiglia (Nostratica o Euroasiatica, a seconda della teoria) in un momento che alcune teorie fanno risalire alla fine del Neolitico (Colin Renfrew), altre invece al Paleolitico superiore, probabilmente prima della glaciazione W\u00fcrm (Mario Alinei, Franco Cavazza e assertori delle teorie della continuit\u00e0 paleolitica).\nAlla remota fase del distacco dal nostratico (o dall'eurasiatico), qualunque datazione si proponga per essa, si dovrebbero far risalire le pi\u00f9 antiche e genuine somiglianze tra Indoeuropeo, nella sua interezza, e le famiglie sorelle, non escludendo naturalmente fenomeni successivi di convergenza linguistica (quali i prestiti).\nNell'ottica di alcune di queste ipotesi, quindi, viene in parte ridiscussa l'ipotesi dell'\"Urheimat\" cos\u00ec come delineata finora.\nAntiche proposte di famiglie comprendenti l'Indoeuropeo.\nPu\u00f2 essere utile, al fine di cercare di comprendere la complessit\u00e0 del problema delle somiglianze tra Indoeuropeo e altre famiglie linguistiche, avere una panoramica delle ipotesi, pi\u00f9 o meno ragionevoli, proposte in letteratura.\nTeorie quasi-nostratiche.\nSempre nella prospettiva della superfamiglia preistorica, non si pu\u00f2 non osservare che l'Ugro-Finnico \u00e8, tra le altre famiglie linguistiche, quella che sembra presentare il maggior numero di somiglianze sistematiche con l'Indoeuropeo: di qui l'ipotesi dell'\"Indo-uralico\" di Collinder e Pedersen, antesignana del Nostratico.\nSi vuole ricordare anche il tentativo di Pedersen, Meriggi e Heilmann con l'ipotesi dell'\"Indo-Semita\", dove la macro-famiglia verrebbe formata dall'Indoeuropeo e dal solo ramo semitico dell'Afro-asiatico. Tentativi simili furono proposti precedentemente da Hermann M\u00f6ller (appoggiandosi anche all'ipotetica presenza delle laringali), Albert Cuny, e indipendentemente da Ascoli.\nL'Indoeuropeo lingua creola?\nIn qualche modo affine alla proposta dell'Indo-Uralico (e non del tutto incompatibile con essa), \u00e8 la proposta del doppio strato per l'antico Indoeuropeo, con la quale si proponeva l'Indoeuropeo come frutto di un'antica creolizzazione tra una lingua ugrofinnica e una lingua di tipo Caucasico Settentrionale, il che spiegherebbe, tra l'altro, l'apparente ergativit\u00e0 dell'antico Indoeuropeo (ipotesi di Uhlenbeck, 1935). Un'ipotesi affine \u00e8 stata recentemente riproposta da F. Kortlandt.\nAnaloghe proposte furono avanzate anche da Trubeckoj e Tovar, che considerarono la possibilit\u00e0 di includervi anche contributi semitici.\nProposte alternative ed eterodosse.\nInfine diversi sono stati i tentativi, pi\u00f9 o meno apprezzabili, di collegare l'Indoeuropeo con:\nConclusioni.\nCome si pu\u00f2 notare, le teorie sull'origine dell'indoeuropeo e sulla sua ricostruzione ed evoluzione costituiscono un capitolo assai complesso della storia degli studi linguistici. L'inventario fonetico e i paradigmi qui presentati, conformi come sono a una ricostruzione tradizionale e \"neogrammatica\" in parte riveduta e ampliata, non riscuotono essi stessi un consenso unanime presso tutti i linguisti.\nDi fronte a questo \"mare magnum\" di ipotesi e constatazioni di somiglianze pi\u00f9 o meno fondate, si capisce facilmente come, in linguistica, ci sia stata la volont\u00e0 di perfezionare la strumentazione analitica allo scopo di poter fornire un quadro complessivo il pi\u00f9 possibile coerente con i dati.\nBibliografia.\nBibliografia internazionale."}
{"id": "127463", "revid": "125063320", "url": "https://it.wikipedia.org/wiki?curid=127463", "title": "Giuseppe Dozza", "text": "Biografia.\nPrimi anni.\nGiuseppe Dozza nacque nel capoluogo emiliano il 29 novembre 1901 da una famiglia modesta: il padre Achille era fornaio e la madre Virginia Mattarelli una casalinga. Giovane socialista, nei primi anni del Novecento, Dozza fu a Livorno, nel gennaio del 1921, fra i fondatori del Partito Comunista d'Italia. Perseguitato dal fascismo espatri\u00f2 in Francia nella seconda met\u00e0 degli anni venti.\nDall'esilio, vissuto fra Parigi, Mosca (dove rappresent\u00f2 i comunisti italiani presso il Comitato esecutivo dell'Internazionale Comunista dal luglio 1931 all'ottobre 1932) e le principali capitali europee come esponente di spicco del suo partito e dell'antifascismo militante, rientr\u00f2 clandestinamente in Italia soltanto nel settembre 1943. Dopo un anno trascorso a Milano, chiamato a rappresentare il Partito Comunista Italiano nel Comitato di Liberazione Nazionale, arriv\u00f2 per lui il momento di partecipare all'organizzazione della lotta armata. La scelta fu senza incertezze: il suo posto era a Bologna.\nQuando part\u00ec per la sua citt\u00e0 sapeva gi\u00e0 che, dal giorno della liberazione, ne sarebbe divenuto sindaco. Lo aveva deciso il CLN: a Bologna il sindaco avrebbe dovuto essere comunista. Le sue prime iniziative furono rivolte all'organizzazione della resistenza armata e al dialogo con le forze politiche. Mise a frutto l'esperienza maturata a Milano e trov\u00f2 largo consenso, soprattutto fra i cattolici, che Dozza scelse come principali interlocutori, con un'attenzione che diventer\u00e0 una costante della sua politica.\nIl 21 aprile 1945, dopo la battaglia, Bologna era liberata, ma in ginocchio: solo l'entusiasmo incontenibile dei bolognesi per la sconfitta dei nazifascisti nascondeva a tratti le ferite di guerra. Con quelle ferite il primo cittadino e la sua giunta, composta da tutti i partiti del CLN, dovevano fare i conti. Problemi igienici, abitativi, alimentari, sanitari, di ordine pubblico; tutto si scaricava sul suo tavolo.\nLe riforme: 1945-1956.\nDue sono le carte che il sindaco gioca con abilit\u00e0: infondere fiducia nei cittadini e incoraggiarli a partecipare alla ricostruzione, nella trasparenza. Ed \u00e8 proprio sulla partecipazione che la giunta della liberazione punta tutte le sue carte. Due sono gli strumenti di democrazia diretta che vengono messi a disposizione dei bolognesi: i Consigli tributari e le Consulte popolari cittadine.\nI Consigli tributari, primo esperimento in Italia, coniugavano il bisogno di autogoverno con il principio di \"tassazione progressiva\" e con quello di controllo dei cittadini nel reperimento delle risorse. In tutta la citt\u00e0 venivano costituiti questi organismi decentrati, composti da uomini e donne eletti dal consiglio comunale in rappresentanza delle categorie economiche e sociali. C'erano l'imprenditore e l'operaio, il libero professionista, l'insegnante, l'impiegato, l'agricoltore, l'artigiano e il commerciante.\nIl loro compito era quello di gestire l'applicazione dell'imposta di famiglia; quell'imposta che colpiva il superfluo, cio\u00e8 la parte di reddito complessivo eccedente il fabbisogno fondamentale di vita del nucleo famigliare. I consiglieri tributari disponevano poi di un corpo di agenti tributari che avevano il compito di indagare sulla massa dei contribuenti per scoprire gli evasori totali o parziali. Tuttavia non ci si fermava agli organi di controllo o di repressione. Il personale dell'assessorato veniva coinvolto in un lavoro collegiale che doveva stimolare la carica partecipativa di ognuno esaltandone la capacit\u00e0, il senso di responsabilit\u00e0, l'inventiva.\nMa la \"rivoluzione\" non doveva toccare soltanto le \"carte\" e gli uomini. Bisognava dare anche un segnale di visibilit\u00e0 che rassicurasse i cittadini. Di qui l'idea di trasformare l'assessorato ai tributi in una \"casa di vetro\", e non solo in senso metaforico. Cos\u00ec gli uffici della ripartizione tributi, compresa la stanza dell'assessore, venivano separati dagli altri e racchiusi fra pareti trasparenti, attraverso le quali i cittadini potevano \"vedere\" come si lavorava sui loro redditi. Le Consulte popolari cittadine volevano offrire ai bolognesi un surplus di democrazia. L'amministrazione era convinta che la partecipazione non potesse esaurirsi al solo diritto di voto, ma dovesse disporre di uno strumento di controllo, continuo e costante sull'operato degli eletti.\nIn definitiva l'obiettivo politico era quello di accelerare le tappe della ricostruzione e di far giungere ai vertici municipali le domande, anche le pi\u00f9 minute, che partivano dal territorio. Le Consulte nascono nel 1947, non sulla base di un provvedimento istituzionale, ma attraverso atti informali ispirati dalla giunta e dai partiti, comunista e socialista, che la componevano. Vengono chiamati a parteciparvi i \"maggiorenti\" del rione. Coloro, in pratica, che avevano pi\u00f9 influenza e visibilit\u00e0 nella zona. C'\u00e8 l'industriale, l'artigiano, l'operaio, lo studente universitario, il medico condotto, la levatrice, l'edicolante, il parroco e il comandante dei carabinieri. All'ordine del giorno delle assemblee erano sempre i temi locali, da quelli pi\u00f9 spiccioli a quelli che coinvolgevano l'intero assetto del territorio.\nSi parlava di manutenzione stradale, di punti luce, di fontanelle, di assistenza, ma anche di piano regolatore e di sviluppo economico. Le istanze passavano poi alla giunta comunale che, con l'andar del tempo, cercava di affinare i propri sensori sul territorio. Un assessore, che veniva nominato tutor della Consulta, era incaricato di seguire passo, passo le richieste del rione e di tenerne conto nell'elaborazione del bilancio comunale. Nel corso degli anni il programma andava avanti e all'ordinaria amministrazione si aggiungevano iniziative d'avanguardia, come quella sperimentata nel 1958; quando alcuni rioni furono collegati con una telescrivente agli uffici comunali per il rilascio immediato di certificati anagrafici e di carte d'identit\u00e0.\nTutto sommato le Consulte possono essere considerate il \"primo tempo\" della partecipazione bolognese. Volutamente non si \u00e8 mai nominata la parola \"quartiere\", proprio per non evocare una figura istituzionale che comparir\u00e0 pi\u00f9 tardi nel panorama partecipativo bolognese. Anche se Bologna sar\u00e0 la prima citt\u00e0 italiana a tagliare il traguardo del decentramento, dovranno passare ancora molti anni prima che i quartieri siano una realt\u00e0. Ci vorr\u00e0 il \"ciclone\" Giuseppe Dossetti, con la sua incalzante sfida elettorale del 1956, a rilanciare questi temi in casa comunista.\nMa ormai siamo alla seconda fase della partecipazione, quella della sua \"maturit\u00e0\", che non era pi\u00f9 solo richiesta del punto luce o della fontanella, ma di spazi vivibili con servizi sociali, culturali, verde pubblico e luoghi collettivi di ritrovo: dalla parrocchia alla biblioteca, dal centro civico ai campi sportivi. Attraverso la partecipazione \u00e8 passata anche la politica delle alleanze. Terreno d'incontro fra operai, ceti medi produttivi, intellettuali e l'amministrazione di sinistra fu la rivendicazione dell'autonomia. La lezione del fascismo parlava da sola. La sottomissione delle istituzioni locali al potere centrale le aveva ridotte a un ruolo ancillare.\nDozza si spende in prima persona nella battaglia autonomista: Bologna, nel volger degli anni, diventa il simbolo di questa offensiva al centralismo. Pi\u00f9 poteri decentrati significavano consolidamento della democrazia e allargamento delle libert\u00e0. Memorabile, in questo senso, fu il contributo dato da Dozza, nella sua veste di costituente, all'abolizione del controllo di merito sugli atti degli enti locali e la rivendicazione della loro autonomia finanziaria. Ma a Bologna la rivendicazione dell'autonomia non doveva fermarsi alle parole. Coerentemente si decise di presentare, per ben dieci anni, un bilancio non deficitario.\nOltre che una politica di buona amministrazione i conti \"in pareggio\" rappresentavano una carta in pi\u00f9 in mano dei comuni \"virtuosi\" A differenza di quelli che erano costretti al \"rosso\", il loro bilancio straordinario era sottratto al controllo statale e quindi erano pi\u00f9 liberi di compiere scelte indipendenti. Questo fare appello all'identit\u00e0 municipale \u00e8 un tratto costante dei vent'anni di Dozza-sindaco. Ma il richiamo continuo alla Costituzione, alle radici della Resistenza e dell'antifascismo gli impedisce di cadere nel municipalismo. E proprio negli anni fra il 1951 e il 1955 si consolida il consenso nei suoi confronti.\nLe ferite della guerra erano state in parte risanate. Ora si poteva guardare con maggiore serenit\u00e0 allo sviluppo della citt\u00e0. Certo i problemi non mancavano. Il tessuto produttivo bolognese perdeva colpi: fabbriche in crisi, migliaia di licenziamenti e repressione nei reparti e nelle piazze. Ma l'amministrazione non viene travolta. Da un lato Dozza porta la solidariet\u00e0 ai lavoratori; ma da un altro lato attrezza le prime aree industriali che rappresentano le avanguardie di quel \"ciclone\" economico - fatto di piccole e medie aziende - che esploder\u00e0 negli anni del boom economico. Anche la politica tributaria aiutava la coesione sociale.\nI consigli tributari lavoravano a pieno ritmo con trasparenza e senza infliggere carichi fiscali troppo gravosi per i ceti medi e risparmiando le classi popolari. Si pu\u00f2 pensare che i lavoratori bolognesi sentissero questa \"protezione\" da parte del loro comune e gli stessi piccoli e medi imprenditori, gli stessi artigiani - molti di loro erano operai appena espulsi dalle fabbriche - potevano guardare con simpatia a chi dimostrava di voler stare dalla loro parte nel rivendicare nuove regole di sviluppo: dal credito, all'apertura di nuovi mercati; dall'aumento del potere d'acquisto dei ceti popolari, al rispetto delle regole democratiche.\nUn altro attore sociale doveva attirare l'attenzione dell'amministrazione Dozza: il mondo della cultura e in particolare l'Universit\u00e0. Proprio nei primi anni cinquanta sar\u00e0 firmata una convenzione con la quale si elargivano all'Alma Mater somme sostanziose e, soprattutto, si sottoscriveva un accordo con l'Istituto di fisica al quale si erogava un contributo decennale di 500 milioni per ricerche sull'uso dell'energia nucleare a scopi pacifici. In un colpo solo si raccoglieva il consenso del mondo della cultura e quello delle forze produttive, perch\u00e9 energia significava nuove fonti di approvvigionamento da offrire allo sviluppo di Bologna e della sua economia.\nLa vittoria contro Dossetti e gli ultimi anni.\nChe il consenso avesse messo radici lo si pot\u00e9 verificare di l\u00ec a poco. Dozza, nelle elezioni amministrative del 1956, fu sfidato da un avversario temibile come Giuseppe Dossetti che era stato in grado di mobilitare una parte importante di quel mondo cattolico, soprattutto giovanile, che fino ad allora aveva scelto di stare alla finestra. Ma Dozza aveva la citt\u00e0 dalla sua parte: i voti al suo partito erano cresciuti del 5%. La vittoria non poteva essere pi\u00f9 netta.\nInizi\u00f2 in quegli anni la \"seconda stagione\" del Dozza sindaco. Le asprezze della campagna elettorale si attenuarono, e si cercarono intese e partecipazione. Attraverso mediazioni, anche faticose, furono istituiti i quartieri, in accordo con la maggioranza del consiglio comunale, compresa la DC che, su ispirazione di Giuseppe Dossetti, aveva fatto proprio dei quartieri il cavallo di battaglia del proprio programma elettorale.\nNel 1962 avvenne una clamorosa svolta contabile: fu abbandonato il bilancio in \"pareggio\" e si dimise l'assessore alla ragioneria, che di quel pareggio aveva fatto una bandiera. La buona amministrazione non bastava pi\u00f9: se il comune voleva compiere un salto di qualit\u00e0 e rispondere ai bisogni inediti dei suoi cittadini, occorrevano finanziamenti straordinari che si potevano reperire solo sfondando il muro del bilancio in pareggio. Un'epoca era finita. L'austera politica che aveva realizzato la ricostruzione doveva cedere il passo al keynesiano \"deficit spending\" che avrebbe consentito di allargare la massa degli investimenti comunali, generando una ricaduta positiva sull'economia cittadina e creando, con la moltiplicazione dei servizi, un deciso miglioramento della qualit\u00e0 della vita.\nAppartengono a quegli anni le progettazioni pi\u00f9 ambiziose: la tangenziale, il quartiere fieristico, il rilancio della vita culturale. In quello stesso anno per\u00f2 Dozza si ammal\u00f2. Una malattia grave che non gli imped\u00ec l'8 dicembre 1965 di compiere un atto politico molto significativo: ricevere alla stazione di Bologna il cardinale Lercaro, che tornava nella sua diocesi dopo avere partecipato al Concilio Vaticano II. Questo gesto fu il suo addio alla citt\u00e0 che avvenne formalmente il 4 aprile 1966, con la presentazione delle dimissioni. Dozza mor\u00ec il 28 dicembre 1974. \u00c8 sepolto alla Certosa di Bologna, di fronte al Monumento Ossario ai caduti partigiani."}
{"id": "127464", "revid": "287204", "url": "https://it.wikipedia.org/wiki?curid=127464", "title": "Hokkaido", "text": ""}
{"id": "127468", "revid": "124681335", "url": "https://it.wikipedia.org/wiki?curid=127468", "title": "Guido Fanti", "text": "Biografia.\nGuido Fanti inizia la sua attivit\u00e0 politica nel Partito comunista italiano nel maggio 1945, delegato al V congresso nazionale del partito nel dicembre, come responsabile degli studenti universitari comunisti di Bologna. Nel 1950 \u00e8 chiamato a dirigere la commissione culturale della federazione e successivamente \u00e8 membro del comitato federale.\nIn seguito dirige la Commissione stampa e propaganda, dove svolge un'intensa attivit\u00e0 di pubblicista. Entra quasi subito nella segreteria della Federazione del Partito comunista di Bologna quale responsabile della commissione cittadina. In seguito, diviene vice segretario della federazione e viene nominato relatore delle tesi di rinnovamento proposte alla \"Conferenza regionale emiliano-romagnola\", nel giugno 1959. Nel dicembre dello stesso anno, il IX congresso provinciale lo elegge segretario della federazione provinciale e regionale. Nel 1960 entra nel comitato centrale del Partito comunista, dove viene riconfermato nei successivi due congressi, e nel 1965, all'XI congresso, \u00e8 membro della direzione nazionale.\nElezione a sindaco.\nGuido Fanti viene eletto sindaco di Bologna il 2 aprile 1966, quando Giuseppe Dozza si dimette per ragioni di salute, dopo aver portato la citt\u00e0 semidistrutta dalla guerra alla ricostruzione, ed avviata la ripresa economica e sociale. Fanti prosegue lungo gli indirizzi di sviluppo delle politiche d'intervento cos\u00ec come fissate nel documento programmatico, \"Valutazioni e orientamenti per un programma di sviluppo della citt\u00e0 di Bologna e del comprensorio\", approvato il 5 aprile 1963 dal consiglio comunale e confluito in seguito nel programma elettorale delle elezioni amministrative del 1964 e che ha rappresentato l'indirizzo guida dell'attivit\u00e0 della giunta per la realizzazione di Bologna per il futuro, il \"progetto 2000\" per una crescita programmata per i trent'anni a venire.\nAnni sessanta.\nGli anni sessanta bolognesi sono gli anni di opere e di decisioni determinanti per il presente ed il futuro della citt\u00e0, anni caratterizzati dalla presentazione delle linee programmatiche poliennali di sviluppo di Bologna. In particolare, l'approvazione della variante al Piano regolatore generale per il centro storico, che si qualifica come \"il provvedimento urbanistico preminente sotto il profilo culturale, politico, sociale di questi anni di intensa e coerente attivit\u00e0 urbanistica comunale\".\nPiano di tutela.\nIl piano di tutela della citt\u00e0 antica di Bologna e della conservazione del centro storico si pone come obiettivo politico quello della sua valorizzazione patrimoniale e turistica, elemento vitale e di attrazione ambientale. Nel 1968 sono elaborate le varianti relative ai comprensori della Lunetta Gamberini, San Donnino, Barca-Filanda, Beverara-Marco Polo, Pilastro, Cavedone e Fossolo due dove l'impegno dell'amministrazione si concentra sull'attuazione del Piano per l'edilizia economica e popolare. Uno degli interventi di maggiore rilevanza sociale, economica e urbanistica \u00e8 la salvaguardia della collina, con il riconoscimento dell'immenso valore naturale e paesistico per tutta la collettivit\u00e0.\nSi avvia il \"secondo tempo\" del decentramento per una migliore garanzia alla soluzione dei problemi della citt\u00e0 attraverso la partecipazione di tutti i cittadini, in continuit\u00e0 con l'attuazione dei quartieri e la costruzione delle nuove istituzioni di coinvolgimento del territorio.\nIn occasione del congresso mondiale degli architetti e urbanisti cattolici tenuto a Bologna nel settembre 1967, su iniziativa del Cardinale Giacomo Lercaro, Guido Fanti incontra l'architetto giapponese Kenzo Tange che viene incaricato del progetto di costruzione di una nuova zona di espansione in direzione nord della citt\u00e0, il \"Fiera District\". Il Comune di Bologna e la Societ\u00e0 finanziaria fiere si fanno carico delle spese della progettazione della variante generale al piano regolatore di tutta la citt\u00e0. Il \"Piano Tange\", approvato all'unanimit\u00e0 dal consiglio comunale, prevedeva, accanto alla citt\u00e0 storica, che doveva mantenere tutte le caratteristiche del piano del centro storico, la creazione di una nuova citt\u00e0 lungo la via Stalingrado.\nLe quattro torri dovevano rappresentare il baricentro dell'insediamento universitario che trovava in questo modo una soluzione al problema degli studenti il cui numero era destinato a crescere, come di fatto si \u00e8 verificato, in modo esponenziale. Il progetto \u00e8 presentato il 27 febbraio 1970 in consiglio comunale alla presenza delle maggiori autorit\u00e0 cittadine e a numerosi invitati, ma con grande rammarico di Guido Fanti l'operazione non viene portata a termine in tutta la sua interezza.\nNel suo mandato di sindaco Guido Fanti si impegna sul tema della pace, in modo particolare nel 1967, anno in cui gli Stati Uniti decidono di bombardare non solo le truppe, ma di colpire con interventi indiscriminati l'intero territorio del Vietnam del Nord. Il primo gennaio 1968, in occasione della giornata della pace, il Comune si avvicina alla Chiesa con una mobilitazione e una presa di posizione comune sulla necessit\u00e0 di chiedere la fine dell'intervento militare americano. In quella occasione il cardinale Giacomo Lercaro porta in comune la lettera di papa Paolo VI che proclama la giornata della pace, proseguendo nello stretto rapporto instaurato con il sindaco fin dal conferimento della cittadinanza onoraria il 26 novembre 1966.\nDimissioni dall'incarico di sindaco.\nIl 29 luglio 1970 Guido Fanti si dimette dall'incarico perch\u00e9 eletto primo presidente della Regione Emilia-Romagna. Accanto al problema della costruzione di una struttura organizzativa e funzionale, si dedica principalmente a riempire di contenuti l'attivit\u00e0 della regione. Il tema di fondo ruota attorno al modo stesso di concepire il nuovo ente locale in sintonia con la costituzione: un organismo di poteri legislativi sottratti al centro per consentire una distribuzione pi\u00f9 democratica dei diritti dei cittadini in relazione a province e comuni.\nA lui si deve la visione del tutto innovativa di \u201cregione europea,\u201d sfociata nella proposta di \"Lega del Po\" (un coordinamento tra le regioni Lombardia, Piemonte, Liguria, Veneto ed Emilia-Romagna): nel novembre 1975 egli esponeva la sua proposta di creazione di un coordinamento di tutte le regioni che si attestano sul Po per avere pi\u00f9 potere contrattuale verso il governo centrale. In Fanti era concepita come forma del decentramento istituzionale e superamento del centralismo burocratico, antica malattia italiana, nella dimensione del processo di unificazione politica dei paesi d\u2019Europa. Il prof. Stefano B. Galli, docente all' Universit\u00e0 di Milano, ha sottolineato nel suo libro \"Le radici del federalismo\" che fu proprio Guido Fanti ad anticipare le idee federalistiche (non secessionistiche, da cui prese successivamente le distanze) riprese da Gianfranco Miglio e dalla Lega Nord negli anni Novanta. Guido Fanti fu il primo ad utilizzare politicamente il termine \"Padania\".\nGli anni del Parlamento.\nRinuncia poi al mandato regionale poich\u00e9 \u00e8 deputato al Parlamento italiano dal 1976 al 1983. Nel 1983 \u00e8 senatore della IX legislatura fino al 1987. Dal 1979 al 1989 \u00e8 membro del Parlamento europeo, di cui diviene vice presidente nel 1984.\nGuido Fanti scompare nella notte tra il 10 e l'11 febbraio 2012.\nIl suo archivio personale \u00e8 oggi conservato alla Fondazione Gramsci Emilia-Romagna di Bologna."}
{"id": "127471", "revid": "640277", "url": "https://it.wikipedia.org/wiki?curid=127471", "title": "12 Victoria", "text": "Vittoria (dal latino \"Victoria\", catalogato secondo la designazione asteroidale come 12 Victoria) \u00e8 un grande asteroide della Fascia principale. \u00c8 probabilmente composto da rocce silicate, nichel e ferro.\nVictoria fu scoperto il 13 settembre 1850 da John Russell Hind, grazie al telescopio da 7 pollici dell'osservatorio privato di George Bishop (di cui era direttore) al Regents Park di Londra, Regno Unito.\nVictoria \u00e8 ufficialmente battezzato come la dea Romana della vittoria, ma il nome ricorda anche quello della regina Vittoria del Regno Unito. La dea Victoria (Nike per i greci, vedi 307 Nike) era figlia di Stige e del titano Pallante. La coincidenza del nome con quello della sovrana allora regnante caus\u00f2 all'epoca una piccola controversia. Benjamin Apthorp Gould, editore del prestigioso Astronomical Journal, adott\u00f2 il nome Clio (usato ora per 84 Klio), proposto dallo stesso scopritore come alternativa. Tuttavia, William Cranch Bond, dell'Harvard College Observatory, allora la pi\u00f9 alta autorit\u00e0 astronomica in America, consider\u00f2 che la condizione mitologica era sufficiente e pertanto il nome era accettabile. Quest'ultima opinione finir\u00e0 per prevalere.\nL'interferometria a macchie del 1980 e le osservazioni radar del 1995 hanno mostrato che la forma di Victoria \u00e8 allungata, e che quindi potrebbe trattarsi di un asteroide binario.\nTra il 1958 e il 1998, di Victoria sono state osservate tre occultazioni stellari."}
{"id": "127473", "revid": "1788047", "url": "https://it.wikipedia.org/wiki?curid=127473", "title": "Maresciallo di Francia", "text": "Mar\u00e9chal de France, italianizzato in maresciallo di Francia \u00e8, dal momento della soppressione della dignit\u00e0 di connestabile di Francia nel 1627, la pi\u00f9 alta distinzione militare francese. L'ultimo a detenerla \u00e8 stato Alphonse Juin, deceduto nel giugno del 1967. \nMaresciallo di Francia \u00e8 un termine formato a partire da quello di maresciallo, per il quale una spiegazione etimologica rimanda al termine celtico \"march\" (cavallo) e all'alemanno \"scalch\" (maestro), da cui il latino medievale \"marescallus\" come \"maestro dei cavalli\".\nInizialmente, in epoca carolingia, era cos\u00ec designato un ufficiale sovrintendente alle scuderie reali; nel medesimo periodo esisteva con analoghi compiti la funzione di connestabile (dal latino \"comes stabuli\", \"compagno della scuderia\"): durante il Basso impero romano e in alcuni regni romano-barbarici la parola \"comes\" (da cui in seguito \"conte\") designava i funzionari di corte, tra cui sicuramente amici e parenti del sovrano. Per un certo periodo quindi le due figure coesistettero e si sovrapposero, ma quella di connestabile, in quanto retaggio della cultura imperiale romana, fu sempre considerata superiore all'altra, patrimonio dei barbari invasori germanici.\nFu con la monarchia capetingia (la prima per cui esistono in merito fonti certe), che all'accrescersi delle necessit\u00e0 dello Stato tenne dietro, per questa come per altre cariche, un accrescersi di importanza e di rango: la guerra, mobilitando crescenti risorse, richiedeva sempre pi\u00f9 uomini e cavalli, cosicch\u00e9 il siniscalco ebbe il comando dell'esercito, e il maresciallo, sempre in subordine, ebbe il comando della cavalleria e una serie di altre funzioni di tipo ispettivo e organizzativo.\nGuglielmo il Bretone, parlando della conquista dell'Angi\u00f2 e del Poitou da parte di Filippo Augusto, racconta che il ruolo del maresciallo consisteva nel comandare l'avanguardia e dare il segnale d'attacco, laddove il connestabile, a lui superiore, comandava il grosso dell'esercito; il ridursi del potere del connestabile avrebbe nel corso del tempo magnificato il ruolo del maresciallo.\nOccasionalmente il re conferiva la carica di maresciallo generale degli accampamenti e delle armate del re (\"Mar\u00e9chal g\u00e9n\u00e9ral des camps et arm\u00e9es du roi\"), il cui titolare aveva autorit\u00e0 su tutti gli altri marescialli ed era il pi\u00f9 alto riconoscimento dell'esercito, ma quasi mai conferito a militari in servizio attivo, trattandosi piuttosto, specie nei secoli XVIII e XIX, di una ricompensa a fine carriera per i marescialli particolarmente meritevoli. Solamente sei furono i titolari del grado di maresciallo generale.\nPrerogative ed evoluzione della carica.\nLa carica per lungo tempo non fu implicitamente vitalizia: vi furono titolari che l'abbandonarono per assumere altri incarichi: ad esempio Bernard de Moreuil si dimise nel 1328 per attendere all'educazione del delfino di Francia Giovanni (poi Giovanni II), Arnoul d'Audrehem fece lo stesso nel 1368 per diventare portaorifiamma, Louis de Sancerre lasci\u00f2 la carica di maresciallo nel 1397 per assumere quella di connestabile di Francia.\nSebbene accadesse pi\u00f9 di una volta che la carica di maresciallo fosse conferita a pi\u00f9 membri di una stessa famiglia, essa non fu mai ereditaria: ad esempio, all'atto dell'investitura di Jean III Clement, Luigi VIII gli fece giurare, per s\u00e9 e la propria discendenza, di non pretendere n\u00e9 l'ereditariet\u00e0 della carica, n\u00e9 la propriet\u00e0 dei cavalli a sua disposizione.\nInizialmente poteva esistere in carica un solo maresciallo, fu Luigi IX a nominarne un secondo, per le accresciute esigenze belliche, e due rimasero fino a Carlo VII; nel corso del tempo il loro numero fu poi variamente regolamentato.\nNel XIV secolo i marescialli entrarono nel novero dei grandi ufficiali della Corona, e le loro funzioni si accrebbero, anche grazie ad un sistema di funzionari che si stabil\u00ec intorno a loro.\nEnrico II nel 1547 eman\u00f2 un'ordinanza che divideva il reame in tre dipartimenti, ognuno sotto la giurisdizione di un maresciallo incaricato di provvedere alla disciplina delle truppe, alla sorveglianza delle piazzeforti e alla giustizia militare; sotto il suo regno il numero dei marescialli crebbe a sette, da cinque che erano con Francesco I: quest'ultimo introdusse anche la nomina vitalizia, onorando i marescialli col titolo di \"cugino del Re\".\nSotto Filippo di Valois i marescialli godevano di una ricompensa di 500 lire tornesi per ogni anno in carica, inoltre ricevevano un cavallo delle scuderie reali quando intraprendevano una campagna bellica. \nAll'epoca di Carlo IX risale con qualche probabilit\u00e0 l'istituzione del simbolo della dignit\u00e0, ossia il bastone di maresciallo, in uso poi per secoli.\nEnrico IV nel 1598 decise una prebenda di 12\u00a0000 lire annuali, pi\u00f9 1\u00a0000 per ogni 45 giorni trascorsi al comando dell'esercito.\nIl XVII secolo, prima con Luigi XIII che nel 1627 soppresse la carica di connestabile, poi con Luigi XIV, vide una notevole crescita nella valorizzazione della carica di maresciallo, sia per dignit\u00e0 che per ricchezza; anche l'esigenza bellica, per le varie guerre condotte dalla Corona di Francia, impose il proprio contributo: il numero dei marescialli si moltiplic\u00f2 in quel secolo e da cinque che erano nel 1615, pass\u00f2 a diciassette nel 1655; se poi scese a sei nel 1692, crebbe sino ai venti del 1704 (46 diversi marescialli furono nominati nei 45 anni precedenti la morte di Luigi XIV).\nContemporaneamente si perse il rapporto diretto fra la figura del maresciallo e la direzione delle operazioni militari: il sovrano decideva talvolta la nomina indipendentemente dai meriti squisitamente bellici, e da grado militare il maresciallato divenne una distinzione.\nCon una ordinanza del 12 maggio 1696, Luigi XIV si occup\u00f2 minuziosamente degli onori dovuti alla carica: quando un maresciallo entrava in una citt\u00e0 doveva essere salutato da pi\u00f9 colpi di cannone; doveva ricevere una guardia personale di 50 uomini, compreso un sergente e un tamburino, comandata da un capitano, un tenente, un sottotenente o un alfiere con bandiera; la guardia doveva essere scelta fra i pi\u00f9 antichi reggimenti della guarnigione e schierata davanti all'alloggio del maresciallo al momento del suo arrivo. La dignit\u00e0 di maresciallo, ottenuta sino ad allora soltanto con il servizio per terra, con Luigi XIV fu accordata anche per il servizio in mare, e la ricompensa fu portata a 40\u00a0000 lire annue.\nDal 2 febbraio 1705 i marescialli divennero \"ipso facto\" cavalieri dell'Ordine del re, e la nomina fu vitalizia. Crebbe l'importanza dei marescialli nella vita di corte: accompagnava il sovrano in parlamento per rendere giustizia, alle consacrazioni reali rappresentavano le alte cariche che non erano presenti, sia per soppressione formale che per assenza dei titolari. Alle udienze degli ambasciatori era sempre presente un maresciallo, il che ne sottolineava il crescente ruolo in politica estera.\nLuigi XV, con un'ordinanza del 17 marzo 1708 fiss\u00f2 il trattamento economico dei marescialli a 30\u00a0000 lire annue, 36\u00a0000 per chi in aggiunta governava una provincia; i marescialli ricevettero inoltre il titolo di \"monseigneur\", ed erano giudicati da un tribunale apposito (\"Tribunal du point d'honneur\", \"Conn\u00e9tablie\" o \"Table de marbre\") che si riuniva al palazzo reale.\nOltre alle loro funzioni politico-militari, i marescialli avevano anche la responsabilit\u00e0 del mantenimento dell'ordine durante le campagne, tramite i prevosti dei marescialli, da cui deriva il soprannome \"mar\u00e9chauss\u00e9e\", occasionalmente attribuito alla polizia.\nNel 1714 per la prima volta l'Acad\u00e9mie fran\u00e7aise ebbe fra i suoi membri un maresciallo di Francia: Claude Louis Hector de Villars. Ci\u00f2 contrassegn\u00f2 l'apertura dall'Accademia non solo ai grandi nomi delle belle lettere, ma anche a personaggi appartenenti all\"'\u00e9lite\" dell'esercito, della Chiesa, della politica; i marescialli del XVIII secolo appartenevano infatti tutti alla pi\u00f9 alta nobilt\u00e0, ad eccezione di Nicolas Luckner.\nNel 1758, col maresciallo de Belle-Isle al ministero della guerra, venne regolamentato con precisione il simbolo del maresciallato, il celebre bastone, riguardo a forma, dimensioni ed ornamenti: il bastone \u00e8 da allora un cilindro di legno pieno, di 52 centimetri di lunghezza e 3,5 di diametro, ricoperto di velluto color blu di Francia e decorato con 36 fiordalisi d'oro (furono aquile con l'Impero, stelle con la Repubblica); ad ogni estremit\u00e0 reca un pomolo in oro, sul cui piatto \u00e8 raffigurato un fiordaliso, mentre attorno al pomolo superiore \u00e8 incisa la scritta \"Terror belli, decus pacis\" ovvero \"Terrore in guerra, ornamento in pace\", che esprime la duplice natura del maresciallato.\nUn'ordinanza del 17 marzo 1788 fiss\u00f2 il numero massimo dei marescialli a 12 in tempo di pace. \nL'Ancien R\u00e9gime era ormai al tramonto: il maresciallato fu abolito in quanto dignit\u00e0 dalla Convenzione nazionale nel settembre 1790, equiparato al massimo grado dell'esercito, ed ai suoi titolari vennero riservate solo funzioni militari.\nNel 1792, dopo la proclamazione della Prima Repubblica francese, il maresciallato fu abolito del tutto. Poco dopo inizi\u00f2 il Regime del Terrore: il 4 gennaio 1794 Luckner sal\u00ec al patibolo, de Mailly sub\u00ec la medesima sorte il 25 marzo; tre mesi dopo venne il turno di de Mouchy.\nAlla nascita del Primo Impero (18 maggio 1804) lo stesso senatoconsulto che affid\u00f2 a Napoleone Bonaparte il governo della Repubblica in veste di imperatore, ripristin\u00f2 il titolo di maresciallo con una leggera variante: \"maresciallo dell'Impero\", e fiss\u00f2 a sedici il numero massimo (pi\u00f9 i marescialli onorari, \"mar\u00e9chaux s\u00e9nateurs\"). Durante l'Impero, con i numerosi conflitti combattuti, le promozioni si succedettero a ritmo serrato, per un totale di 25 nomine; le funzioni e prerogative dei marescialli tornarono ad avvicinarsi a quelle pre-rivoluzione: il comando militare era solo una di queste, come testimoniano Berthier ministro della guerra, Bessi\u00e8res ambasciatore, S\u00e9rurier governatore dell'H\u00f4tel des Invalides, Murat re di Napoli.\nCon la Restaurazione i marescialli dell'Impero ritornarono ad essere marescialli di Francia, reintegrati a tutti gli effetti nella struttura portante della monarchia francese (14 marescialli entrarono, ad esempio, nella Camera dei Pari). Durante i Cento giorni fra i marescialli vi fu chi rimase fedele alla monarchia (come Perrin e Marmont), chi assunse un atteggiamento defilato (come Kellermann), chi cambi\u00f2 campo pi\u00f9 volte (come S\u00e9rurier) e chi torn\u00f2 a fianco di Napoleone (fu il caso di Ney). Il 15 luglio 1816 i marescialli rimasti fedeli alla monarchia e quelli di nuova nomina prestarono giuramento secondo l'antica formula feudale di fronte a Luigi XVIII, che pot\u00e9 cos\u00ec legare nuovamente il maresciallato alla Corona. Anche scenograficamente la figura del maresciallo torn\u00f2 all'antico: alla cerimonia di consacrazione di Carlo X (l'ultima di un re francese) Moncey occupava il posto del connestabile, Jourdan portava la corona di Carlo Magno e Soult reggeva lo scettro.\nLa Monarchia di Luglio (legge del 4 agosto 1839) port\u00f2 definitivamente a sei il numero dei marescialli in tempo di pace e a dodici in tempo di guerra.\nLa Seconda Repubblica e il Secondo Impero non modificarono nulla. I marescialli di Francia divennero membri di diritto del Senato.\nCon l'avvento della Terza Repubblica, la funzione fu percepita come troppo legata all'Impero e non fu pi\u00f9 nominato alcun maresciallo: la legge del 13 marzo 1875 mise i quattro marescialli in carica alla testa dello Stato maggiore, rimandando a ulteriori disposizioni la regolamentazione delle successive nomine; l'ultimo maresciallo, Canrobert, mor\u00ec nel 1895. Fu con la prima guerra mondiale che la carica venne ripristinata, quando il 26 dicembre 1916 un decreto del Presidente della Repubblica nomin\u00f2 il maresciallo Joffre, gi\u00e0 comandante in capo dell'esercito francese.\nAttualmente in Francia il maresciallato \u00e8 una distinzione o una dignit\u00e0, non un grado militare. \u00c8 simbolizzato da sette stelle contro le cinque del grado pi\u00f9 elevato, generale d'armata.\nCronologia.\nRicostruire una cronologia esatta dei diversi marescialli di Francia succedutisi durante i secoli \u00e8 piuttosto complesso, in quanto le diverse fonti sono in disaccordo su quando collocare l'istituzione di tale carica, e circa i nomi dei primi investiti, stante anche la scarsit\u00e0 di documenti antecedenti al XIV secolo.\nP\u00e8re Anselme, e con lui la tradizione maggiormente diffusa, indica come primo maresciallo Alb\u00e9ric Cl\u00e9ment, investito del titolo da Filippo Augusto verso il 1190.\nPinard, nella sua \"Chronologie historique-militaire\", cita l'esistenza nel 1179 di un maresciallo (e non un siniscalco o un connestabile) al servizio del conte Enrico I di Champagne, e trova improbabile che tale carica non fosse in uso anche presso la corte di Francia: riporta infatti un certo Pierre, maresciallo dal 1185 al 1190 e citato in diverse ordinanze di Filippo Augusto; con lo stesso nome inizia la \"Chronologie des mar\u00e9chaux de France lieutenants-g\u00e9n\u00e9raux et marechaux de camp\" edita nel 1886 dal ministero della Guerra francese.\nIl tenente colonnello Beaufort nel suo trattato del 1784 \"Recueil concernant le tribunal de nosseigneurs les mar\u00e9chaux de France, les pr\u00e9rogatives et les fonctions des officiers charg\u00e9s d'ex\u00e9cuter ses ordres\", sottoposto all'approvazione dal Tribunale dei marescialli di Francia, si riferisce col termine \"maresciallo\" ad alcuni grandi comandanti dell'Alto Medioevo che - pur senza ricevere tale denominazione ufficiale - combatterono al servizio dei sovrani di Francia incarnando un'autorit\u00e0 in seguito divenuta propria dei marescialli: l'elenco stilato da Beaufort per i \"marescialli\" pi\u00f9 antichi inizia da un certo Wambert, al servizio di Clotario I nel 543, per giungere sino ai tempi di Filippo I, quando un certo Guy ed un certo Ancelin o Anselme sottoscrissero in qualit\u00e0 di marescialli un documento per la chiesa di Saint-Martin-des-Champs di Parigi (1067); non \u00e8 citato il Pierre riportato da altre fonti, e la nomina di Alb\u00e9ric Cl\u00e9ment \u00e8 collocata al 1185.\nPrimo Impero.\n26 Marescialli nominati da Napoleone\n1815.\nI nomi di 19 marescialli sono stati dati a una serie di \"boulevards\" che circondano Parigi (\"Boulevards des Mar\u00e9chaux\", \"viali dei marescialli\"). Altri 3 sono stati onorati con una via in un'altra parte della citt\u00e0. Questo riconoscimento dunque non \u00e8 spettato a 4 dei 26: Bernadotte e Marmont, considerati traditori; P\u00e9rignon, eliminato dall'elenco dei marescialli nel 1815 da Napoleone stesso; Grouchy, ritenuto responsabile della sconfitta di Waterloo."}
{"id": "127476", "revid": "122246", "url": "https://it.wikipedia.org/wiki?curid=127476", "title": "Volley Lupi Santa Croce", "text": "La Volley Lupi Santa Croce \u00e8 una societ\u00e0 pallavolistica maschile italiana con sede a Santa Croce sull'Arno: milita nel campionato di Serie A2."}
{"id": "127478", "revid": "124681169", "url": "https://it.wikipedia.org/wiki?curid=127478", "title": "Renato Zangheri", "text": "Biografia.\nRenato Zangheri nasce a Rimini l'8 aprile 1925. Frequenta la facolt\u00e0 di filosofia dell'Universit\u00e0 degli studi di Bologna dove si laurea nel 1947. La sua carriera accademica inizia come assistente del professor Luigi Dal Pane, storico dell'economia italiana, nato anche lui in Romagna, a Castel Bolognese. Nel 1958 \u00e8 libero docente e professore incaricato e nel 1962 vince il concorso a cattedra di \"Storia economica\" nell'Universit\u00e0 degli studi di Trieste. Dal 1965 \u00e8 professore ordinario di storia delle dottrine economiche dell'Universit\u00e0 di Bologna. Gli studi di Renato Zangheri in ambito scientifico si concentrano sulla ricerca delle origini della societ\u00e0 contadina in Emilia-Romagna, sulla propriet\u00e0 terriera, la distribuzione del reddito e la \"questione agraria\" nello sviluppo precapitalistico.\nImportanti i suoi scritti sulla nascita del movimento socialista, le prime forme di lotta e di rivendicazione dei lavoratori per la difesa di classe, lo studio su Andrea Costa e il suo tempo. Nel 1944 s'iscrive al Partito Comunista italiano. Nei primi anni cinquanta fece parte della redazione di \"Movimento operaio\", rivista di storiografia marxista nata nel 1949, in seguito fu direttore di \"\"Emilia\" e di \"Studi storici\"\", rivista dell'Istituto Gramsci. Nel 1960, dopo il IX congresso, entra a far parte del comitato centrale e della segreteria della Federazione bolognese dove \u00e8 responsabile della commissione culturale. Nel 1979 al XV congresso nazionale \u00e8 nominato membro della direzione del partito. Renato Zangheri \u00e8 consigliere comunale a Bologna nel 1956.\nChiamato in giunta da Giuseppe Dozza, \u00e8 nominato assessore il 24 luglio 1959. La sua partecipazione alla vita amministrativa della citt\u00e0 coincide con la volont\u00e0 di approfondire e allargare l'ambito e l'attivit\u00e0 legata alla sfera culturale del comune. Il 28 settembre 1959 viene formalmente istituito l'assessorato per le istituzioni culturali cittadine fino a quel momento affidate alla sovrintendenza dell'istruzione. Un'attenzione ai problemi di crescita dei cittadini fortemente voluta dell'amministrazione che si avvale delle competenze specifiche e della sua professionalit\u00e0 di studioso di grande cultura e spessore.\nNella ripartizione delle deleghe, al nuovo assessore vengono affidati e compiti e le funzioni inerenti: raccolte storiche del comune, Museo archeologico, Museo medioevale, Museo del Risorgimento; biblioteche comunali, Archiginnasio, Popolare, Casa Carducci, Musicale e dei quartieri; raccolte d'arte, Galleria d'arte moderna, Museo d'arte industriale Davia-Bargellini, Galleria d'arte di palazzo municipale, Quadreria del conservatorio musicale, Museo Rossini. Inoltre, i premi e le manifestazioni artistiche, i rapporti con l'universit\u00e0 e gli altri enti culturali cittadini, la rivista e l'editoria del comune nonch\u00e9 l'attivit\u00e0 teatrale. Bologna \u00e8 forse il primo comune in Italia che alla fine degli anni cinquanta qualifica il proprio intervento in ambito culturale, gi\u00e0 di una certa consistenza e spessore, istituendo un assessorato specifico. Renato Zangheri \u00e8 assessore alle istituzioni culturali anche nel mandato successivo dal 1960 al 1964. Dal 1965 all'aprile 1970 \u00e8 direttore dell'Ente bolognese manifestazioni artistiche.\nRenato Zangheri \u00e8 eletto sindaco il 29 luglio 1970, a seguito dei risultati delle elezioni amministrative del 7 giugno; sostituisce Guido Fanti, primo presidente della Regione Emilia-Romagna. La giunta \u00e8 composta da undici consiglieri del gruppo due torri, tre del Partito Socialista Italiano e uno del Partito Socialista Italiano di Unit\u00e0 Proletaria. Vice sindaco \u00e8 Paolo Babbini, socialista. Gli anni di Renato Zangheri sindaco sono ricordati per gli avvenimenti tragici che colpiscono duramente la citt\u00e0: la strage del treno \"Italicus\" del 4 agosto 1974 dove muoiono 12 persone e 44 sono ferite per l'esplosione di una bomba a San Benedetto Val di Sambro; l'uccisione di Francesco Lorusso l'11 marzo 1977 e i fatti seguenti; la strage del 2 agosto 1980, quando alla 10,25 una bomba esplode nella sala d'aspetto della seconda classe della stazione ferroviaria causando 85 morti e 200 feriti. L'amministrazione Zangheri corrisponde a momenti di profonda trasformazione dell'intervento pubblico in ambito locale.\nQuegli anni coincidono con un periodo di grande attenzione al tema dei quartieri secondo il modello che rispecchia il massimo decentramento gestionale unito alla crescita dei servizi ad alto livello qualitativo, con una offerta pressoch\u00e9 gratuita per tutti i cittadini. Questa politica comunale, che si avvicina al welfare, avviene grazie ai cambiamenti introdotti da Armando Sarti, assessore al bilancio, che modifica le modalit\u00e0 che avevano garantito lo sviluppo economico negli anni sessanta ricorrendo al disavanzo come l'unica strada possibile per uno sviluppo dei servizi, come di fatto \u00e8 avvenuto negli anni seguenti. Fino al 1974 infatti, il disavanzo \u00e8 lo strumento che consente le grandi opere e lo sviluppo di Bologna, anomalo se comparato con la realt\u00e0 nazionale ed europea.\nDopo il 1977, si avvia una politica di partecipazione rivolta in prima istanza ai giovani, ma anche alle associazione e alle forme di auto-organizzazione della societ\u00e0 civile quale espressione di una base che non trova rappresentanza nei partiti tradizionali, per rinnovare i canali di intervento della politica dell'amministrazione. Ricorda Walter Vitali che il sindaco Renato Zangheri lo incarica di organizzare una serie di eventi per riavvicinare i giovani in un momento difficile della citt\u00e0; un sentimento molto profondo e autentico di volont\u00e0 di ricucire lo strappo, non un intento strumentale, ma la volont\u00e0 di ricongiungersi con i sentimenti di un'intera generazione. Parte il \"\"Piano giovani\", le botteghe di transizione, ma anche musica e divertimento con \"Ritmicitt\u00e0\"\", una rassegna di concerti di gruppi musicali cittadini in Piazza Maggiore, che culmina con il gruppo rock dei Clash che ancora oggi viene ricordato come un grande evento, seppur all'epoca duramente contestato dai punk anarchici della citt\u00e0.\nMantiene la carica di \"sindaco\" fino al 24 aprile 1983 quando \u00e8 candidato e poi eletto deputato, capogruppo del Partito Comunista in parlamento, fino al 1987. In seguito aderir\u00e0 al Partito Democratico della Sinistra e ai Democratici di Sinistra. Dal 1991 torna all'insegnamento universitario, ricoprendo fra 1991 e 1994 la carica di rettore dell'Universit\u00e0 di San Marino. Successivamente si dedica alla redazione di un'opera sulla storia del socialismo italiano. Nel 1998 il Ministero dei Beni culturali lo nomina presidente della Commissione scientifica per la nuova edizione nazionale delle opere di Antonio Gramsci, incarico da cui si \u00e8 dimesso nel 2000. Ha risieduto a Imola fino alla morte, avvenuta nel 2015 all'et\u00e0 di 90 anni."}
{"id": "127479", "revid": "466539", "url": "https://it.wikipedia.org/wiki?curid=127479", "title": "Stupa", "text": "Uno stupa (dal sanscrito \"st\u016bpa\") \u00e8 un monumento buddhista, originario del subcontinente indiano, la cui funzione principale \u00e8 quella di conservare reliquie. Il termine deriva dal sanscrito (\"ch\u00f6rten\" in tibetano) che letteralmente significa \"fondamento dell'offerta\". \u00c8 il simbolo della mente illuminata (la mente risvegliata, divinit\u00e0 universale) e del percorso per il suo raggiungimento. Se si usano soltanto due parole, la migliore definizione di stupa \u00e8 \"monumento spirituale\". A livello simbolico, lo stupa rappresenta il corpo di Buddha, la sua parola e la sua mente che mostrano il sentiero dell'illuminazione.\nStoria e diffusione.\nDall'India lo stupa si diffonde in tutta l'Asia sud-orientale, in forme e modi diversi, e in et\u00e0 contemporanea anche nell'Occidente. Nel sud-est asiatico viene chiamato \"chedi\" (dal sinonimo in lingua p\u0101li); in Sri Lanka \"dagoba\" (dal sanscrito \"dhatu\"- elemento, o componente, o reliquia + \"garbha\" - repositorio); o \"tope\" (dal \"indiu top\", derivato dal sanscrito st\u016bpa, \"una grande quantit\u00e0\").\nLo stupa \u00e8 forse il pi\u00f9 antico monumento religioso; in origine era un tumulo di sabbia o terra, spesso marcato da sassi di colore blu chiamato \"cairn\" per coprire le reliquie del Buddha. Dopo la morte del Buddha, il corpo fu cremato e le ceneri furono sepolte sotto otto stupa, con altri due stupa intorno all'urna e le altre ceneri. Altri stupa, come quelli a Sarnath e Sanchi (India settentrionale), sembrano abbellimenti di tumuli pi\u00f9 antichi. Nel III secolo a.C., dopo la conversione al buddhismo, l'imperatore indiano A\u015boka ordin\u00f2 che gli stupa originali venissero aperti e che le ceneri del grande Buddha fossero distribuite tra i mille stupa.\nGli otto stupa originali continuano a essere molto venerati. Nel corso dei secoli, a partire dal III a.C., lo stupa stesso \u00e8 cambiato, diventando non solo un monumento funerario ma anche un luogo di preghiera e venerazione. Di conseguenza, \u00e8 cambiata anche la sua struttura architettonica, divenendo un grande tumulo emisferico con una \"torana\" (ingresso), una vedica (una veranda intorno simile ai villaggi vedici), un \"anda\" (\"uovo\") e corrisponde appunto alla parte emisferica su cui poggia la \"harmika\" (un balcone quadrato con parapetto). Dalla harmika svettano i cosiddetti \"ombrelli\": essi sono dischi, sempre in numero dispari, posizionati attorno a un pilastro, il pilastro cosmico. Questa espressione deriva dalle credenze cosmogoniche indiane pre-buddhiste ed \u00e8 funzionale alla genesi dello stupa. Le civilt\u00e0 gangetiche credevano che in origine il mondo fosse una distesa d'acqua su cui galleggiava una zolla di terra; il dio Indra decise di porre fine al vagare di questa zolla di terra bloccandola con la sua arma, il Vajera, una sorta di bastone appuntito. Prendendo spunto da queste credenze, incominciarono a sorgere nel nord-est dell'India dei \"monumenti sacri\" costituiti da un albero piantato in mezzo a una pozza d'acqua: era il richiamo all'origine leggendaria del mondo. \nLo stupa viene costruito proprio partendo da queste basi. All'inizio si pianta un palo (il pilastro cosmico simbolo del Vajera del dio Indra), poi si inizia a costruirvi attorno fino a formare una calotta semisferica delle dimensioni pi\u00f9 svariate. Gli ombrelli che fuoriescono dalla cima rappresentano proprio le fronde di un albero, l'albero sacro circondato da una balaustra che \u00e8 l'harmika. Infatti in origine, sempre in epoca pre-buddhista, venivano costruiti monumenti sacri costituiti da un padiglione che circondava un albero (tali raffigurazioni si trovano in alcuni bassorilievi). Lo stupa non \u00e8 quindi un \"tempio\", tanto meno un monumento religioso. Bens\u00ec \u00e8 una struttura sacra che riporta alla cosmogonia indiana, \u00e8 la rappresentazione del microcosmo. Le sue caratteristiche architettoniche sono quindi state assorbite dal buddhismo, non create da esso. Dal I secolo a.C. lo stupa viene incorporato nel padiglione del chaitya-griha. Lo stupa pi\u00f9 antico si trova a Sanchi, in India, mentre quello pi\u00f9 alto (127 metri) \u00e8 il Phra Pathom Chedi e si trova a Nakhon Pathom, in Thailandia.\nCon la diffusione del buddismo in altri paesi asiatici lo stupa si \u00e8 trasformato in pagoda. La pagoda pu\u00f2 avere varie forme, tra cui quella di piramide o altre. Oggi, nel sud-est asiatico, il termine stupa viene usato per indicare una struttura buddhista, mentre la parola pagoda indica un edificio che potrebbe essere usato per attivit\u00e0 laica o secolare.\nSimbologia.\nLo stupa deve contenere i seguenti cinque elementi, che hanno un collegamento metaforico con i cinque elementi cosmici di terra, acqua, fuoco, aria e spazio:\nSimbologia di uno stupa nepalese.\nLa cupola alla base rappresenta il globo terrestre. I tredici gradini rappresentano le tredici fasi che una persona deve affrontare per raggiungere l'illuminazione. Su ogni lato dello stupa sono presenti due grandi occhi che rappresentano la \"conoscenza\" e la \"compassione\". Sopra questi ultimi \u00e8 presente il terzo occhio. Il ghirigoro poco sotto gli occhi \u00e8 un simbolo nepalese (\"ek\") che simboleggia l'unit\u00e0. Al di sopra degli occhi del Buddha vi \u00e8 una struttura simile a un alveare con 13 livelli che rappresentano gli stadi di elevazione per raggiungere il nirvana.\nLe ruote di preghiera alla base dello stupa contengono al loro interno dei mantra e su queste sono incise le parole \"om mani padme hum\" (saluto il gioiello del loto) che i pellegrini fanno ruotare per spandere le preghiere.\nAlla base dello stupa all'interno di edicole dorate vi sono le statue che rappresentano i Dhyani Buddha: Vairocana, Ratnasa\u1e43bh\u0101va, Amitabha, Amocha Siddhi e Ak\u1e63obhya e le \"shakti\" (le consorti). Sono delle divinit\u00e0 che rappresentano le cinque qualit\u00e0 della saggezza buddista.\nSi narra che quando un Buddha predica, dei raggi cosmici vengono emanati dal terzo occhio e agiscono come messaggio per le creature celesti affinch\u00e9 anche loro possano scendere sulla terra e ascoltare la predica. Gli esseri inferiori all'uomo non possono raggiungere la terra e ascoltare il Buddha ma i raggi cosmici alleviano le loro sofferenze. Numerosi intagli raffiguranti il Buddha sono presenti nei quattro lati dello stupa il quale \u00e8 inoltre circondato da piccole statue votive.\nOgni mattina prima dell'alba centinaia di pellegrini Buddhisti e Ind\u00f9 salgono i 365 gradini e raggiungono lo stupa oltrepassando i due leoni scolpiti a guardia dell'entrata e cominciano una serie di giri attorno allo stupa in senso orario.\nNomi locali.\nNomi locali per lo stupa sono:"}
{"id": "127482", "revid": "124681111", "url": "https://it.wikipedia.org/wiki?curid=127482", "title": "Renzo Imbeni", "text": "Biografia.\nDopo la laurea in Economia e Commercio, ottenuta all'Universit\u00e0 di Bologna, inizi\u00f2 la carriera politica all'interno del Partito Comunista Italiano: dal 1972 al 1975 ricopr\u00ec l'incarico di segretario nazionale della FGCI (Federazione Giovanile Comunista Italiana) e, dal 1976 al 1983, di segretario comunale del PCI a Bologna. Dopo la \"svolta della Bolognina\", ader\u00ec prima al Partito Democratico della Sinistra, poi ai Democratici di Sinistra.\nEletto per la prima volta come consigliere comunale nel 1980, dal 29 aprile 1983 al 27 febbraio 1993 fu sindaco di Bologna.\nDal 1989 al 2004 fu parlamentare europeo e, dal 1994, ricopr\u00ec anche l'incarico di vicepresidente vicario del Parlamento europeo stesso. Sostenne i diritti delle donne e degli omosessuali, sostenendo che la democrazia debba fondarsi sulle differenze e sulla pluralit\u00e0 di voci.\nNel 1993 la scrittrice belga Luce Irigaray gli dedic\u00f2 un suo libro: \"Amo a te\".\nAmministr\u00f2 la citt\u00e0 perseguendo l'idea di Bologna come \"isola felice\" nell'Italia degli anni di piombo.\nMor\u00ec a Bologna nel 2005 all'et\u00e0 di 60 anni dopo una lunga malattia."}
{"id": "127484", "revid": "482071", "url": "https://it.wikipedia.org/wiki?curid=127484", "title": "Chorten", "text": ""}
{"id": "127487", "revid": "124680946", "url": "https://it.wikipedia.org/wiki?curid=127487", "title": "Walter Vitali", "text": "Biografia.\nPrima della laurea in Filosofia ottenuta all'Universit\u00e0 di Bologna nel 1975 aveva ricoperto vari incarichi studenteschi, tra cui quello di rappresentante nazionale degli studenti comunisti. Nel 1980 diventa amministratore del comune di Bologna (carica che conserver\u00e0 fino al 1999) mentre nel 1982 l'allora sindaco della citt\u00e0 Renato Zangheri lo nomina assessore al Decentramento e al progetto giovani, delega poi ampliata dal sindaco Renzo Imbeni con le competenze degli Affari istituzionali.\nNel 1989 diventa assessore del bilancio mentre il 27 febbraio del 1993 diviene primo cittadino di Bologna. Nel 1995 \u00e8 eletto sindaco dopo essersi candidato a capo di una coalizione di centrosinistra: risulter\u00e0 eletto con il 50,4% dei voti. Conserver\u00e0 questo incarico fino al 30 giugno del 1999: durante il suo mandato Bologna verr\u00e0 eletta citt\u00e0 europea della cultura (1998).\nDal 1999 al 2001 \u00e8 responsabile nazionale delle autonomie locali per i Democratici di Sinistra e con lo stesso partito \u00e8 stato eletto senatore per tre legislature da partire dalle elezioni del 2001. Attualmente milita nel Partito Democratico."}
{"id": "127488", "revid": "2091899", "url": "https://it.wikipedia.org/wiki?curid=127488", "title": "Storia dell'Egitto fatimide", "text": "Con la presa di potere del fatimide sciita ismailita \u02bfUbayd All\u0101h al-Mahd\u012b l'Egitto si distacc\u00f2 politicamente e religiosamente dal resto del mondo islamico sunnita.\nMalgrado la popolazione non fosse obbligata ad abbracciare la fede dei suoi nuovi padroni (come invece faranno secoli dopo i Safavidi in Persia), la dinastia ismailita - pur mantenendo giudici \"q\u0101\u1e0d\u012b\" malikiti, sciafeiti e hanbaliti che potessero venire incontro ai bisogni dei suoi sudditi sunniti - si premur\u00f2 ovviamente di attribuire quasi tutte le cariche politiche e religiose pi\u00f9 importanti a ismailiti fedeli al regime.\nMassimo responsabile spirituale (a parte lo stesso Im\u0101m) fu un \"d\u0101\u02bf\u012b al-du\u02bf\u0101t\", cio\u00e8 un responsabile supremo della macchina propagandistico-missionaria (\"da\u02bfwah\"), e come luogo dove impartire l'insegnamento teologico pi\u00f9 avanzato fu prescelta la nuova moschea di al-Azhar (la Fiorita), edificata nella nuova capitale del Cairo, a NE del sito tulunide di al-Qat\u0101\u02be\u012b\u02bf.\nNel 969 \"la Citt\u00e0 trionfante di al-Mu\u02bfizz\" (\"al-mad\u012bnat al-q\u0101hira al-mu\u02bfizziyya\" ) accolse l'Im\u0101m al-Mu\u02bfizz che, al riparo delle sue mura, visse distaccato dal resto della popolazione, ammettendo alla sua presenza solo quanti fossero passati al vaglio dei suoi funzionari, il principale dei quali era il \"w\u0101si\u1e6da\", l'intermediario fra Im\u0101m e sudditi che svolgeva le funzioni del \"\u1e25\u0101jib\" omayyade e del visir abbaside.\nLiberatosi del suo mentore Ab\u016b \u02bfAbd All\u0101h al-Sh\u012b\u02bf\u012b, cui doveva il suo successo, l'Im\u0101m spese ogni sua energia per realizzare il piano strategico che sar\u00e0 anche quello della sua discendenza: la conquista di ci\u00f2 che restava dei domini abbasidi per scalzare dal potere il califfo di Baghd\u0101d e affidare l'unico califfato universale nelle mani della famiglia fatimide (\u00e8 presumibile che la recente titolatura califfale degli Omayyadi di al-Andalus non avesse fatto pi\u00f9 di tanto impressione o, forse, al-Mahd\u012b immaginava di trovare nella dinastia di Cordova un'avversaria meno impegnativa di quella abbaside).\nTutto fu messo quindi in atto per conquistare la Siria, dopo la quale sarebbe venuto il turno finale della Mesopotamia.\nL'intera Ifr\u012bqiya conquistata agli Aghlabidi fu affidata alla gestione dei Ziridi che a lungo infatti agirono come \"longa manus\" del Cairo in Maghreb.\nIn Siria per\u00f2 l'azione fatimide s'impantan\u00f2. La regione infatti, abbandonata a s\u00e9 stessa dopo la caduta del califfato omayyade, aveva conosciuto un parziale processo di ri-beduinizzazione, frutto anche dello spostamento del baricentro economico islamico califfale pi\u00f9 a Oriente, nell'area dell'Iraq-Iran: cosa che avvantaggi\u00f2 fra l'altro non poco il sorgere dei primi Stati marinareschi italici nel Sud della Penisola.\nI Fatimidi riuscirono a conquistare il meridione e il centro della Siria, ivi compresa Gerusalemme e Damasco, ma nulla o quasi poterono per quanto riguardava il settentrione siriano e la regione della Jaz\u012bra che inglobava all'epoca citt\u00e0 oggi ospitate da nazioni diverse, dalla Aleppo siriana, alla Maw\u1e63il irachena, alla \u1e24arr\u0101n anatolica.\nSe pure \u00e8 meritevole di ricordo l'aver sovvenzionato nel 1005 al Cairo la costruzione di una \"D\u0101r al-\u1e24ikma\" (Casa della Conoscenza) che fu arricchita di oltre 600.000 volumi, la politica dell'Im\u0101m al-\u1e24\u0101kim nei confronti dei suoi sudditi musulmani, ebrei e cristiani \u00e8 ricordata soprattutto per la distruzione nel 1009 della Basilica del Santo Sepolcro a Gerusalemme.\nIl fatto ebbe ripercussioni importanti in quanto provoc\u00f2 la sospensione dei pellegrinaggi dei cristiani nella Citt\u00e0 Santa e fu pretestuosamente presa a motivazione, ottanta anni pi\u00f9 tardi, della necessit\u00e0 della Prima Crociata, visto che la Basilica era stata ricostruita nel frattempo in base a un accordo con Costantinopoli.\nAlcune fonti attribuiscono all'Im\u0101m al-\u1e24\u0101kim anche un incendio della citt\u00e0 vecchia di Fus\u1e6d\u0101\u1e6d, da lui provocato per punire gli abitanti, in massima parte musulmani, dell'opposizione alla sua politica interna manifestata tramite la diffusione di libelli propagandistici.\nLa morte, probabilmente per un complotto cui non fu forse estranea la sorella Sitt al-Mulk, lo colse nel 1021.\nDopo il suo imamato la politica fatimide cominci\u00f2 a conoscere un lento processo di declino che si esaurir\u00e0 per\u00f2 parecchi anni pi\u00f9 tardi. L'Egitto - a pochi anni appena da una descrizione assolutamente lusinghiera della civilt\u00e0 fatimide lasciataci dal viaggiatore ismailita Amir Khosrow - conobbe otto anni consecutivi di gravissime e devastanti carestie, accompagnate da una virulenta epidemia di peste che ebbero come risultato di decimare la popolazione e di impoverire e demoralizzare i sopravvissuti. Ne fu infiacchita inevitabilmente anche l'azione di governo che, fino ad allora, era stata tutto sommato meritevole di ogni considerazione, ma non l'economia, grazie alla lungimirante, e tutto sommato tollerante, azione di patronato concessa alle societ\u00e0 miste islamico-cristiano-ebraiche, ampiamente testimoniata dai lacerti dei documenti redatti dalla comunit\u00e0 ebraica e conservati, e secoli dopo casualmente rinvenuti, nella Geniza del Cairo, magistralmente studiati da Shlomo Dov Goitein.\nAl degrado - che attizz\u00f2 fra l'altro feroci dispute fra le componenti berbere, africane e turche delle forze armate - gli Im\u0101m reagirono investendo di ogni potere militare e politico il governatore armeno di Acri al-Badr al-Jam\u0101l\u012b che riusc\u00ec a raddrizzare nel corso di numerosi anni la periclitante macchina amministrativa e l'economia del Paese.\nLa sua opera di \"vizir militare\" e quella del figlio al-Afdal Shahanshah (suo successore nella carica tutta speciale di \"Am\u012br al-juy\u016bsh\" \"Comandante degli eserciti\") riuscirono in parte a salvare la situazione e a prolungare la vita dell'Imamato per altri lunghi decenni ma l'arrivo dei Crociati in Siria-Palestina dette il colpo finale alla dinastia.\nNel quadro del confronti fra forze cristiane e forze musulmane, fra alleanze di musulmani con cristiani contro altri cristiani e altri musulmani, lo zengide Norandino invi\u00f2 al seguito del suo comandante curdo Sh\u012brk\u016bh il nipote di questi Saladino che, morto lo zio, ne eredit\u00f2 il comando delle truppe, imponendosi agli ultimi deboli Im\u0101m fatimidi come vizir dello Stato ismailita malgrado la sua fede sunnita.\nFu Saladino a non consentire pi\u00f9 alcuna successione dopo la morte dell'ultimo Im\u0101m fatimide al-\u02bf\u0100\u1e0did e a far proclamare l'allocuzione religiosa (\"khu\u1e6dba\") in onore del califfo abbaside nel 1171, a 262 anni dalla presa di potere di al-Mahd\u012b."}
{"id": "127489", "revid": "123703994", "url": "https://it.wikipedia.org/wiki?curid=127489", "title": "Cagliari Volley", "text": "La Associazione Sportiva Dilettantistica Cagliari Volley fu una societ\u00e0 di pallavolo maschile di Cagliari, fondata nel 1999 e chiusa nel 2016.\nPresente per tutti i primi 15 anni del XXI secolo nei campionati nazionali, con anche una presenza in Serie A1 nel 2005-06, nell'estate 2015 rinunci\u00f2 al campionato di B2, iscrivendosi al campionato regionale di Serie D ma non terminando la stagione.\nStoria.\nLa \"San Paolo\" e gli anni in A2.\nLa societ\u00e0 \u00e8 figlia del settore pallavolistico di una polisportiva molto nota a Cagliari per la sua storia e i successi, sia a livello regionale, sia nazionale: la San Paolo, cio\u00e8 il gruppo sportivo che utilizzava l'oratorio salesiano che ha sede nella piazza Giovanni XXIII, uno dei rari campi da gioco della citt\u00e0.\nNata nel 1962, milita per quasi quarant'anni nei campionati regionali, alternandosi tra serie C e serie B, per un periodo anche sotto la denominazione VBC Cagliari, ma dopo la storica promozione in serie A2 del 1999, arrivano nuovi soci e si costituisce una nuova societ\u00e0 che prende il nome di Pallavolo Cagliari s.r.l., il cui presidente sar\u00e0 per due anni Edoardo Marzi. Cambiano pure i colori sociali e si passa dal bianco-verde al rosso-blu.\nLa nuova era \u00e8 fin dall'inizio altalenante con un'immediata retrocessione, poi annullata dalla FIPAV per la ristrutturazione del campionato (2000), una semifinale ai play-off promozione (2001) e una nuova retrocessione, evitata grazie al ripescaggio (2002).\nLa promozione in A1.\nSuccessivamente, dopo essere stata altre due volte semifinalista nei play-off (2003 e 2004), arriva la promozione in serie A1 ottenuta ai play-off nel 2005. La societ\u00e0 fa la consueta rivoluzione: in regia ci sono Marco Fabroni, Alessandro Ardu; gli schiacciatori sono Victor Perez Moreno, Giorgio Barbareschi, Alessandro Mascia e Luca Francesconi; gli opposti, H\u00e9ctor Soto e Steven Robert Keir; i centrali, Valerio Curti, il capitano Giacomo Scil\u00ec e Paolo Emilio Baldaccini; infine, il libero \u00e8 Matteo Pagotto. Durante la stagione regolare si assiste a una lunga lotta in cima alla classifica con gli eterni rivali dei Volley Lupi Santa Croce. Nei play-off, la doppia sfida con altre due grandi rivali: in semifinale, il Bolzano e in finale il Bassano. La formazione del coach Lele Fracascia conquista la A1 in gara-2 a Bassano, completando un 2 a 0 secco con i risultati di 3-0 e 3-1.\nLa partita decisiva.\nDopo aver vinto in casa al PalaRockefeller i ragazzi di Lele Fracascia hanno il primo dei due match point, il primo di questi in gara 2 a Bassano del Grappa (VI).\nPer l'occasione il presidente Marco Lallai manda in trasferta il gruppo dei fedelissimi a sue spese, una scelta coraggiosa se si pensa che ci\u00f2 implic\u00f2 il pagamento di una quarantioona di pacchetti viaggio (Aereo pi\u00f9 biglietto per la partita). \u00c8 un PalaBassano quindi infuocato, non solo dai tifosi provenienti dall'Isola ma anche dai tanti immigrati sardi nel Nord Italia.\nLa partita inizia nel segno del portoricano H\u00e9ctor Soto, i suoi sette attacchi vincenti consentono alla Terra Sarda di portare a casa il primo set.\nIl secondo \u00e8 tiratissimo: a far la differenza sono altri due attacchi di Soto e un muro decisivo di Baldaccini su Steven Shittu. Proprio una battuta sbagliata del nigeriano concede il secondo set a Cagliari.\nDopo cinquanta minuti di gioco si respira aria di Serie A,a Cagliari infatti basta soltanto un ultimo set da conquistare per entrare nell'olimpo della pallavolo italiana. Il terzo parziale \u00e8 come gli altri all'insegna dell'equilibrio: Bassano riesce a rimontare un iniziale svantaggio e si arriva a giocare punto a punto. Cagliari arriva per\u00f2 ad ottenere quattro match point, Bassano ne annulla addirittura tre ma alla quarta non c'e nulla da fare. La Cagliari Volley conquista per la prima volta nella sua giovane storia la Serie A. I tifosi rossobl\u00f9 possono gioire: era la prima volta dopo 10 anni (Serie A1 1994-1995) che una squadra isolana partecipava alla massima serie italiana.\nIl 2006 in A1.\nL'avventura nella massima serie dura soltanto un anno e si chiude con la retrocessione. La regular season di A1 italiana \u00e8 molto difficile. Cagliari inizia una nuova avventura con un progetto ambizioso. Come tutti gli anni, la societ\u00e0 rivoluziona la squadra: in regia, Paolo Torre; per la ricezione si punta sull'esperienza del libero sardo Alessandro Mascia, ma a causa di un infortunio e anche di qualche prestazione non certo entusiasmante verr\u00e0 sostituito dallo schiacciatore Giacomo Rigoni; sulle bande, il portoricano H\u00e9ctor Soto e Cosimo Gallotta, miglior ricevitore nella stagione precedente; nel ruolo dell'opposto, l'imponente ceco Jan \u0160tokr. Un buon reparto centrali con il pluri-scudettato, ex-Sisley Richard Nemec, il canadese Steve Brinkman e il capitano Giacomo Scil\u00ec.\nLa Tiscali non inizia bene la stagione e perde subito 3-0 col Marmi Lanza Verona. In seguito, Cagliari gioca buone partite e conquista una vittoria storica, 3-0 sulla Cimone Modena. Il PalaRockfeller si rivela un catino bollente. Sul proprio campo, la Tiscali Cagliari vince un set contro la Sisley Volley di Treviso e la e mette in difficolt\u00e0 la Bre-Banca Lanutti Cuneo, perdendo solo al tie-break. Tuttavia, le sconfitte negli scontri valevoli per la salvezza contro Latina, Volley Lupi Santa Croce e Padova portano Cagliari nuovamente in serie A2 (2006).\nIl ritorno in Serie A2.\nLa stagione 2006/07 inizia con l'ingresso di altri soci, con a capo il nuovo presidente Luigi Talongu, decisi a rilanciare e rinnovare la societ\u00e0 a partire dal nome, che diventa Volley Cagliari, per proseguire con il settore giovanile (nel 2006, l'under 16 riesce ad arrivare alle finali nazionali giocate a Lamezia Terme) e l'entusiasmo dell'ambiente che, anche dopo la dolorosa retrocessione, ha continuato a seguire la squadra rossobl\u00f9. Il campionato \u00e8 chiuso all'undicesimo posto.\nIl 2007/08 vede il terzo cambiamento al vertice della societ\u00e0: dopo Marco Lallai (il presidente della promozione in A1) e Gigi Talongu, la nuova \"presidentessa\" \u00e8 Maria Grazia Angioni Massimino, prima donna a ricoprire questa carica.\nIn ambito tecnico, si assiste a una rivoluzione della squadra: otto giocatori acquistati (Costantini, Orr\u00f9, Ulgheri, Armeti, Rigoni, Bergamo, Sikiric e Salas) a sostituzione degli autori della salvezza dell'anno passato (Peric, Mascia, Sevillano, Burbello, Postiglioni, Barbareschi, Batez e Sevillano).\nIl primo punto arriva alla prima giornata, in casa del Santa Croce, partita finita 3-2 per i pisani, ma verr\u00e0 revocato il 19 ottobre a causa di un'irregolarit\u00e0 nel tesseramento dell'opposto brasiliano Alexandre Bergamo. L'esordio in casa, invece, \u00e8 macchiato da una sconfitta per 3-0 contro i calabresi del Vibo Valentia.\nIl campionato procede bene: i rossoblu vincono le altre partite casalinghe, ma poco prima della fine del girone d'andata i rapporti tra giocatori, societ\u00e0 e tifosi si incrinano.\nInfatti un'inaspettata sconfitta contro il Pineto allora ultimo in classifica, una sconfitta contro Verona e un altro arresto casalingo contro i Lupi di Santa Croce, fa scatenare il caos all'interno della squadra: il tecnico Pietro Scarduzio minaccia di dimettersi, il centrale titolare Antonio Costantini viene ceduto alla Raccorderie Metalliche Mantova e il secondo palleggiatore Yari Orr\u00f9 decide di lasciare la pallavolo. Decide di abbandonare la societa anche il presidente Maria Grazia Angioni Massimino, dopo solo tre mesi e mezzo di operato, e al suo posto subentra Alessandro Balloi.\nDopo la sconfitta casalinga per 3-2 contro la TTLines Catania, il coach Scarduzio rassegna le dimissioni, notizia gi\u00e0 nell'aria da giorni, e si siede sulla panchina rossobl\u00f9 il viceallenatore Nicola Cabras.\nIl nuovo allenatore sardo prende in mano una squadra allo sbando. Dal cambio di allenatore in poi arrivano solo sconfitte e dopo la trasferta contro la Premiers Hotel Crema la matematica retrocessione in serie B1, tramutatasi poi in B2 per la decisione di vendita del titolo sportivo per mancanza di fondi. Ma con un colpo di scena la Volley Cagliari all'ultimo momento si iscrive al campionato di B1 grazie all'intervento di un gruppo di dirigenti del settore giovanile.\nLa prima retrocessione dopo 10 anni di grande volley.\nLa rinascita dalla B1.\nL'esordio nella categoria.\nL'ennesima rinascita della pallavolo cagliaritana avviene dalla B1. Viene rifondata una nuova societ\u00e0: dalle ceneri del \"Volley Cagliari\" nasce l\"'ASD Cagliari Volley\". Il presidente \u00e8 la tortoliese Silvana Murreli, ex fondatrice della squadra femminile di Serie A1 \"Airone Tortol\u00ec\", mentre il direttore sportivo \u00e8 Massimo Marzupini.\nLa squadra viene totalmente rinnovata principalmente con giocatori sardi ma anche con atleti acquistati dal resto d'Italia, della vecchia squadra reduce dalla retrocessione in serie B rimangono solo Gabriele Cristiano, che ne diventa capitano, e Luca Francesconi, deciso dopo anni di panchina in serie A di giocarsi il posto di titolare in Serie B1. L'allenatore designato per portare avanti questa avventura nella terza serie nazionale \u00e8 Andrea Fortunati, giovane allenatore prelevato dal glorioso e titolato movimento giovanile dell'Emilia-Romagna.\nLa prima partita della storia del Cagliari in B1 (\u00e8 infatti il primo anno di B1 da quando fu comprato il titolo sportivo dalla \"PGS San Paolo\") avviene il 20 settembre 2008 in casa al PalaCONI contro l'Agnelli Metalli Bergamo.Finisce 3-2 per gli ospiti, di conseguenza la compagine allenata da Fortunati porta a casa anche il primo punto del Campionato.\nIl campionato prosegue con alti e bassi (vittoria contro la pi\u00f9 forte Olbia ma sconfitta contro il fanalino di coda Sesto Fiorentino) e la societ\u00e0 decide di intervenire sul mercato: lasciano la squadra il centrale italo-polacco Jackub Czekiel e il giovane Marzupini, mentre fanno approdo in Sardegna il centrale Michele Rota (svincolato, l'anno prima centrale titolare del Castelfidardo promosso in A2) e l'opposto padovano Francesco Burbello (gi\u00e0 rossobl\u00f9 due anni prima, acquistato dall'A2 dal Volley Bassano). Con i due nuovi innesti la squadra cambia volto e si notano subito i miglioramenti. La squadra disputa un campionato eccellente vincendo partite contro le contendenti per la salvezza ma anche squadre pi\u00f9 in alto in classifica. Decisivi soprattutto per il morale i due derby sardi vinti nella parte cruciale di stagione, in casa contro Olbia (gi\u00e0 battuta all'andata in Gallura) e fuori casa contro l'Olimpia Sant'Antioco.\nCagliari riesce a sistemarsi in classifica e quella salvezza quasi insperata a settembre, dopo il fantasma del fallimento presentatosi in estate, arriva con ben sei giornate d'anticipo grazie alla vittoria al 5\u00ba set contro Bedizzole.\nIl ritorno al PalaRockefeller.\nNella stagione 2009-2010 la societ\u00e0 decide di effettuare un cambio in panchina: Andrea Fortunati, autore della salvezza lascia la squadra rossobl\u00f9 e la guida tecnica viene affidata a Giandomenico Dal\u00f9, prelevato dalla Volley Lupi Santa Croce, arrivata 2\u00aa nella regular season di A2 ma eliminata nei quarti di finale dei play-off.\nLasciano la squadra Michele Rota, il capitano Luca Francesconi, dopo una decennale carriera in rossobl\u00f9 decide, anche per motivi di lavoro, di scendere di categoria ed andare a disputare il campionato di Serie B2 con la Comer Volley di Iglesias, Marco Tiddia, anche lui per motivi di lavoro, sceso addirittura nel campionato regionale di Serie C al Quartu 94 e Paolo Andreotti trasferitosi in Serie A2 alla Pallavolo Reima Crema.\nArrivano invece a rafforzare la squadra Michele Capra scuola Sisley Treviso, il palleggiatore Roberto Meriggioli dalla Volley Lupi Santa Croce e l'argentino Juan Manuel Martinez. Inoltre tornano a vestire la maglia rossobl\u00f9 due giocatori: lo storico capitano Alessandro Mascia, tornato dopo due anni di assenza, l'ultimo al Deledda Quartu, e l'algherese Antonio Ulgheri, per un anno a Olbia.\nMa la novit\u00e0 principale riguarda l'impianto di gioco: dopo solo un anno di assenza la squadra torna a calcare il terreno del PalaRockefeller. I primi tre punti arrivano subito alla prima giornata, grazie alla vittoria casalinga per 3-1 contro il Viadana.\nIl campionato prosegue tra alti e bassi, ma Cagliari riesce a dimostrare di essere una squadra con un livello tecnico nettamente superiore a quello dell'anno precedente. Lo testimoniano infatti le vittorie contro squadre pi\u00f9 accreditate per la promozione come Cant\u00f9, Trebaseleghe, i cugini della Meridiana Olbia e la sconfitta al tie-break contro il Segrate.\nIl girone d'andata \u00e8 ottimo, essendosi concluso con un -2 dalla zona playoff, ma il prosieguo non \u00e8 quello dei migliori. I rossobl\u00f9 perdono dei punti importanti e abbandonano i sogni promozione nel mese di aprile, terminando comunque in una posizione pi\u00f9 che dignitosa. La classifica finale infatti recita un sesto posto a sette punti dal terzo, l'ultimo posto disponibile per i playoff.\nLa delusione di Cadoni e l'arrivo di Pasquali.\nLa stagione 2010-11 sembra essere quella buona per il ritorno in Serie A. Via Dal\u00f9, la squadra viene affidata al tecnico sardo Stefano Cadoni: la rosa viene rinforzata con giocatori di categoria superiore, su tutti il brasiliano Lucio Antonio Oro, che aveva lasciato la Sardegna prima della storica promozione nella massima serie, e il libero veneto Matteo Pagotto, partito dopo l'impresa di Bassano del Grappa.\nSecondo gli addetti ai lavori, grazie alla conferma dello zoccolo duro della stagione precedente e l'innesto dei nuovi arrivi, Cagliari \u00e8 data come favorita alla promozione. \u00c8 cos\u00ec che Cadoni si affida al sestetto Meriggioli-Oro, Bonini-Mascia, Cristiano-Ulgheri e Pagotto nel ruolo di libero: questi sono i titolari della squadra per raggiungere l'obiettivo dei play off promozione. Dopo un inizio convincente, l'importante infortunio del palleggiatore Roberto Meriggioli e le difficolt\u00e0 tecniche e mentali della formazione fanno precipitare la squadra lontano dalla zona alta della classifica. Conseguenza di tutto ci\u00f2 sono le dimissioni del tecnico Cadoni.\nAl suo posto, proprio con l'inizio del girone di ritorno, viene chiamato l'italo-argentino Adrian Pablo Pasquali, fino a quel momento viceallenatore della Pallavolo Pineto in Serie A2.\nIl nuovo allenatore nelle prime partite deve fare i conti con le difficolt\u00e0 della squadra e non riesce, seppur lavorando in modo preciso e portando nuovo entusiasmo e morale, a centrare le vittorie che avrebbero permesso di restare aggrappati alle prime posizioni utili per il play off.\nTramontati definitivamente i sogni della serie A dopo un filotto di sconfitte consecutive contro le prime della classe, la squadra riesce, con un buonissimo finale di stagione di 8 vittorie su 9 partite (su tutte le due vittorie nei derby contro Olbia e Sant'Antioco), a cancellare parzialmente la delusione del girone di andata, pur aumentando i rimpianti per l'occasione persa.\nA fine campionato la societ\u00e0 della presidentessa Silvana Murreli annuncia, tramite un comunicato agli organi di stampa, l'intenzione di cedere la societ\u00e0. \nLa stagione 2011-2012.\nPer la nuova stagione sportiva, i dirigenti cagliaritani mettono le basi confermando la rosa dell'anno precedente.\nIl primo tassello \u00e8 la riconferma dell'allenatore Pasquali, su cui la societ\u00e0 ha piena fiducia visto l'ottimo lavoro svolto. Anche Meriggioli, in ripresa fisica, prolunga il suo rapporto, seguito dall'opposto Oro, confermato dopo il brillante finale di stagione; quindi il capitano Alessandro Mascia, autore di un campionato molto positivo, che gli ha valso l'interesse durante il mercato estivo della neopromossa compagine sarda del Volley Iglesias; dello schiacciatore veneto Francesco Burbello, promosso con ottimi risultati da Pasquali nel sestetto titolare al posto di Lorenzo Bonini, e del libero Nicola Muccione, che sar\u00e0 il settimo uomo in campo dopo l'addio di Matteo Pagotto. Anche Gabriele Cristiano, ormai bandiera della squadra, trova l'accordo: il centrale verr\u00e0 affiancato dagli unici acquisti Sandro Stangoni, tempiese ex Olbia, e Alex Molinari, proveniente dal settore giovanile della , anch'essi centrali. A completare l'organico vengono inseriti dalla dirigenza alcuni promettenti giovani del settore giovanile.\nNei mesi di settembre e ottobre, per preparare al meglio l'esordio in campionato del 15 ottobre, la squadra partecipa alla Coppa Italia di Serie B1, e viene inserita nel girone G, assieme ad altre due squadre sarde: Olimpia Sant'Antioco e Pallavolo Olbia. Nelle due gare di andata, i rossoblu perdono 3-1 in Gallura, per poi cadere anche a Sant'Antioco (3-2), in una gara valevole anche per l'ormai decennale Torneo \"Giacomo Cabras\".\nNelle due gare di ritorno, al Palazzetto di Cagliari, la squadra di Pasquali si impone per 3-0 contro i bianco-azzurri allenati da Giuseppe Lai, per bissare anche contro Olbia, stavolta 3-1. Grazie a questo risultato, viene guadagnato l'accesso agli ottavi di finale della Coppa, per la prima volta nella storia. Qui incrocia i siciliani del Brolo, ma il 3-2 dell'andata al PalaRockefeller non basta per entrare nelle Final Four. I messinesi vincono infatti 3-0 al ritorno e passano il turno eliminando i rossoblu.\nIl riassetto societario.\nNell'estate 2012 avviene il cambiamento pi\u00f9 importante dalla rifondazione della societ\u00e0. Silvana Murreli lascia dopo 4 anni, cedendo la societ\u00e0 ai giocatori storici quali Meriggioli, Cristiano e Mascia.\nPer poter iniziare la nuova stagione, viene chiesto a Ivan Scarpa di seguire il progetto e di ricoprire il ruolo di presidente, anni prima nei quadri dirigenziali della vecchia San Paolo. Il giovane presidente invoca subito la Serie A come principale obbiettivo, e per farlo si affida a Enrico Balletto in panchina e ad una squadra rivoluzionata, molto giovane, con tanti talenti presi dai vari vivai delle squadre della massima serie.\nProblemi gestionali e mancanza di liquidit\u00e0 portano la societ\u00e0 sull'orlo del fallimento, alla fine del mese di novembre viene chiesto a Luca Murgianu di occuparsi della gestione societaria e di ricoprire il ruolo di presidente coadiuvato dallo stesso Scarpa e Marchionni (vice presidenti), per consentire alla squadra di concludere il campionato. Il passaggio di consegne avviene il 27 novembre 2012.\nLa squadra con enormi difficolt\u00e0 (e grande merito di tecnico e giocatori) riesce a finire il campionato, chiude sesta dopo aver sfiorato i play-off, prima delle sarde. Durante l'estate viene ridefinito il nuovo assetto societario con l'uscita di Murgianu e il subentro di Roberto Marchionni quale nuovo presidente e Alessandro Tronci suo vice.\nNella stagione 2013-2014 il gruppo viene rinforzato (arrivano il libero Taliani e il centrale Menicali) e la squadra, seppur senza obbiettivi di alto livello dichiarati, disputa un ottimo campionato: alla fine della Regular Season i rossobl\u00f9 si piazzano secondi dietro solamente alla corazzata Reggio Emilia che domina per tutto il campionato. La squadra allenata da Alberto Miconi disputa i playoff promozione ma viene eliminata al primo turno dall'Olimpia Pallavolo.\nLa stagione successiva inizia con i soliti problemi finanziari: l'allenatore Miconi, all'inizio confermato dalla societ\u00e0, si dimette dopo aver riscontrato delle divergenze sugli accordi presi relativi al mercato. Al suo posto a pochi giorni dall'inizio del campionato viene ingaggiato Alessio Marotto come nuovo allenatore, ma la rosa \u00e8 corta. La squadra ha solo 10 giocatori, e son rimasti oltre al capitano Meriggioli e Cristiano, solo giovani del settore giovanile. La squadra inizia male il campionato e vista l'ineguatezza della rosa, dopo le tentate dimissioni di Marotto la societ\u00e0 corre ai ripari e tessera l'opposto cubano Maikel Cardona, ormai non giovanissimo ma forte delle esperienze nella massima serie con Piacenza, Modena e Cuneo.\nCardona non rimane per\u00f2 neanche un mese, causa problemi interni, ed \u00e8 solo l'inizio del declino. La societ\u00e0, con soli ragazzini non adatti alla categoria, si piazza al penultimo posto a 14 punti dalla salvezza, racimolando solo 3 vittorie, davanti solo all'altra sarda Iglesias fanalino di coda a 0 punti.\nLa scomparsa dallo scenario nazionale.\nIl 21 luglio 2015 la FIPAV pubblica i gironi della stagione 15-16, ma tra queste la societ\u00e0 rossobl\u00f9 non c'\u00e8, di fatto sparendo, senza un comunicato ufficiale, dopo 16 anni di pallavolo sempre a livello nazionale.. Dal comunicato ufficiale della FIPAV Sardegna del 5 ottobre 2015 riguardante la pubblicazione dei calendari regionali si deduce l'iscrizione al campionato regionale di Serie D, che per\u00f2 terminer\u00e0 anticipatamente a poche giornate dal termine nell'aprile 2016.\nImpianti di gioco nella storia.\nOriginariamente la \"San Paolo\" disputava le proprie partite casalinghe fino alla C nella palestra dell'oratorio salesiano di piazza Giovanni XXIII. Ottenuta la promozione in B2, questo impianto non aveva la capienza omologata. La squadra rossobl\u00f9 si trasferisce nella palestra CONI \"A\". Successivamente, con Paolo Puddu alla presidenza, Cagliari vince il campionato e conquista la A2 nel 1999. Con il passaggio di categoria il campo di gara diventa il PalaRockefeller, che nella stagione 1994-95 aveva ospitato le partite nella massima serie dell'Olimpia di Sant'Antioco, fino ad allora unica squadra sarda ad arrivare in serie A.\nCon la retrocessione in serie B si torna dopo 9 anni a giocare al PalaCONI che, data la sua ridotta capienza, permette di far sentire un clima pi\u00f9 \"caldo\" anche con un numero minore di pubblico.\nA distanza di un anno dalla retrocessione per\u00f2 la societ\u00e0 decide di tornare al PalaRockefeller.\nLe partite del settore giovanile a livello regionale (Campionati Under 14-16 e 18) e le partite dei campionati di serie secondari (Serie D e 1\u00aa Divisione) venivano giocate nella palestra \"Gaetano Cima\" non molto lontano dalla leggendaria palestra di Piazza Giovanni XXIII.\nColori e simboli.\nLo stemma societario.\nNella sua prima parte di storia la societ\u00e0 non era presente un particolare stemma, poich\u00e9 fino al 2004 compare una scritta su due livelli in corsivo \"Cagliari Pallavolo\". Dal 2005 la scritta viene sostituita con uno stemma formato da due ovali concentrici: quello esterno presenta la scritta \"Cagliari\" in alto e \"Pallavolo\" in basso, mentre quello interno contiene un pallavolista in bianco stilizzato che divide lo sfondo in due parti, una rossa e una blu. Pi\u00f9 tardi, con il secondo cambio di denominazione e di propriet\u00e0, lo stemma rimane praticamente invariato, solo le scritte nell'ovale esterno cambiano, venendo sostituite con \"Volley\" in alto e \"Cagliari\" in basso.\nCon la retrocessione in B1 del 2007 cambia per l'ennesima volta la propriet\u00e0 e quindi denominazione. Ne risente di questo anche lo stemma che torna ad essere abbastanza \"testuale\": esso infatti \u00e8 composto dalla scritta su tre livelli \"ASD Volley Cagliari\" accompagnata a sinistra da una bandiera dei quattro mori stilizzata di forma circolare contornata da una mezzaluna blu.\nEvoluzione della maglia.\nFino all'era \"San Paolo\" i colori erano quelli canonici biancoverdi, ma col cambio di denominazione in \"Cagliari Pallavolo\", i colori sociali diventano i medesimi della citt\u00e0, ovvero il rosso e il blu. Non di rado comunque si sono viste maglie leggermente differenti. A farne le spese \u00e8 il colore blu, spesso accantonato, a favore di maglie totalmente bianche o biancorosse dei primi anni di A2, fino alla maglia del primo anno di B1 prevalentemente rossa con dettagli bianchi.\nLa seconda maglia ha quasi sempre avuto i colori invertiti e sempre lo stesso modello della prima maglia. C'\u00e8 da dire comunque che negli ultimi anni non si \u00e8 mai creata una seconda maglia.\nPer quanto riguarda il libero invece nei primi anni, come consuetudine subito dopo l'introduzione di questo nuovo ruolo, si \u00e8 usata la maglia da trasferta in casa e viceversa. Successivamente sono comparse anche maglie totalmente blu (anno in Serie A1), giallo evidenziatore (ultimo anno in A2) e maglie nere o celesti (anni in B1).\nStatistiche.\nN.B: \"Le statistiche si riferiscono ai campionati dal 2000 al 2009-2010\"\nIl settore giovanile.\nIl settore giovanile della Volley Cagliari \u00e8 uno dei pi\u00f9 fiorenti dell'isola. Molti giocatori sardi, come Durante, Fadda, Cristiano e Francesconi, prima di arrivare in serie A2 hanno militato nei campionati di Under 14, 16 e 18 con la maglia rossobl\u00f9.\nMolti giocatori ventenni sono stati prestati in serie B per farsi le ossa prima di giocare ad alti livelli.\nQuesti i migliori risultati:"}
{"id": "127491", "revid": "287204", "url": "https://it.wikipedia.org/wiki?curid=127491", "title": "Gran maestro di Francia", "text": "Il gran maestro di Francia era, sotto l\"Ancien R\u00e9gime\" e la Restaurazione, uno dei grandi ufficiali della corona e il capo della Maison du Roi.\nSuccessore dei maggiordomi di Palazzo e dei siniscalchi di Francia, \u00e8 una delle pi\u00f9 importanti personalit\u00e0 francesi. Dirige l'insieme dei servizi della casa del re, nomina i nuovi ufficiali (che prestano giuramento nelle sue mani) e gestisce il bilancio della casa. Inoltre, \u00e8 responsabile della polizia della corte ed \u00e8 il sovrintendente delle propriet\u00e0 del re; si pu\u00f2 quindi parlare di una sorta di ministro degli interni.\nIl titolo \u00e8 spesso concesso ai tre nobili pi\u00f9 vicini al re. Cos\u00ec Francesco I l'ha concesso a Artus de Gouffier, poi a suo zio, Renato di Savoia, e poi al suo amico Anne de Montmorency. Nel 1559, dopo le dimissioni forzate di Montmorency, il titolo \u00e8 passato nelle mani dei Lorena, che se ne sono serviti per estendere la loro influenza a corte, a tal punto che Enrico III costrinse Henri le Balafr\u00e9 a tornare sui suoi passi. Nel 1594, il titolo \u00e8 passato ai principi di Cond\u00e9, che l'hanno conservato (tranne che dal 1654 al 1656) fino alla Rivoluzione francese.\nIn epoca moderna, il lavoro vero e proprio era portato avanti dal suo ufficio piuttosto che da lui in persona. Il suo potere \u00e8 quindi piuttosto simbolico, anche se \u00e8 ancora di sua competenza il rispetto del cerimoniale.\nAneddoto.\nConduceva la processione funebre durante i funerali dei re. Rompeva il suo bastone e lo gettava nella bara del re morto, gridando: \u00abMiei signori, il re \u00e8 morto, voi non avete pi\u00f9 cariche\u00bb. Quindi, prendendo qualche istante pi\u00f9 tardi un nuovo bastone: \u00abMiei signori, il re vive e vi rende le vostre cariche\u00bb."}
{"id": "127492", "revid": "436907", "url": "https://it.wikipedia.org/wiki?curid=127492", "title": "Vittorio De Scalzi", "text": "Biografia.\nPrimi anni e New Trolls.\nNato da padre ristoratore e madre pianista, De Scalzi si \u00e8 avvicinato giovanissimo alla musica proprio grazie agli insegnamenti della madre, arrivando a suonare il pianoforte all'et\u00e0 di quattro anni.\nNegli anni sessanta ha fondato I Trolls insieme a Pino Scarpettini, con il quale incidono il singolo \"Dietro la nebbia\". Nel 1966 ha debuttato come solista con lo pseudonimo Napoleone in un disco realizzato per l'etichetta discografica ARC intitolato \"Vietato ai maggiori di pochi anni\", eseguendo i brani \"Norwegian Wood\" dei The Beatles e \"Take a Heart\".\nNel 1967, terminata l'esperienza de I Trolls, costituisce i New Trolls, gettando le basi per una proficua carriera, caratterizzata sin dall'inizio dall'intento di concentrarsi su un repertorio originale. Componenti del complesso oltre a De Scalzi (voce e tastiera) sono Nico Di Palo (chitarra), Gianni Belleno (batteria), Giorgio D'Adamo (basso) e Mauro Chiarugi (tastiera). Nello stesso anno la band apre i concerti della tourn\u00e9e italiana dei The Rolling Stones e suona in jam session con musicisti come Stevie Wonder.\nAll'interno del gruppo De Scalzi ha figurato come autore di molti brani che li hanno in seguito portati al successo, tra cui \"Visioni\", \"Una miniera\" e \"Quella carezza della sera\". Contemporaneamente l'artista si \u00e8 impegnato nel lavoro di ricerca sulla musica tradizionale genovese, scrivendo in quegli anni canzoni dialettali parte del patrimonio culturale della sua citt\u00e0. Con la collaborazione di Fabrizio De Andr\u00e9 e del poeta Riccardo Mannerini, compone i brani del primo album dei New Trolls, il concept album \"Senza orario senza bandiera\", di cui Mannerini \u00e8 autore dei testi e il musicista arrangiatore e produttore.\nDurante la loro carriera i New Trolls hanno preso parte a sette edizioni del Festival di Sanremo: nell'edizione del 1996 si sono esibiti in coppia con Umberto Bindi interpretando il brano \"Letti\", scritto dallo stesso Bindi con Renato Zero; in un'ulteriore edizione, De Scalzi ha ricordato un particolare incontro avuto con C\u00e9line Dion attraverso un articolo da lui scritto nel febbraio 2000 su \"La Stampa\": \nCarriera solista.\nParallelamente all'attivit\u00e0 con i New Trolls, De Scalzi \u00e8 stato attivo come autore per altri interpreti, tra cui Mina, Ornella Vanoni e Anna Oxa. Un altro filone importante \u00e8 rappresentato dal \"Suonatore Jones\", un tour perlopi\u00f9 incentrato sulle sue collaborazioni con De Andr\u00e9; la relativa scaletta contiene la riproposta dell'album \"Senza orario senza bandiera\" pi\u00f9 altri brani dei New Trolls e alcuni di De Andr\u00e9, che nella sua prima tourn\u00e9e (1975-1976) era stato supportato da una band composta da altri componenti dei New Trolls (Ricky Belloni, Gianni Belleno, Giorgio D'Adamo e Giorgio Usai).\nNel 1973 ha partecipato al disco collettivo \"L'Arca\": le due canzoni da lui cantate sono state pubblicate poi nel singolo \"Le api\" a nome Vittorio dei New Trolls &amp; The Plagues (nel lato B \"La foca\" canta anche Franco Gatti dei Ricchi e Poveri).\nNel 2001, supportato dall'Orchestra Filarmonica di Torino diretta da Maurizio Salvi, ha realizzato l'album dal vivo \"Concerto grosso Live\"; il disco, costituito da brani di repertorio dei New Trolls \u00e8 stato distribuito in allegato al quotidiano \"La Stampa\". Nel 2004 partecipa come interprete al film \"InvaX\u00f6n - Alieni in Liguria\" realizzato in collaborazione con i Buio Pesto.\nNel 2008 ha pubblicato il primo album in studio da solista, \"Mandilli\", pubblicato da Aerostella e realizzato interamente in dialetto genovese. Tre anni pi\u00f9 tardi \u00e8 stata la volta del secondo album \"Gli occhi del mondo\", realizzato mettendo in musica, con la collaborazione di Marco Ongaro, alcune poesie di Riccardo Mannerini. Nel 2012 fa parte del supergruppo \"Artisti Uniti per Genova\" per il progetto benefico \"Ora che\", brano scritto da Max Campioni, Arrangiato da Lauro Ferrarini, prodotto da Verdiano Vera e realizzato per raccogliere fondi per l'alluvione di Genova del 4 novembre 2011, che insieme a Vittorio De Scalzi vede la partecipazione di numerosi musicisti e cantanti della scena musicale genovese.\nDe Scalzi \u00e8 inoltre membro fondatore e componente del gruppo Slow Feet Band con cui ha pubblicato l'album \"Elephant Memory\".\nNel 2021 \u00e8 uscito un cofanetto celebrativo della sua carriera dal titolo \"Una volta suonavo nei New Trolls\", contenente \"La storia dei New Trolls\" e \"Concerto Grosso\", il DVD \"Il suonatore Jones - Live\" e una autobiografia curata da Massimo Cotto; il disco \"La storia dei New Trolls\", oltre a contenere i principali successi del gruppo, figura anche gli inediti \"Frequentatori di tramonti\" e \"Quelle navi\", entrambi estratti come singoli. La raccolta \u00e8 stata presentata il 3 febbraio presso Casa Sanremo in occasione del Festival di Sanremo.\nVita privata.\nDe Scalzi \u00e8 sposato e ha tre figli: Alberto, rapper, Armanda e Alice, l'ultima morta nel 2005 all'et\u00e0 di trent'anni a causa di una trombosi cerebrale."}
{"id": "127493", "revid": "122246", "url": "https://it.wikipedia.org/wiki?curid=127493", "title": "World Grand Prix di pallavolo", "text": "Il World Grand Prix \u00e8 stata una competizione pallavolistica per squadre nazionali organizzata dalla FIVB e si \u00e8 svolta con cadenza annuale dal 1993 al 2017, sostituita, a partire dal 2018, dalla Volleyball Nations League."}
{"id": "127495", "revid": "92723", "url": "https://it.wikipedia.org/wiki?curid=127495", "title": "Mace Windu", "text": "Mace Windu \u00e8 un personaggio immaginario dell'universo fantascientifico di \"Guerre stellari\" presente nella trilogia prequel ed interpretato da Samuel L. Jackson, che lo doppia anche nel film d'animazione \"\". Nella , \u00e8 invece doppiato da Terrence Carson in originale, da Alberto Angrisano in italiano.\nCome Yoda e Obi-Wan Kenobi, \u00e8 considerato uno dei pi\u00f9 grandi Jedi della storia dell'Ordine. Proveniente dal pianeta Haruun Kal, si oppone fin da subito ad addestrare il giovane Anakin Skywalker, preoccupato dal suo futuro nebuloso. Ha combattutto valorosamente come generale durante le guerre dei cloni, che lo hanno indotto a mettere in discussione le sue convinzioni pi\u00f9 solide. Fu uno dei primi membri del consiglio Jedi a cadere vittima del Cancelliere Palpatine, rivelatosi in realt\u00e0 essere Darth Sidious, il Signore Oscuro dei Sith. La sua abilit\u00e0 e saggezza erano leggendarie, cos\u00ec come il peso delle sue parole.\nCre\u00f2 il Vaapad, la settima forma di combattimento con spada laser e fu il maestro di Depa Billaba (a sua volta Maestra Jedi di Caleb Dume). Il sito \"IGN\" lo ha inserito al 30\u00ba posto nella \"Top 100\" dei migliori personaggi di \"Guerre stellari\".\nConcezione e sviluppo.\nSono state sviluppate diverse idee per il personaggio nelle bozze originali di \"Guerre stellari\": \u00e8 stato pensato come il narratore, amico di Luke Skywalker, fratello di Leila Organa e chiamato \"Mace Windy\". Durante la nuova stesura della storia, il suo personaggio \u00e8 stato rimosso dalla trilogia originale (\"Guerre stellari\", \"L'Impero colpisce ancora\" e \"Il ritorno dello Jedi\"), ma \u00e8 stato reintrodotto nel 1994, quando il creatore della serie George Lucas ha iniziato a scrivere la trilogia prequel.\nDopo che Samuel L. Jackson aveva espresso interesse ad apparire in un film di \"Guerre stellari\", venne contattato dal direttore del casting Robin Gurland del film \"\" per interpretare Windu.\nSecondo un'intervista al \"David Letterman Show\" il 13 maggio del 2005, si viene a sapere che la spada laser viola del personaggio \u00e8 stata una richiesta personale di Jackson a Lucas per farsi convincere a prendere parte ai film, cos\u00ec come un modo per rendere il personaggio unico e facilmente distinguibile. Infatti il colore della sua spada laser, che compare per la prima volta nel film \"\", \u00e8 atipico al contrario delle tradizionali blu e verde per i \"buoni\" e rossa per i \"cattivi\".\nJackson si disse entusiasta nel filmare la sequenza della propria morte nel film \"\", in quanto \u00abWindu merita una morte degna di lui. E i duelli sono divertenti da preparare e da girare\u00bb; appassionato della saga, l'attore descrisse il proprio personaggio come \u00abin costante evoluzione, \u00e8 stata un'esperienza grandiosa vedere il suo percorso nei tre film\u00bb.\nApparizioni.\nFilm.\n\"La minaccia fantasma\".\nLa prima apparizione cinematografica di Windu risale al 1999, nel film \"\". Quando il maestro Qui-Gon Jinn port\u00f2 di fronte al consiglio il giovane Anakin Skywalker, Windu fu uno dei membri del consiglio Jedi ad opporsi immediatamente all'introduzione del ragazzo al credo Jedi. Il Maestro Jedi, inoltre, rifer\u00ec al consiglio che era stato attaccato su Tatooine da un Signore dei Sith e Windu fu molto scettico al riguardo; fu per\u00f2 uno dei primi a guidare le investigazioni riguardo al presunto ritorno dei Sith, ordinando a Qui-Gon e Obi-Wan Kenobi, allievo di quest'ultimo, di proteggere la regina Amidala durante il suo ritorno al suo pianeta natale Naboo (in cui era in corso un'invasione da parte della Federazione dei Mercanti). In seguito alla morte di Qui-Gon, Mace torna sulla sua posizione, permettendo ad Obi-Wan, appena divenuto Cavaliere Jedi, di prendere Anakin come Padawan e accettando l'idea di Qui-Gon che quel ragazzo fosse il \"Prescelto\" della Forza, colui che avrebbe portato l'armonia e l'equilibrio in essa. Ciononostante, da quel momento tiene sempre d'occhio il giovane, essendo comunque sempre dubbioso e preoccupato circa il suo destino. Alla fine, partecipa assieme agli altri membri del consiglio alla celebrazione per la sconfitta della Federazione dei Mercanti su Naboo.\n\"L'attacco dei cloni\".\nIl personaggio compare anche nel film del 2002 \"\". Nel 22 BBY si accende un forte conflitto militare tra la Repubblica Galattica e la Confederazione dei Sistemi Indipendenti. Mandato da Windu e Yoda ad indagare su un mancato attentato alla vita della senatrice Padm\u00e9 Amidala, Obi-Wan viene catturato su Geonosis dal conte Dooku (nel frattempo passato al Lato Oscuro) e condannato a morte insieme ad Anakin e Padm\u00e9, nel frattempo giunti sul pianeta per salvarlo. L'intervento di Windu a capo di molti altri Maestri Jedi salva la vita ai tre e d\u00e0 inizio a un conflitto nell'arena durante il quale Windu riesce a decapitare Jango Fett, il progenitore dei Clone Trooper. Il conflitto porta alla morte di molti Jedi e i sopravvissuti vengono salvati solo grazie all'arrivo di Yoda a capo dell'Esercito dei cloni al servizio della Repubblica. Durante la successiva battaglia di Geonosis, Windu ne comanda varie squadre che hanno la meglio sulle truppe dei Separatisti.\n\"La vendetta dei Sith\".\nIl personaggio \u00e8 apparso anche nell'ultimo film della trilogia prequel \"\", uscito nel 2005. Verso la fine della guerra, Windu inizia a sospettare seriamente del cancelliere Palpatine, sostenendo che cominci minacciosamente a essere \"circondato\" dal Lato Oscuro. Proprio mentre si prepara a portare la notizia della distruzione del generale Grievous al cancelliere, Windu viene informato da Anakin circa una sconcertante verit\u00e0: Palpatine \u00e8 in realt\u00e0 il Signore Oscuro dei Sith Darth Sidious. Assieme a Kit Fisto, Saesee Tiin e Agen Kolar si reca ad arrestare il cancelliere ma, prima di poter reagire, quest'ultimo uccide in pochissimo tempo Kolar, Tiin e Fisto, rimanendo Windu da solo ad affrontare il Sith. Nonostante l'enorme forza dell'avversario, Windu non sembra per niente in difficolt\u00e0 nello scontro con le spade e riesce a disarmare il Sith e a chiuderlo in un angolo, sconfiggendolo. Tuttavia, l'arrivo di Anakin d\u00e0 modo al cancelliere di aggredire nuovamente il Maestro Jedi con dei potenti Fulmini di Forza. Windu riesce a respingerli allo stesso Sidious, che rimane sfigurato e senza forze. Poich\u00e9 Sidious promette ad Anakin di poter salvare la moglie Padm\u00e9 dalla morte, il giovane Jedi implora il maestro di non ucciderlo ma quest'ultimo, capendo la pericolosit\u00e0 del Signore dei Sith, decide di eliminarlo. Un attimo prima che lo uccida, Anakin mozza la mano armata di Windu, lasciandolo disarmato di fronte alla nuova, potentissima ondata di Fulmini di Forza scagliata da Sidious, che scaraventa il Maestro Jedi gi\u00f9 dalla vetrata, lontano verso i tetti di Coruscant. Con la morte di Windu (uno dei pochi Jedi in grado di sconfiggere Darth Sidious e riportare l'ordine nella Repubblica) ha inizio la Grande Purga Jedi.\n\"L'ascesa di Skywalker\".\nIn \"\" la voce di Windu \u00e8 presente nel momento in cui Rey chiede aiuto a tutti i Jedi del passato per sconfiggere Palpatine.\nTelevisione.\n\"The Clone Wars\".\nWindu viene confermato anche nel film \"\" del 2008 e nella . Durante le guerre dei cloni svolge il ruolo di Alto Generale Jedi su diversi fronti, venendo incaricato di liberare il pianeta Ryloth, occupato da Wat Tambor e dalle forze Separatiste, riuscendoci grazie anche all'aiuto di Anakin, Obi-Wan, Ahsoka Tano e del leader twi'lek Cham Syndulla (22 BBY). Nel 21 BBY gestisce le operazioni di sicurezza del Cancelliere Palpatine su Naboo, in occasione della festa della luce, poich\u00e9 un gruppo di cacciatori di taglie formato da Cad Bane, Moralo Eval, Embo, Twazzi, Derrown e Rako Hardeen (che era sotto mentite spoglie Obi-Wan) voleva rapire il Cancelliere; Mace riusc\u00ec a bloccare Embo e Twazzi ma Palpatine fu rapito da Bane ed Eval, per poi venire definitivamente salvato da Obi-Wan. Nel 20 BBY fu inviato nel sistema di Bardotta assieme a Jar Jar Binks per aiutare la regina Julia (di cui Binks era innamorato) e il suo popolo, poich\u00e9 molti dei suoi maestri, i dagoyan (sensibili alla Forza), stavano scomparendo misteriosamente. Madre Talzin, la leader delle streghe di Dathomir, volle impossessarsi dell'essenza della Forza di Julia secondo un antico rituale sulla luna Zardossa Stix ma, grazie a Mace che riesce a sconfiggere in duello Talzin e a Jar Jar che salva Julia, il suo piano fallisce.\nFumetti.\n\"Figlio di Dathomir\".\nCompare anche nel fumetto canonico del 2014 \"\". Nel 20 BBY partecipa insieme ad Aayla Secura alla missione per catturare Darth Maul e Dooku, arrivando all'ultimo momento dopo che i due Sith stavano affrontando Obi-Wan e la maestra Jedi Tiplee dove quest'ultima venne uccisa dal conte. I due Sith poi, assieme al generale Grievous, riescono a mettersi in salvo.\n\"Legends\".\nCon l'acquisizione della Lucasfilm da parte di The Walt Disney Company nel 2012, la maggior parte dei romanzi e fumetti di \"Guerre stellari\" prodotti su licenza sono stati inseriti nel brand \"Star Wars Legends\" e dichiarati non canonici al franchise nel mese di aprile del 2014.\n\"Shatterpoint\".\nWindu \u00e8 il personaggio centrale del romanzo di Matthew Stover \"Shatterpoint\", in cui \u00e8 chiamato sul suo pianeta natale Haruun Kal a sconfiggere la sua ex apprendista Depa Billaba che \u00e8 passata al Lato Oscuro della Forza. Il romanzo chiarisce che Windu ha il talento unico dello \"Shatterpoint\", o faglie nella Forza che potrebbero influenzare i destini di alcuni individui o della galassia stessa. L'abilit\u00e0 \"Shatterpoint\" di Mace gli consente anche di vedere le debolezze delle persone, consentendogli di sfruttare i loro difetti per poterli sconfiggere. Il romanzo spiega anche che Windu \u00e8 il creatore e possessore di uno stile di spada laser di combattimento chiamato Vaapad (VII forma), in cui ci si avvicina al Lato Oscuro senza essere sedotti. Stover fa riferimento a queste capacit\u00e0 anche nel romanzo \"\", da lui scritto. Anche senza questo stile unico di combattimento, solo Yoda e Dooku potevano avvicinarsi alla sua grandezza. Tuttavia, con l'uso del Vaapad era tra i pi\u00f9 grandi spadaccini del suo tempo, in grado di sconfiggere Darth Sidious in combattimento. \u00c8 stato anche in grado di sopraffare Dooku in combattimento con spada laser durante la battaglia di Boz Pity, che ha avuto luogo tra \"L'attacco dei cloni\" e \"La vendetta dei Sith\".\nOltre Shatterpoint, Windu \u00e8 apparso in altri romanzi dell'universo espanso, come \"Cloak of Deception\", \"Darth Maul: Shadow Hunter\", \"Rogue Planet\", \"Outbound Flight\", \"The Cestus Deception\", \"Jedi Trial\", \"Yoda: Dark Rendezvous\" e \"Labyrinth of Evil\".\n\"Clone Wars\".\nIl personaggio compare anche in tutte e tre le stagioni della serie televisiva animata \"\", andata in onda dal 2003 al 2005. Durante le guerre dei cloni svolge il ruolo di Alto Generale Jedi su diversi fronti, svolgendo un ruolo cruciale nel successo alla Battaglia di Dantooine. In quest'occasione guida i cloni in una battaglia contro i droidi separatisti e il loro carro sismico, finendo per distruggere tutti i droidi a mani nude dopo aver perso la sua spada laser. Durante la battaglia di Coruscant, non far\u00e0 in tempo a salvare il cancelliere Palpatine da Grievous, ma riuscir\u00e0 a distruggere gli organi interni del droide.\nPersonalit\u00e0.\nMace Windu aveva una personalit\u00e0 unica per un Jedi: grazie al suo talento come duellante era molto orgoglioso e sicuro della propria forza, ma teneva in scacco la sua arroganza giungendo a umiliare s\u00e9 stesso di fronte agli individui che riteneva a s\u00e9 superiori come Yoda; era inoltre molto coraggioso, avendo rischiato pi\u00f9 volte la vita per la Repubblica, ma al tempo stesso sceglieva con estrema cautela di chi fidarsi apparendo per questo remoto e solitario.\nUtilizzatore di un linguaggio spesso tagliente, possedeva una vasta cultura ed era a conoscenza della profezia riguardante \"il prescelto\", ovvero colui che avrebbe portato equilibrio nella Forza: quando Qui-Gon Jinn port\u00f2 davanti al consiglio Jedi il piccolo Anakin Skywalker, Windu si comport\u00f2 in maniera particolarmente restia e, pur accettando che il bambino si sottoponesse ai test, nei dieci anni successivi monitor\u00f2 attentamente i suoi progressi per avere la prova che fosse effettivamente lui l'oggetto della profezia."}
{"id": "127496", "revid": "2054809", "url": "https://it.wikipedia.org/wiki?curid=127496", "title": "Matteo Bittanti", "text": "Biografia.\nBittanti ha ottenuto una laurea in filosofia all'Universit\u00e0 Cattolica del Sacro Cuore a Milano, dopodich\u00e9 un dottorato di ricerca in \"Nuove tecnologie della comunicazione\" presso l'Universit\u00e0 IULM di Milano e un \"Master of Science in Mass Communications\" con specializzazione in comunicazioni sociali alla San Jos\u00e9 State University della California.\nHa cominciato a lavorare presso la rivista di videogiochi \"Zzap!\", poi con \"Giochi per il mio computer\". Dal 2002 \u00e8 il curatore della collana editoriale \"Ludologica - Videogames d'autore\" per l'editore Unicopli.\nDal 2005 al 2006 \u00e8 stato visiting scholar all'Universit\u00e0 di Stanford, lavorando poi fino al 2011 allo \"Stanford Humanities Lab\" in veste di ricercatore associato. Tra il 2006 e il 2008 ha lavorato come ricercatore anche (\"postdoctoral researcher\") all'Universit\u00e0 di Berkeley, conducendo studi etnografici sugli utilizzi delle nuove tecnologie da parte delle nuove generazioni.\nDal 2005 insegna al \"California College of the Arts\" di San Francisco e Oakland dove tiene corsi di arte contemporanea, visual culture, media studies e game art all'interno dei programmi di laurea in Visual Studies &amp; Critical Studies.\nNel 2011 ha curato la mostra \"Italians do it better!\" con Domenico Quaranta nella sezione \"Fringe\" della 54\u00aa Biennale di Venezia. Le opere di Bittanti (di videoarte e di arte contemporanea) sono state esposte negli Stati Uniti, in Canada, Argentina, Australia, Gran Bretagna, Paesi Bassi, Scozia, Francia, Messico, Cuba e Italia. Nel 2012 fonda un collettivo chiamato \"COLL.EO\" in collaborazione con l'artista statunitense Colleen Flaherty, attivo nella produzione di opere di videoarte.\nScrive regolarmente sui media digitali, arte, videogiochi, film e cultura popolare sulle riviste Wired e Rolling Stone Italia. \nDal 2017 \u00e8 coordinatore didattico del \"Master of Arts in Game Design\" sempre presso l'Universit\u00e0 IULM, dove tiene anche i corsi di \"Comunicazione digitale\" e \"Gaming and video games\".. Nel 2018 fonda nella stessa universit\u00e0 il Milan Machinima Festival, di cui sar\u00e0 anche direttore artistico: \u00e8 il primo festival nazionale italiano dedicato all'arte del machine cinema divenuto internazionale raccogliendo cortometraggi e documentari provenienti dal mondo intero e selezionati da una giuria composta da critici cinematografici, studiosi, videoartisti e game designer.\nDall'anno accademico 2020-2021 Bittanti tiene anche il corso \"Social Change in the Digital Age\" nella laurea in Comunicazione d'impresa e relazioni pubbliche sempre all'Universit\u00e0 IULM."}
{"id": "127501", "revid": "110157", "url": "https://it.wikipedia.org/wiki?curid=127501", "title": "Guizhou", "text": "La provincia del Guizhou \u00e8 una provincia sud-occidentale della Repubblica Popolare Cinese. Guiyang \u00e8 il capoluogo provinciale. Il nome deriva da \u8d35 gu\u00ec - Montagne di Gui e \u5dde zh\u014du - \"zhou\" (prefettura).\nStoria.\nIl territorio del Guizhou, conosciuto da migliaia di anni, cadde sotto il dominio cinese e divenne una provincia durante il periodo della Dinastia Ming. Alla conquista cinese seguirono migrazioni di massa da diverse province tra le quali la provincia del Sichuan e dell'Hunan.\nDurante la Dinastia Qing numerose furono le rivolte del popolo Miao, gli abitanti originari del Guizhou.\nGeografia fisica.\nLa provincia del Guizhou confina a nord con la provincia del Sichuan e la municipalit\u00e0 di Chongqing; a ovest con la provincia dello Yunnan; a sud con la provincia del Guangxi; a est con la provincia dell'Hunan. \nIl territorio \u00e8 prevalentemente montuoso con pianure ad est e sud e rilievi collinari nella parte occidentale della provincia.\nLe citt\u00e0 della provincia sono:\nIl clima \u00e8 subtropicale umido e pochi sono i cambiamenti stagionali. La temperatura media \u00e8 di circa 10-20\u00a0\u00b0C. Le temperature di gennaio oscillano tra 1-10\u00a0\u00b0C; quelle di luglio tra 17-28\u00a0\u00b0C.\nSuddivisione amministrativa.\nMappa della suddivisione amministrativa della provincia di Guizhou\nEconomia.\nLa provincia del Guizhou \u00e8 relativamente povera e sottosviluppata se confrontata con le province della costa cinese.\nIl PIL nominale del 2003 era di circa 135,6 miliardi di renminbi. Il reddito pro capite ammontava a 3568 renminbi, il pi\u00f9 basso tra tutti i redditi delle province della Repubblica Popolare Cinese.\nRilevanti sono le attivit\u00e0 economiche legate allo sfruttamento di gomma e legname e all'estrazione di minerali come: carbone, gesso, arsenico, scisti bituminosi.\nTurismo.\nIl paesaggio della provincia \u00e8 caratterizzato da molti ponti coperti, i ponti del vento e della pioggia, costruiti dalla minoranza Dong.\nLa cascata di Huangguoshu \u00e8 la pi\u00f9 grande cascata della Repubblica Popolare Cinese.\nCitt\u00e0 turistica caratterizzata dai bei paesaggi della citt\u00e0.\nSociet\u00e0.\nEvoluzione demografica.\nIl Guizhou \u00e8 una delle province con il pi\u00f9 alto numero di minoranze etniche che costituiscono il 37% del totale della popolazione della provincia. Tra le minoranze vi sono: Yao, Miao, Yi, Qiang, Dong, Zhuang, Buyi, Bai, Tujia, Gelao e Shui. Il 55,5% del territorio \u00e8 amministrato da regioni autonome create per i vari gruppi etnici della provincia.\nCultura.\nLa Zhongguo Guizhou Maotai Jiuchang \u00e8 una distilleria della provincia del Guizhou che produce il liquore Maotai, la bevanda alcolica pi\u00f9 conosciuta della Cina."}
{"id": "127505", "revid": "287204", "url": "https://it.wikipedia.org/wiki?curid=127505", "title": "S\u0101\u1e43khya", "text": "Il S\u0101\u1e43khya (devan\u0101gar\u012b: \u0938\u093e\u0902\u0916\u094d\u092f) \u00e8 una scuola di pensiero indiana, ritenuta la pi\u00f9 antica filosofia sistematica apparsa fra le tradizioni hindu, e che ha influito considerevolmente su altre scuole filosofiche e religiose dell'induismo. Nella letteratura esistono due versioni del S\u0101\u1e43khya, una ritenuta teista e l'altra non teista. Il S\u0101\u1e43khya costituisce uno dei sei sistemi (\"dar\u015bana\") ortodossi nella cultura hindu.\nOrigini e significato del termine.\nSecondo diversi studiosi il termine sanscrito \"s\u0101\u1e43khy\u0101\" significherebbe \"riflessione filosofica\" o \"speculazione metafisica\" per poi divenire \"enumerazione\", oppure \"calcolo\", con riferimento alla classificazione dei principi cosmici e individuali, gli elementi fondamentali cui riportare tutto ci\u00f2 che \u00e8 manifesto. In questo senso, \"enumerazioni\" dei principi ultimi compaiono sia nella tradizione brahmanica sia negli ambiti buddhista e giainista, e non sono pertanto da ritenersi una prerogativa del S\u0101\u1e43khy\u0101 anche se da tale sistema filosofico sembrano aver tratto origine, essendo il S\u0101\u1e43khya il sistema filosofico ritenuto pi\u00f9 antico.\nMolto dibattuta \u00e8 infatti la questione su quali ambienti siano stati gli iniziatori dell'\"enumerazione\", ogni tradizione avocando a s\u00e9 il primato di caposcuola. Su questo cos\u00ec si esprime l'accademico Gavin Flood:\nQuesto fondo comune, questo proto\u2013\"s\u0101\u1e43khya\", si sarebbe sviluppato in seno alle comunit\u00e0 dei rinuncianti, di coloro cio\u00e8 che abbandonavano la vita civile per dedicarsi alla ricerca spirituale. Stiamo parlando di un'epoca compresa fra il IX e il III secolo A.C., e probabilmente esso aveva natura teista.\nUn altro possibile significato del termine \"s\u0101\u1e43khy\u0101\" \u00e8 \"discriminazione\", ci\u00f2 con riferimento al fine soteriologico della dottrina, cio\u00e8 quello di distinguere fra lo \"spirito\" (\"puru\u1e63a\") e la \"natura\" (\"prak\u1e5bti\"), perch\u00e9 la liberazione \u00e8 possibile soltanto perseguendo quella conoscenza metafisica che consente di discriminare fra questi due principi ultimi e antitetici.\nCome filosofia sistematica quale oggi \u00e8 intesa a livello accademico, il S\u0101\u1e43khya si pensa che sia stato redatto molto pi\u00f9 tardi, nel III-IV secolo CE, a opera del filosofo indiano \u012a\u015bvarak\u1e5b\u1e63\u1e47a, il quale, nella sua fondamentale opera, la \"S\u0101\u1e43khyak\u0101rik\u0101\" (\"strofe sul S\u0101\u1e43khya\"), ne espone i fondamenti in versi. Sebbene \u012a\u015bvarak\u1e5b\u1e63\u1e47a non sia quindi da considerare l'iniziatore di questa scuola, senz'altro egli, nella letteratura a noi conosciuta, ne \u00e8 il primo estensore.\nNella Tradizione della letteratura Vedica parte dell'Opera del S\u0101\u1e43khya teistico originale compare nella \"\u015avet\u0101\u015bvatara\" e nella \"Ka\u1e6dha Upani\u1e63ad\" e, a seguire, nella Bhagavata Purana, Canto III, ed in particolare nel dialogo tra Kapiladeva e sua Madre Devahuti. \nLe fasi iniziali.\nSecondo \u015aankara, \u00e8 stato il mitico Kapila il fondatore del pensiero S\u0101\u1e43khya, cosa sulla quale concorda anche Vivekananda, il fondatore del razionalismo indiano. \nEd \u00e8 lo stesso \u012a\u015bvarak\u1e5b\u1e63\u1e47a che, nella \"k\u0101rik\u0101\" 70 della sua \"S\u0101\u1e43khyak\u0101rik\u0101\", scrive d'essere il depositario di una scuola il cui iniziatore \u00e8 Kapila. Il filosofo sostiene di aver appreso la dottrina da Pa\u00f1ca\u015bika, che l'aveva a sua volta appresa da Asuri, discepolo di Kapila.\nOccorre senz'altro menzionare che, nei suoi sviluppi iniziali, il S\u0101\u1e43khya \u00e8 connesso con l'evolversi di un'altra delle sei \"dar\u015bana\" dell'induismo, lo Yoga classico. Cos\u00ec l'orientalista Giuseppe Tucci:\nInfatti lo Yoga classico, cos\u00ec come esposto dal filosofo Pata\u00f1jali nel suo \"Yoga S\u016btra\", si appropria della metafisica dualista del S\u0101\u1e43khya, con qualche variante, differenziandosene non tanto nella dottrina quanto soprattutto nel metodo: lo Yoga ritiene insufficiente la sola conoscenza metafisica ai fini della liberazione, sostenendo l'importanza di altre discipline psicofisiche le cui origini sembrano essere ancora pi\u00f9 remote.\nIl S\u0101\u1e43khya e la tradizione vedica.\nCome si \u00e8 detto, il S\u0101\u1e43khya \u00e8 una delle sei \"dar\u015bana\" che riconoscono l'autorit\u00e0 dei \"Veda\" e, in effetti, il sistema del S\u0101\u1e43khya utilizza il concetto di \"puru\u1e63a\" (l'uomo originario della mitologia vedica) per mostrarlo come un perfetto modello di riferimento al quale l'intera natura si rivolge al fine di migliorare il proprio imperfetto stato.\nIl pensiero.\nL'insieme dei testi canonici del S\u0101\u1e43khya comprende, oltre la gi\u00e0 citata \"S\u0101\u1e43khyak\u0101rik\u0101\", numerosi commenti di questo testo gi\u00e0 a partire dall'VIII secolo, come la \"Jayamangal\u0101\", attribuita a \u015aankara; o la \"S\u0101\u1e43khya-tattva-kaumud\u012b\", di V\u0101caspatimi\u015bra (IX secolo). Altri testi fondamentali sono il \"S\u0101\u1e43khya-pravacana-s\u016btra\" (XIV secolo, ma che la tradizione attribuisce a Kapila) coi suoi commenti, e i \"S\u0101\u1e43khyas\u016btra\", opera assai pi\u00f9 recente (dopo il XIV secolo).\nSecondo questo sistema filosofico, l'universo reale scaturisce dalla relazione fra due princ\u00ecpi onnipervadenti ed eterni: quello pluralistico dei \"puru\u1e63a\" e quello evoluzionistico della \"prak\u1e5bti\", la natura. I \"puru\u1e63a\" sono le monadi spirituali, che sono eterne e di numero infinito. Tali puri spiriti, i \"puru\u1e63a\", sono punti di riferimento passivi delle evoluzioni della \"prak\u1e5bti,\" che \u00e8 completamente pervasa da tre qualit\u00e0 costitutive, i \"gu\u1e47a\": \"sattva\", \"rajas\" e \"tamas\". Queste entrano nella composizione di qualsiasi essenza o manifestazione della natura e corrispondono, rispettivamente, alla \"leggerezza, luminosit\u00e0\", all'\"attivit\u00e0, dinamismo\" e alla \"pesantezza, oscurit\u00e0\". Quando la quiete della \"prak\u1e5bti non manifesta,\" che corrisponde all'iniziale equilibrio fra i tre \"gu\u1e47a\", viene alterata in un qualche suo punto, si ha l'avvio di un nuovo universo e quindi l'inizio dell'avventura evolutiva di ciascuna essenza venuta alla manifestazione. Questa alterazione dello stato originario di quiete \u00e8 dovuta alla stretta vicinanza tra \"puru\u1e63a\" e \"prak\u1e5bti\" e \u00e8 causata dalla relazione intercorrente fra questi due princ\u00ecpi, cio\u00e8 alla forza vivificante del \"pr\u0101\u0146a\". Il \"Puru\u1e63a\" va infatti considerato come il perenne ispiratore che, con la sua sola presenza, dona coscienza e vitalit\u00e0 all'intero creato e che, all'interno della singola manifestazione, uomo incluso, in associazione con la mente diviene \"anima\", o corpo sottile, e agisce come registratore dell'evoluzione o involuzione raggiunta. La \"prak\u1e5bti\", invece, con la non perfezione che la contraddistingue, \u00e8 un ente agente che, essendo in perenne comunione col suo inerte \"puru\u1e63a\", diviene intelligente. Lo stato di assoluto isolamento (\"kaivalya\") del s\u00e9 (\"puru\u1e63a\") rispetto ai tre mondi - terreno, intermedio e divino - consiste nel riconoscere la diversit\u00e0 e l'eterna comunione fra questi due enti attraverso la conoscenza dei 25 princ\u00ecpi che strutturano il sistema S\u0101\u1e43khya.\nLa filosofia S\u0101\u1e43khya \u00e8 un dualismo realistico spirituale, che esclude qualsiasi concetto di divinit\u00e0, creatrice che sia, e perfino un \u012a\u015bvara. Tali due principi sono considerati ontologicamente omologhi ed equipotenti, perch\u00e9 entrambi eterni ed onnipervadenti. Il Buddhismo originario di Siddharta Gautama vi ha fatto un chiaro riferimento. L'onnipervadenza della \"prak\u1e5bti\" \u00e8 lo scenario ontologico e cosmologico in cui le singole menti, ispirate dai \"puru\u1e63a\" fluttuano alla ricerca di una perfezione individuale. Come nel Buddhismo, il fine pi\u00f9 immediato \u00e8 quello del superamento della sofferenza per mezzo della \"conoscenza\", alla quale segue l'aspirazione all'\"isolamento\", \"kaivalya\", dal divenire della natura manifesta.\nLa scuola del S\u0101\u1e43khya \u00e8 la prima a proclamare l'indipendenza della ragione umana dalla rivelazione tipica della cultura vedica tradizionale, come avviene, ad esempio, nelle \"Upani\u1e63ad\". Le singole manifestazioni, con la loro anima individuale (\"psich\u00e9\"), debbono liberarsi dai vincoli karmici, cio\u00e8 dal susseguirsi delle continue rinascite dovute alla legge di causazione morale, cio\u00e8 del \"karma\". \u00c8 l'anima individuale, il \"corpo sottile\", che, in quanto essenza gi\u00e0 presente nella quiete originaria della \"prak\u1e5bti\", ha la possibilit\u00e0 di evolvere fino al conclusivo \"isolamento dalla materia\", svincolandosi definitivamente dal \"sa\u1e43s\u0101ra\" ed ottenendo cos\u00ec la liberazione dalla sofferenza (\"du\u1e25kha\").\nL'enumerazione.\nSecondo una teoria cosmologica comune a molte dottrine dell'induismo, e anche del buddhismo, l'universo ha evoluzione periodica: il tempo \u00e8 circolare e non lineare. Ogni qual volta si ha una nuova evoluzione dell'universo, ha origine un ulteriore ciclo cosmico (\"kalpa\").\nMa prima ancora dell'inizio di un qualsiasi universo la natura \u00e8 immanifesta, la \"prak\u1e5bti\" giace cio\u00e8 in uno stato di precaria quiete, ed \u00e8 soltanto in questo stato che le sue tre componenti, i \"gu\u1e47a\" \"rajas\", \"sattva\", \"tamas\", si trovano in equilibrio fra loro. A causa del karma, ossia delle azioni compiute nelle vite precedenti dagli esseri che non hanno ancora raggiunto la liberazione (\"mok\u1e63a\"), e destinati quindi a rinascere, lo stato di equilibrio viene alterato: la \"prak\u1e5bti\" si mette, per cos\u00ec dire, in movimento e un nuovo universo prende inizio. Questo passaggio di stato che d\u00e0 luogo a una nuova manifestazione del cosmo avviene dunque per cause etiche, e l'intero susseguirsi degli universi manifesti non potr\u00e0 mai avere termine. Saranno le singole manifestazioni ad isolarsi al momento in cui avranno conseguito la liberazione.\nIl primo prodotto dell'evoluzione di \"prak\u1e5bti\" \u00e8 il \"mahat\", il Grande, l'insieme delle intelligenze (\"buddhi\") delle singole essenze venute alla manifestazione. Ogni singola \"buddhi\", intelletto, d\u00e0 origine al Senso fattivo dell'Io sono (\"ahamk\u0101ra\"). \u00c8 lui che produce i 21 princ\u00ecpi sottostanti.\nDato che a prevalere \u00e8 il valore dell'azione, il processo evolutivo della \"prak\u1e5bti\" prevede sia il \"tamas\" a manifestarsi attraverso la produzione dei cinque \"elementi sottili\" (\"tanm\u0101tr\u0101\": suono, tatto, forma, sapore, odore). A partire da questi ultimi evolvono i cinque \"elementi grossi\" (\"mah\u0101bh\u016bta\": etere, aria, fuoco, acqua, terra). Altrimenti si ha la cosiddetta serie sensoriale, costituita dal senso interno, cio\u00e8 la mente (\"manas\"), i cinque sensi di conoscenza (occhio, naso, orecchio, lingua, pelle), e i cinque sensi o organi di azione (parola, mano, piede, organi escretori, organi sessuali). Cos\u00ec si esprime \u012a\u015bvarak\u1e5b\u1e63\u1e47a nella sua opera:\nIn totale il S\u0101\u1e43khya enumera dunque venticinque principi, o categorie (\"tattva\"). Esse costituiscono un sistema di interpretazione che \u00e8 inerente sia alla cosmologia, sia alla psicofisiologia individuale, questo perch\u00e9 l'evoluzione (\"pari\u1e47\u0101ma\") della \"prak\u1e5bti\" \u00e8 contemporaneamente cosmica e individuale.\nOltre la \"prak\u1e5bti\" e il \"puru\u1e63a\", abbiamo i seguenti ventitr\u00e9 \"tattva\":\n...Sensi di conoscenza (\"j\u00f1\u0101nendriya\"):\n...Sensi di azione (\"karmendriya\"):\n...Elementi sottili (\"tanm\u0101tra\"):\n...Elementi grossi (\"mah\u0101bh\u016bta\"):"}
{"id": "127508", "revid": "287204", "url": "https://it.wikipedia.org/wiki?curid=127508", "title": "Sevilla", "text": ""}
{"id": "127509", "revid": "121434510", "url": "https://it.wikipedia.org/wiki?curid=127509", "title": "Conti della Franca Contea di Borgogna", "text": "Questo \u00e8 un elenco di personalit\u00e0 storiche che si sono fregiate del titolo di conti di Borgogna (vale a dire i conti della regione attualmente conosciuta come \"Franca Contea\" (\"Franche-Comt\u00e9\"), e storicamente nota anche come Libera Contea di Borgogna o Contea Franca di Borgogna, che non deve essere confusa con il vicino Ducato di Borgogna).\nGuelfi.\nNello stesso periodo, il conte di Autun e di Auxerre, Riccardo di Autun, nella Borgogna che dipendeva dal re dei Franchi occidentali, fu elevato al rango ducale (duca di Borgogna).\n\"Dall'888 la contea venne inglobata nel regno di Borgogna Transgiurana. La contea divenne nuovamente autonoma un centinaio d'anni dopo, quando il duca di Borgogna, Enrico I il Grande, la concesse in feudo al proprio figlio adottivo, Guglielmo Ottone.\""}
{"id": "127511", "revid": "4106", "url": "https://it.wikipedia.org/wiki?curid=127511", "title": "Sevilla FC", "text": ""}
{"id": "127518", "revid": "124526962", "url": "https://it.wikipedia.org/wiki?curid=127518", "title": "Alture del Golan", "text": "Le alture del Golan (; ) sono un altopiano montuoso, dell'estensione di circa 1.800\u00a0km\u00b2, con un'altitudine massima di 2.814 metri (Monte Hermon), all'interno, o sui confini, di Israele, Siria, Libano e Giordania, conosciute anche come \"Gaulantide\".\nDal 1967 il termine \u00e8 utilizzato generalmente per riferirsi a quella porzione di territorio occupato da Israele ai danni della Siria durante la guerra dei sei giorni, dell'estensione di circa 1.200\u00a0km\u00b2 dalle pendici meridionali del Monte Hermon alla riva meridionale del lago di Tiberiade fino al confine con la Giordania.\nIl territorio \u00e8 \"de iure\" appartenente alla Siria, mentre \"de facto\" \u00e8 occupato militarmente e amministrato da Israele che ha proceduto alla sua annessione unilaterale e non riconosciuta dalle Nazioni Unite. Siria e Israele non vi hanno scontri militari dal 1974. Nel 2008 sono stati avviati dei contatti tra le amministrazioni siriana ed israeliana per portare a termine il contenzioso i quali tuttavia sono stati interrotti anche a causa della guerra civile siriana scoppiata nel 2011.\nGeografia.\nLe Alture del Golan sono una zona situata nell'angolo sud-occidentale della Siria e nord-orientale di Israele. Esse hanno una lunghezza da nord a sud di circa 65 chilometri e una larghezza da est a ovest che varia da 12 a 25 chilometri, per circa 1800 chilometri quadrati di superficie. Topograficamente, l'altitudine varia dai 2.814 metri del monte Hermon ai 400 metri in prossimit\u00e0 del fiume Yarmuk. \nL'altopiano \u00e8 parte di un'area molto ampia formata da campi di basalto vulcanico che si estendono da nord a est e che sono nati in seguito a eruzioni vulcaniche iniziate di recente, in termini geologici, quasi 4 milioni di anni fa, e che continuano ancora oggi. Le alture del Golan hanno confini geografici ben distinti. A nord, la valle di Sa'ar divide generalmente il colore pi\u00f9 chiaro della roccia calcarea delle montagne dal colore pi\u00f9 scuro delle rocce vulcaniche dell'altopiano del Golan.\nLa zona confinante con Israele, \u00e8 collinare e permette l'osservazione del Mar di Galilea (anche conosciuto come Lago Tiberiade o Lago Kinneret) posto 200 metri sotto il livello del mare, il fiume Giordano e il Monte Hermon. \nIl confine occidentale della pianura \u00e8 diviso strutturalmente dalla Valle del Giordano, che cade a strapiombo nel mar di Galilea. La zona a sud del fiume Yarmuk appartiene alla Giordania mentre la zona all'estremit\u00e0 orientale del fiume Raqqad \u00e8 controllata dalla Siria.. Il resto \u00e8 sotto il controllo di Israele.\nStoria.\nLe fonti antiche non rivelano molto sulla storia e sulla gente della regione. Le prime testimonianze di insediamenti umani risalgono al Paleolitico superiore. Nella Bibbia viene considerato parte del Ba\u0161an.\nVari imperi hanno controllato la zona nel corso della storia e nel corso del XVI secolo il Golan fu conquistato dai turchi ottomani. Fu nel tardo XIX secolo, verso il 1878 circa, che le autorit\u00e0 ottomane iniziarono a costruire aree per l'insediamento. La regione fece parte del Governatorato di Damasco dell'impero turco ottomano fino al 1918 quando pass\u00f2 alla Francia con il Mandato francese della Siria al termine della prima guerra mondiale. Quando il mandato termin\u00f2 nel 1944, le alture del Golan divennero parte della Repubblica Araba di Siria.\nDue terzi della regione vennero occupate da Israele nel corso della Guerra dei Sei Giorni nel 1967. In seguito alla guerra dello Yom Kippur del 1973 Israele ha accettato di restituire circa il 5% del territorio alla Siria per il controllo internazionale e da allora il 95 % del territorio \u00e8 conteso tra Israele e Siria. Questo 5% del territorio \u00e8 stato incorporato in una striscia demilitarizzata di terra che corre lungo la linea di cessate il fuoco nota come zona UNDOF. L'UNDOF \u00e8 stato istituito nel 1974, per supervisionare l'attuazione dell'accordo di disimpegno e mantenere il cessate il fuoco. Attualmente ci sono oltre 1.000 membri delle forze di pace delle Nazioni Unite.\nIsraele procedette, come avvenuto nel resto dei Territori Occupati, ad espellere la quasi totalit\u00e0 della popolazione locale ed inizi\u00f2 la costruzione di insediamenti nella regione. L'area fu sotto amministrazione militare israeliana fino al 1981 quando Israele approv\u00f2 la Legge delle Alture del Golan, ponendo la regione sotto il diritto civile, l'amministrazione e la giurisdizione israeliana. Questa scelta \u00e8 stata condannata dal Consiglio di sicurezza delle Nazioni Unite con la Risoluzione 497, che ha definito la decisione israeliana di imporre le sue leggi, la sua amministrazione e la sua giurisdizione sulle alture del Golan \"nulla e priva di ogni rilevanza giuridica internazionale\". Israele sostiene di essere in diritto di trattenere la zona, interpretando in tal senso un passo della Risoluzione 242, adottata dopo la Guerra dei Sei Giorni, che stabilisce il rispetto del diritto di ciascuno Stato \u00aballa propria integrit\u00e0 territoriale, a confini sicuri e riconosciuti, liberi dalla minaccia o dall'uso della forza\u00bb. Attualmente circa mezzo milione di profughi siriani attendono che venga rispettato il diritto internazionale al ritorno alle alture del Golan, dalle quali furono espulsi nel 1967.\nLa linea che separa la Siria dalle alture del Golan occupate ha separato le poche comunit\u00e0 druse rimaste in quel territorio dagli attuali profughi siriani che vivevano nello stesso territorio. Famiglie siriane separate che non possono riunirsi n\u00e9 tantomeno incontrarsi. \nNel 2005 le alture del Golan avevano una popolazione di circa 38.900 persone, delle quali circa 19.300 drusi, 16.500 ebrei israeliani e 2.100 musulmani.\nLe fattorie di Sheb'a.\nLe cosiddette \"fattorie di Sheb\u02bf\u0101\" sono un'area agricola di quattordici fattorie che si trovano a sud di Sheb\u02bf\u0101, un'area contesa tra Libano e Israele. Il motivo del contenzioso nasce tra quello precedente tra la Siria e il Libano. La stessa Siria ha riconosciuto le fattorie di Sheb'a come un territorio appartenente al Libano. La zona \u00e8 sotto controllo israeliano che, anche a causa dell'ottima fertilit\u00e0 del territorio, non intende abbandonare la zona."}
{"id": "127523", "revid": "112660338", "url": "https://it.wikipedia.org/wiki?curid=127523", "title": "L'esplanade Laurier", "text": "L'esplanade Laurier \u00e8 uno dei pi\u00f9 importanti edifici di Ottawa (Canada). L'edificio consiste in due torri da 22 piani ciascuna, con una base costituita da un centro commerciale disposto su due piani.\nL'intera struttura \u00e8 coperta con marmo bianco, facendolo risaltare rispetto alle altre torri nella citt\u00e0. Alte 88 metri le due torri occupano la nona e la decima posizione nella classifica delle torri pi\u00f9 alte della citt\u00e0. Si trova all'incrocio tra due strade principali di Ottawa, Laurier Avenue e Bank Street.\nL'edificio venne costruito da Olympia and York tra il 1973 ed il 1975 con lo scopo di ospitare lavoratori del governo. Fu una delle ultime torri di uffici costruite da soggetti privati. A met\u00e0 degli anni '70 il governo incominci\u00f2 a costruire i propri uffici (ad esempio il C.D. Howe Building e il Place du Portage. Oggi ospita gli uffici principali del dipartimento della finanza. Pi\u00f9 di 2000 dipendenti pubblici vi lavorano. Il centro commerciale, ai piani pi\u00f9 bassi, ospita prevalentemente negozi progettati per attirare la clientela dei lavoratori.\nNel 2002 l'edificio venne chiuso per diversi giorni dopo un incidente che caus\u00f2 l'immissione di centinaia di litri di etilene glicole nelle tubature dell'acqua. Dopo l'accaduto il sistema venne ripulito e le torri tornarono in funzione."}
{"id": "127525", "revid": "729019", "url": "https://it.wikipedia.org/wiki?curid=127525", "title": "Severn Trent", "text": "La Severn Trent plc \u00e8 un'azienda di pubblica utilit\u00e0 britannica. \u00c8 negoziata nella London Stock Exchange e fa parte del FTSE 100 Index.\nSevern Trent Water \u00e8 una delle dieci societ\u00e0 fornitrici di acqua privatizzate in Inghilterra. Fornisce acqua depurata e gestisce il sistema di recupero per le acque sporche per circa 8 milioni di persone nel Midlands inglese ed anche in certe regioni del Galles.\nCome altre compagnie fornitrici di acqua in Inghilterra, la Severn Trent Water \u00e8 controllata dal Ofwat (Office of Water Regulator, Ufficio regolatore delle acque).\nBacini idrici.\nL'azienda gestisce un certo numero di bacini idrici, molti dei quali sono accessibili per uso ricreativo. Alcuni di essi sono: "}
{"id": "127526", "revid": "78273", "url": "https://it.wikipedia.org/wiki?curid=127526", "title": "Rey Misterio", "text": ""}
{"id": "127527", "revid": "161273", "url": "https://it.wikipedia.org/wiki?curid=127527", "title": "13 Egeria", "text": "Egeria (dal latino \"\u0112geria\", originariamente chiamato \"Egeria Ferdinandea\", catalogato secondo la designazione asteroidale come 13 Egeria) \u00e8 un grande asteroide della fascia principale.\n\"Egeria Ferdinandea\" fu scoperto da Annibale de Gasparis il 2 novembre 1850 all'Osservatorio astronomico di Capodimonte, a Napoli. Fu battezzato cos\u00ec da Urbain Le Verrier (colui che aveva scoperto Nettuno) su richiesta dello stesso de Gasparis. Egeria era una dea (o una ninfa, a seconda delle fonti) protettrice delle nascite e delle sorgenti, venerata ad \"Aricia\", l'antica Ariccia, comune nell'area dei Castelli Romani, divenuta moglie di Numa Pompilio, secondo re di Roma.\nDi Egeria \u00e8 stata osservata un'occultazione stellare l'8 gennaio 1992; l'evento ha fornito informazioni sulla forma dell'asteroide, piuttosto circolare (le misurazioni del disco hanno fornito 217 \u00d7 196\u00a0km)."}
{"id": "127528", "revid": "47767", "url": "https://it.wikipedia.org/wiki?curid=127528", "title": "Bacino idrico Carsington", "text": "Il bacino idrico Carsington \u00e8 un bacino idrico della Severn Trent plc nello Derbyshire. \nRiceve acqua dal fiume Derwent durante i mesi invernali, raggiungendo il bacino grazie a gallerie ed acquedotti lunghi 10,5 chilometri. L'acqua viene rilasciata nel fiume durante i mesi estivi per estrazione e trattamento pi\u00f9 gi\u00f9 a valle. \u00c8 il nono, per dimensioni, bacino dell'Inghilterra con una capacit\u00e0 di 35.412 megalitri. \nI lavori di progettazione iniziarono negli anni '60 mentre la costruzione ebbe inizio nel 1979. Nel 1984 ci fu un collasso parziale dello sbarramento anteriore a causa del suo riempimento. Lo sbarramento fu successivamente completamente rimosso prima della costruzione della nuova diga cominciata nel 1989. Il bacino fu terminato e messo in funzione dalla regina Elisabetta II nel 1992.\nIl bacino \u00e8 uno dei pi\u00f9 importanti centri ricreativi (camminare, andare in bici, osservazione di uccelli, navigazione e windsurf)."}
{"id": "127531", "revid": "287204", "url": "https://it.wikipedia.org/wiki?curid=127531", "title": "Giovanni Ticci", "text": "\u00c8 noto ai lettori dei fumetti soprattutto per essere uno dei disegnatori storici di \"Tex\".\nBiografia.\nDebutta nel settore dei comics nel 1956, collaborando con lo Studio D'Ami alla realizzazione di storie per il mercato internazionale. Il primo lavoro bonelliano risale al 1958, quando, appena diciottenne, realizza le matite (poi inchiostrate da Franco Bignotti) di \"Un ragazzo nel Far West\", su testi di Guido Nolitta (Sergio Bonelli).\nA partire dal 1960, e per i successivi sei anni, lavora nello studio dell'amico e collega Alberto Giolitti (Gilbert), disegnando fumetti western e fantascientifici destinati al mercato statunitense, e collaborando proficuamente a testate famose, come \"Gunsmoke\" o \"Turok\".\nNel 1963 disegna anche la storia fantascientifica a fumetti \"Judok\", pubblicata in Italia, su testi di Gianluigi Bonelli.\nTre anni dopo, approdato definitivamente alla Sergio Bonelli Editore, esordisce su \"Tex\" con la storia \"Vendetta indiana\", il n. 91 della serie. In seguito ha continuato a dedicarsi a questo personaggio, al quale ha sempre lavorato con entusiasmo. Ticci ha disegnato per Tex oltre 7.000 tavole e realizzato fino a tutto il 2018 87 albi della serie regolare oltre a diversi albi speciali, alcuni dei quali divenuti dei veri e propri capolavori del fumetto.\nNel volgere di pochi anni, grazie a questa attivit\u00e0, l'artista senese diventa uno dei maggiori e pi\u00f9 apprezzati disegnatori western del panorama fumettistico nazionale.\nNel 1992, su soggetto e sceneggiatura di Claudio Nizzi, realizza una delle avventure pi\u00f9 importanti per la testata, \"Furia rossa\" (numeri 384-387 della serie), che narra come sia nata l'amicizia fra Tex e l'amico indiano Tiger Jack.\nNel 1993 viene incaricato dalla Bonelli di realizzare le tavole e la copertina per un albo speciale di Tex, (il cosiddetto \"Texone\") \"Il pueblo perduto\", sempre su testi di Nizzi, pubblicato nel giugno dell'anno successivo.\nSempre nello stesso anno svilupper\u00e0 e concluder\u00e0 il lungo episodio \"La strage di Red Hill\" (numeri 431-435 della serie), cominciato dall'amico Alberto Giolitti, morto durante la realizzazione della storia.\nNel 1995 a Roseto degli Abruzzi, gli \u00e8 stata dedicata \"Un senese nel Far West\", una mostra antologica in onore della sua lunga carriera di fumettista, il cui catalogo \u00e8 pubblicato da Glamour.\nNel 2012, nel pieno della sua carriera, disegna anche le tavole su sceneggiatura di Mauro Boselli per una storia destinata ad un Color Tex, \"Lo sciamano bianco\", uscita nell'agosto del 2013, mentre nel 2014 gli viene assegnato l'incarico di realizzare le trenta copertine della serie a colori \"Tex Gold\" (allegata al quotidiano \"La Repubblica\" e al settimanale \"L'Espresso\").\nLo stile.\nNel corso dei lustri ha mutato il suo stile grafico, partendo inizialmente da un modello di disegno ispirato al fumettista Alberto Giolitti (suo amico e mentore), e in seguito semplificando progressivamente il tratto in chiave espressionistica. Le caratteristiche distintive dei suoi lavori sono un connubio tra senso delle proporzioni e del paesaggio, dinamismo, espressivit\u00e0 dei personaggi e interpretazione registica della sceneggiatura.\nTicci \u00e8 inoltre uno dei pochi disegnatori capaci di rappresentare i cavalli a mente e da diverse angolazioni e inquadrature, vantando delle grandi capacit\u00e0 tecniche.\n\u00c8 anche probabilmente il disegnatore che meglio ha illustrato i nativi americani, che inserir\u00e0 in parecchie sue storie.\nIl suo innovativo modo di disegnare \u00e8 stato per anni una delle principali fonti di ispirazione di altri grandi maestri che, nel corso del tempo, si sono cimentati con il personaggio di Tex, tra cui Fabio Civitelli, Claudio Villa, Vincenzo Monti e Jos\u00e9 Ortiz, solo per citarne alcuni.\nCuriosit\u00e0.\nA partire dagli anni settanta, durante tutta la sua lunga carriera alla Sergio Bonelli Editore, il lettering delle storie disegnate da Ticci \u00e8 sempre stato eseguito dalla moglie, Monica Husler.\nInoltre, alcune sue tavole dell'albo a colori numero 500 di Tex sono state inchiostrate anonimamente dal collega Fabio Civitelli.\nTicci, senese e contradaiolo del Nicchio, dipinse il Palio del 2 luglio 1995 vinto dall'Onda."}
{"id": "127534", "revid": "47767", "url": "https://it.wikipedia.org/wiki?curid=127534", "title": "Draycote Water", "text": "Il Draycote Water \u00e8 un bacino idrico e parco nazionale, posizionato vicino al villaggio di Dunchurch nello Warwickshire (Inghilterra), propriet\u00e0 della Severn Trent. Fornisce acqua potabile alla cittadina di Rugby, tramite il Barby Storage Reservoir. Il suo nome deriva dal nome del vicino paesino di Draycote.\nLa sua superficie si estende per 600 acri (2,4\u00a0km\u00b2) e pu\u00f2 contenere fino a 23 milioni di m\u00b3 (5.000 galloni imperiali) di acqua.\nLa Severn Trent gestisce anche i 20 acri adiacenti (81.000 m\u00b2) del parco nazionale. \u00c8 rinomato come sito per il birdwatching.\n\u00c8 anche molto popolare per le attivit\u00e0 di navigazione, pesca, ciclismo ed escursioni a piedi."}
{"id": "127535", "revid": "125865209", "url": "https://it.wikipedia.org/wiki?curid=127535", "title": "Pugilato", "text": "Il pugilato (chiamato anche con il nome francese boxe) \u00e8 uno dei pi\u00f9 antichi e noti sport da combattimento. A livello competitivo si svolge all'interno di una superficie quadrata chiamata ring, tra due atleti che si affrontano colpendosi con i pugni chiusi (protetti da appositi guantoni), allo scopo di indebolire e atterrare l'avversario per una determinata durata di tempo.\nIl pugilato amatoriale \u00e8 una competizione di rilevanza olimpica (venendo praticato anche nei Giochi del Commonwealth), oltre che avere dei propri campionati mondiali. In questo caso gli incontri vengono organizzati su una distanza che va da una a tre riprese (\"round\").\nL'incontro finisce prima delle riprese previste quando l'arbitro stabilisce che uno dei due contendenti non sia pi\u00f9 in grado di combattere, quando viene squalificato dall'arbitro o quando si arrende (il cosiddetto \"getto della spugna\"). Se il combattimento si prolunga fino ad esaurire le riprese previste, la vittoria viene determinata dal punteggio attribuito dai giudici, dove il vincitore sar\u00e0 chi ha totalizzato pi\u00f9 punti. Nel caso in cui il punteggio sia uguale tra i due sfidanti, vi \u00e8 una differenza di regolamento a seconda del tipo di incontro disputato: nel caso di un incontro amatoriale (come nel caso delle Olimpiadi), i giudici attribuiscono comunque la vittoria ad uno dei due contendenti sulla base di un giudizio tecnico; nel caso di un incontro tra professionisti il risultato \u00e8 quello di un pareggio.\nSe gli esseri umani fin dall'alba della storia hanno praticato l'arte del combattimento con le mani: le prime evidenze storiche di incontri di pugilato sportivi sono state rintracciate nel Vicino Oriente e risalenti al III ed al II millennio a.C.. La documentazione pi\u00f9 antica di un vero e proprio regolamento di pugilato \u00e8 risalente all'Antica Grecia, quando il pugilato venne praticato durante i giochi olimpici del 688 a.C.. Il pugilato si \u00e8 successivamente evoluto tra il XVI e il XVIII secolo, soprattutto in Gran Bretagna, con l'emergere di incontri di pugilato che mettevano in palio una posta in denaro, fino ad arrivare alla met\u00e0 del XIX secolo, quando, nel 1867, vennero introdotte le regole del Marchese di Queensberry. Il pugilato \u00e8 tutt'oggi lo sport da combattimento pi\u00f9 seguito al mondo, seguito dalle MMA.\nEtimologia.\nLa parola \"pugilato\" deriva dal latino \"pugilatus\", la quale trae origine da \"pugil\", che indica l'atleta che lotta con il \"pugnus\", ovvero con il \"pugno\".\nOggigiorno il termine \"pugile\" indica il praticante dello sport pugilistico, che sia un personaggio odierno o storico. Ciononostante, il termine viene utilizzato talora impropriamente dalla stampa in modo sensazionalistico, suscitando accese smentite da parte della Federazione, che rifiuta di vedere associato il termine a persone che non siano, n\u00e9 siano state, atleti agonisti FPI.\nPer indicare colui che svolge l'attivit\u00e0 di pugile possono essere usati anche i termini pugilatore o pugilista.\nStoria.\nStoria antica.\nLa prima descrizione conosciuta del pugilato \u00e8 stata rintracciata in un bassorilievo sumero in Iraq, risalente al III millennio a.C.. Prove pi\u00f9 tarde dell'esistenza di questa pratica risalgono al II millennio a.C., rintracciate in diversi bassorilievi assiro-babilonesi e ittiti. Una scultura ritrovata a Tebe, in Egitto e che risalirebbe al 1350 a.C., mostra due pugili e diversi spettatori. Sia le testimonianze provenienti dal Vicino Oriente che quelle egiziane mostrano dei combattimenti in cui i pugili combattevano a pugni nudi o con i polsi fasciati da delle bende. La prima prova esistente dell'utilizzo di guantoni risale invece alla civilt\u00e0 minoica: in un affresco (risalente al 1650 a.C. circa) sono presenti due giovani pugili che combattono con le mani completamente ricoperte da quelli che sembrerebbero dei guantoni.\nL'arte del combattimento con le mani non \u00e8 comunque una caratteristica prettamente vicino-orientale o europea. Anche nell'antica India esistevano diversi tipi di arti di combattimento che possiamo ricollegare al pugilato. Il \"musti-yuddha\", la tradizionale arte pugilistica indiana, trae le sue origini gi\u00e0 dal racconto epico classico dei Veda, come dal \"Ramayana\" e dal \"Rig Veda\". Il \"Mahabharata\" descrive addirittura il combattimento tra due contendenti con pugni stretti, anche se erano previsti calci, colpi con le dita, ginocchiate e colpi con la testa. Questi duelli (\"niyuddham\") spesso prevedevano che il combattimento durasse fino alla morte di uno dei due avversari. Risalente all'epoca dei satrapi occidentali abbiamo una descrizione di un governante di nome Rudradaman il quale (oltre che essere un grande cultore delle \"grandi scienze\" come la musica classica indiana, la grammatica sanscrita e la logica) sarebbe stato un eccellente pugile. Del successivo XVIII secolo risale il \"Gurbilas Shemi\", un testo sikh nel quale in diverse occasioni si descrive il \"musti-yuddha\".\nNell'Antica Grecia il pugilato fu una pratica sportiva molto sviluppata e popolare. La sua prima introduzione ai tradizionali giochi olimpici di cui disponiamo notizia risale alla 23\u00aa Olimpiade del 688 a.C. Per proteggere le mani, i pugili utilizzavano delle fasce di cuoio che avvolgevano le nocche. Non erano previsti dei \"round\", dato che si combatteva fino alla resa di uno dei due contendenti o fin quando non fosse stato in grado di continuare. Non erano neanche previste delle categorie di peso, quindi i pugili pi\u00f9 pesanti erano i dominatori della disciplina. Dalle documentazioni di quest'epoca abbiamo anche delle descrizioni sullo stile di combattimento che praticavano: solitamente si manteneva una postura con il piede sinistro pi\u00f9 avanti del destro, con il braccio sinistro in semiestensione per mantenere la guardia del viso (oltre che pronto a colpire), mentre il destro era tenuto completamente arretrato pronto a colpire. I colpi del pugile puntavano principalmente al viso dell'avversario, mentre ci sono poche prove che venissero portati dei colpi al corpo.\nEstremamente popolare fu il pugilato anche durante l'epoca romana. Anche in questo caso i pugili utilizzavano delle fasce di cuoio a protezione delle mani. Tuttavia, in una fase pi\u00f9 tarda divenne uso comune utilizzare altri materiali pi\u00f9 duri per la protezione delle mani, rendendo i pugni delle vere e proprie armi: il \"cestus\" era un tipo di protezione che prevedeva l'inserimento di pezzi di metallo tra le stringhe di cuoio. I combattimenti avvenivano soprattutto negli anfiteatri e spesso duravano fino alla morte di uno dei due contendenti per puro scopo di intrattenimento del pubblico. Durante la fase tarda dell'epoca romana, comunque, gli schiavi e gli uomini liberi pi\u00f9 forti in questa pratica avevano un valore economico enorme e le loro vite non venivano sprecate dai loro proprietari in combattimenti cos\u00ec sanguinosi. Ci sono testimonianze, inoltre, della pratica di disegnare un cerchio attorno ai contendenti, una sorta di \"ring\" da cui tra l'altro proviene il nome (\"ring\" nella lingua inglese significa \"anello\").\nNel 393 d.C., in piena epoca gladiatoria, Teodosio I abol\u00ec le olimpiadi poich\u00e9 ritenute pagane. Con l'avvento della cristianit\u00e0, il pugilato come mezzo di intrattenimento cadde in declino per la sua eccessiva brutalit\u00e0 e la sua pratica non risorse in maniera definitiva fino al XVI secolo, anche se tracce di tale pratica in epoca medievale sono sopravvissute.\nIl periodo medievale.\nIn questo periodo la pratica pugilistica prende vie diverse a seconda dei luoghi.\nPer gli occasionali tuffi il canale veniva ripulito, i ponti rinforzati, e gli spettatori potevano assistere dalla barca.\nLe antiche \"regole di Londra\".\nLe testimonianze di veri e propri incontri di pugilato scompaiono a tutto vantaggio delle tecniche di combattimento con la spada. Quando divenne meno comune il portare con s\u00e9 una spada risorse improvvisamente l'interesse per un'arte di combattimento con le sole mani. Durante il XVI secolo in Inghilterra risorse dunque un tipo di combattimento a mani nude che i documenti descrivono come \"prizefighting\". Il primo documento in tal senso risale al 1681, dove questa pratica viene descritta nel \"London Protestant Mercury\", mentre abbiamo notizia di un campione di \"prizefighting\" di nome James Figg nel 1719. Oltre che prevedere l'utilizzo dei pugni, gli incontri di pugilato in questa epoca vedeva l'utilizzo anche di pugnali e bastoni. Il 6 gennaio 1681 abbiamo notizia del primo incontro organizzato di pugilato in Gran Bretagna: il duca di Albemarle Christopher Monck (pi\u00f9 tardi diventato vicegovernatore della Giamaica) organizz\u00f2 un incontro tra il suo maggiordomo e il suo macellaio, dove quest'ultimo vinse l'incontro aggiudicandosi la posta in denaro.\nQuesta forma arcaica di pugilato non aveva delle regole scritte. Non esisteva alcuna divisione per classi di peso, n\u00e9 erano previste delle riprese e neanche la presenza di un arbitro. In generale erano degli incontri estremamente caotici. Un articolo sul pugilato, pubblicato a Nottingham nel 1713 da Sir Thomas Parkyns (un noto lottatore dell'epoca) descrive le tecniche che utilizzava nei suoi combattimenti. L'articolo, che \u00e8 un estratto di un suo manuale di lotta e scherma intitolato \"Progymnasmata: The inn-play, or Cornish-hugg wrestler\", delinea un combattimento confuso, fatto di testate, pugni, dita negli occhi, mani attorno al collo dell'avversario e colpi durissimi completamente scomparsi nel pugilato di oggi.\nIl primo regolamento del pugilato risale al 1743 ed \u00e8 stato scritto da Jack Broughton allo scopo di proteggere i pugili soprattutto dal pericolo della morte, un evento per nulla raro durante questa fase della storia del pugilato. Le \"Broughton's Rules\" introdussero importanti novit\u00e0 i cui residui si trovano nel regolamento attuale. Se un contendente fosse caduto a terra e non fosse riuscito a riprendere il combattimento entro 30 secondi, l'incontro si sarebbe concluso con la vittoria dell'avversario. Venne inoltre proibito colpire l'avversario a terra e afferrarlo sotto la vita. Lo stesso Broughton incoraggi\u00f2 i pugili ad utilizzare i \"muffers\", ovvero una sorta di guanti o di bendaggi a protezione delle mani e per attutire i colpi sul corpo dell'avversario durante gli allenamenti e nei combattimenti amichevoli. Le \"Broughton's Rules\" inoltre consentivano ai combattenti di avere un vantaggio rispetto agli attuali pugili di non poco conto: ogni pugile aveva la possibilit\u00e0 di far sospendere l'incontro facendo toccare un solo ginocchio a terra in qualsiasi momento, a seguito del quale gli sarebbe stato applicato il conteggio dei 30 secondi. In pratica, un pugile in difficolt\u00e0 aveva spesso la possibilit\u00e0 di recuperare e di riprendere il combattimento. Tuttavia l'utilizzo di questa regola veniva considerata un segno di \"codardia\" e tale regola venne spesso disattesa dai regolamenti dei singoli incontri che venivano stabiliti dai \"secondi\" dei singoli pugili. Nel pugilato moderno esiste un limite di tre minuti per ogni \"round\" e l'andare a terra intenzionale viene punito nel cartellino dei punteggi dei giudici, disincentivando tale pratica. Per quanto riguarda la tecnica pugilistica, i pugili di quest'epoca utilizzavano diverse forme di pugno per preservare le loro mani, dato che si combatteva a mani nude e che il bersaglio preferito dei loro colpi era prevalentemente il viso dell'avversario.\nNel 1838, poi modificate nel 1853, vennero introdotte le \"London Prize Ring Rules\", un regolamento che costituisce lo scheletro fondamentale dell'attuale regolamento del pugilato insieme alle successive regole del Marchese di Queensberry. Il pugilato divent\u00f2 molto simile a quello attuale, con una serie di azioni vietate come calci, infilare le dita negli occhi dell'avversario, morderlo, colpirlo a terra, trattenersi alle corde del \"ring\", oltre che utilizzare resine, pietre o altri oggetti nelle mani.\nLe regole del Marchese di Queensberry (1867).\nGi\u00e0 da alcuni anni attorno alla boxe ruotavano notevoli interessi economici, fatti di rilevanti scommesse e ingenti premi in denaro. Per questo motivo si sent\u00ec l'esigenza di regole pi\u00f9 rigorose. Fu per questo motivo che nel 1867 John Sholto Douglas (Marchese di Queensberry), insieme al pugile John Graham Chambers, elaborarono un insieme di regole che avrebbero regolamentato i combattimenti tra pugili amatoriali che si sarebbero dovuti tenere a Londra presso il Lillie Bridge, regolamento che poi si sarebbe consolidato come il regolamento tradizionale del pugilato.\nLe regole, costituite di dodici punti, stabilivano che i combattimenti debbano essere dei \"regolari incontri di pugilato\" in cui i pugili debbano stare in piedi e realizzati all'interno di un quadrato di 24 piedi quadrati. Il combattimento veniva diviso in \"round\" di tre minuti ognuno, inframezzati da un minuto di riposo. Ogni combattente avrebbe avuto a sua disposizione 10 secondi dopo essere stato atterrato per poter riprendere l'incontro, venendo vietato qualsiasi colpo che non fosse un pugno diretto. Venivano poi per la prima volta introdotti obbligatoriamente i tradizionali guantoni da pugilato, che potevano essere utilizzati per bloccare i colpi dell'avversario. Un'altra novit\u00e0 importante di questo regolamento \u00e8 stata l'introduzione delle classi di peso, allo scopo di rendere pi\u00f9 eque le possibilit\u00e0 di vittoria di ogni contendente (in principio vennero a crearsi soltanto tre delle attuali categorie: leggeri, medi e massimi).\nCon l'introduzione di questo regolamento gli incontri diventarono pi\u00f9 lunghi e meno caotici, obbligando i pugili stessi ad attuare diverse strategie a seconda del tipo di avversario che si affrontava e implementando anche tecniche non solo di attacco ma anche di difesa (come scivolamenti laterali, contrattacchi, ondeggi del corpo). L'utilizzo dei guantoni come strumento di blocco dei colpi avversari modific\u00f2 notevolmente anche la postura tradizionale del pugile, molto simile a quella attuale: il corpo viene portato sbilanciarsi verso l'avanti, con entrambe le mani a protezione del viso.\nPer tutto il XIX secolo il pugilato non riusc\u00ec comunque a guadagnarsi una legittimit\u00e0 tra le varie pratiche sportive. In Gran Bretagna venne addirittura vietato (come anche in gran parte degli Stati Uniti), e gli incontri cominciarono a disputarsi illegalmente, con un giro di scommesse clandestine enorme. Spesso gli incontri (alcune volti interrotti dalle forze dell'ordine) erano occasione di spettacolari risse tra gli spettatori. Nonostante questo periodo confusionario, comunque, un certo numero di pugili riuscirono ad emergere con il loro innovativo stile, diventando beniamini del pubblico. Nel 1882 una sentenza di un tribunale britannico pose la parola fine al pugilato a mani nude (comparandolo al reato di violenza privata) a tutto vantaggio dell'utilizzo del pugilato con i guantoni. Infine, verso la fine del secolo, l'opera di organizzatori come Tex Rickard o di pugili come John L. Sullivan riuscirono a far emergere definitivamente questo sport, guadagnandoli la legittimit\u00e0 che ha tutt'oggi.\nXIX secolo: l'ascesa dei Re statunitensi.\nAttorno agli incontri di pugilato, in maniera particolare nella categoria dei pesi massimi, ruotavano interessi economici enormi. Ai pugili venivano dati grandi premi in denaro e il pubblico amava scommettere ingenti somme su tutto quello che riguardava la sfida: vincitore, quante riprese sarebbe durata, ecc. Migliaia di persone assistevano alle gare organizzate presso arene costruite appositamente per questo sport. Allora i ring erano ottagonali definiti da corde e pali, i pugili combattevano a torso nudo, con i calzoni lunghi o a tre quarti di gamba, gli incontri non avevano limiti di numero massimo di riprese. Nonostante le regole di Douglas di alcuni anni prima gli incontri venivano ancora disputati a mani nude, ci\u00f2 portava spesso a tragiche conseguenze. Per questo motivo in molti stati dell'Unione e dell'Europa alla fine dell'Ottocento il pugilato a mani nude era proibito.\nIl pugilato trov\u00f2 rapida diffusione negli Stati Uniti d'America a tal punto che nel 7 febbraio 1882 lo statunitense John Lawrence Sullivan vinse il campionato del mondo categoria pesi massimi battendo il detentore Paddy Ryan, un colosso irlandese emigrato negli USA. Con questa vittoria il centro d'interesse della boxe mondiale si spost\u00f2 definitivamente dall'Inghilterra agli Stati Uniti. Nel 1889 fu disputato l'ultimo incontro senza guantoni valido per i pesi massimi con il quale Sullivan mantenne il titolo. Dal successivo incontro del 7 settembre 1892, Sullivan e Corbett si affrontarono con i guantoni, le regole di Douglas erano ormai definitivamente accettate.\nSull'onda della forte crescita economica statunitense il pugilato si diffuse in tutti gli Stati dell'Unione, divenne uno dei principali sport praticati e rappresentava, per le classi pi\u00f9 disagiate, un modo per uscire dalla difficile situazione socio-economica. Nei primi anni del Novecento si fissarono altre categorie di peso e per limitare la durata degli incontri si stabil\u00ec che il numero massimo di riprese doveva essere: 15 per gli incontri validi per titoli europei e mondiali, 12 per titoli nazionali. Limitando la durata dell'incontro, si imponeva la necessit\u00e0 di individuare criteri per la vittoria ai punti, il problema fu risolto con l'istituzione dei giudici di gara.\nNel 1908 si afferm\u00f2 a livello mondiale Jack Johnson, il primo pugile di colore statunitense che stup\u00ec tutti per la sua boxe intelligente e rapida. Cedette il titolo nel 1915 perdendo contro il cowboy Jess Willard detto \u201cil gigante\u201d poich\u00e9 alto oltre due metri e pesante 110\u00a0kg. Il pugilato diffuso in Italia nei primi anni nel secolo cre\u00f2 la sua federazione organizzatrice la FPI (Federazione Pugilistica Italiana) nel 1916 a San Remo. I padri fondatori furono Goldsmith (Presidente) e Lomazzi (vice Presidente). Nel 1920 ci furono i primi campionati italiani. La sede nazionale divent\u00f2 Milano per poi trasferirsi a Roma nel 1929.\nIl titolo dei pesi massimi pass\u00f2 in mano di Jack Dempsey nell'incontro disputato a Toledo (Ohio) nel 1919, in cui vinse il titolo mondiale contro Jess Willard, nonostante quest'ultimo fosse molto pi\u00f9 alto e possente rispetto al vincitore. Dempsey vinse grazie alla destrezza acquisita con i suoi studi e ai suoi originali metodi di allenamento e domin\u00f2 la categoria dei pesi massimi in un'epoca in cui i combattimenti sul ring erano vinti pi\u00f9 con la forza fisica e con la resistenza che con fini azioni tecniche. Dempsey utilizzava i principi del falling step e del double shift, due delle tecniche da lui formalizzate e applicate \u201csul ring\u201d con successo, dimostrandone la straordinaria efficacia. Egli era molto aggressivo, ma sapeva controllarsi, evitava con destrezza e con un'alzata di spalle i colpi per poi scagliare i suoi pugni in maniera esplosiva, sfruttando in pieno l'intero peso del suo corpo in movimento. Ogni sua azione era organizzata in improvvise e devastanti combinazioni di colpi. Nell'ultimo suo incontro del 1926, in cui sub\u00ec una discutibile sconfitta, si registr\u00f2 un'affluenza di pubblico mai vista e gli incassi superarono ogni record.\nDal 1929, anno della grande crisi economica, fino al 1933 il pugilato perse molto della sua notoriet\u00e0 e importanza. Pochi avevano la possibilit\u00e0 di seguire gli incontri e scommettere sul loro esito come avveniva nei primi anni del secolo. Nel 1933 comparve alla ribalta mondiale l'italiano Primo Carnera, che rimase campione del mondo solo per un anno ma raccolse la simpatia di molti. Carnera era un pugile imponente con i suoi 129\u00a0kg di peso e 1,97\u00a0m di altezza, allo stesso tempo velocissimo e con un'ottima tecnica.\nNel 1937 il titolo pass\u00f2 nuovamente a un pugile di colore, Joe Louis, che strapp\u00f2 il titolo a James Braddock mandandolo KO all'ottava ripresa. Dal 1937 al 1947 ha detenuto la corona mondiale, che ha difeso vittoriosamente per 25 volte. Egli si ritir\u00f2 nel 1949, quando il suo fisico rovinato dall'alcool e dalla droga non era pi\u00f9 in grado di affrontare altri incontri. Il suo record parla di 63 vittorie e 3 sconfitte. Nel 1952 Rocky Marciano con le sue impareggiabili doti vinse il campionato del mondo e inanell\u00f2 una serie di vittorie impressionante. Abbandon\u00f2 la carriera professionistica, imbattuto, nel 1956, dopo aver vinto 49 incontri, 43 dei quali per knock out.\nGli successe il giovane nero Floyd Patterson, un ex peso mediomassimo che tenne il titolo fino al 1962, salvo una breve interruzione nel 1959-1960. Successe a Patterson un altro nero, Sonny Liston, analfabeta dalla potenza esplosiva, ex carcerato compromesso da legami con la mafia italoamericana e morto in cause misteriose nel 1970. Nel 1964 il titolo fu vinto dal ventiduenne Cassius Clay (conosciuto anche come Muhammad Ali), gi\u00e0 vincitore della medaglia d'oro all'Olimpiade di Roma del 1960. Viene ricordato non solo per le sue versatili doti di pugile (mai nessun peso massimo era stato cos\u00ec rapido nei colpi n\u00e9 cos\u00ec mobile sui piedi dato il peso della categoria) ma anche per il suo impegno politico (fu arrestato per aver rifiutato il servizio militare della guerra in Vietnam per via della sua religione -il sunnismo- e perch\u00e9 non credeva in quella guerra), per la sua giovanissima et\u00e0 e per i modi provocatori con cui si rivolgeva agli avversari. Con Cassius Clay la popolarit\u00e0 del pugilato diventa planetaria.\nL'ente organizzatore statunitense degli incontri di pugilato, la World Boxing Council (WBC), nel 1968 visse una crisi interna dalla quale nacque un'altra federazione internazionale pugilistica: la World Boxing Association (WBA). Tale sovrapposizione di competenze cre\u00f2 confusione nel mondo della boxe perch\u00e9 ogni associazione organizzava gare per le proprie categorie e di conseguenza nominava i propri campioni. In seguito la situazione venne ulteriormente complicata dalla creazione della International Boxing Federation (IBF) nel 1984 e dalla World Boxing Organization (WBO) nel 1988. Nonostante negli anni passati ciascuna organizzazione adottasse proprie categorie di peso, dal 1987 le categorie professionistiche sono state fissate a 17, dai pesi paglia fino ai pesi massimi.\nIn Europa l'ente organizzatore European Boxing Union (EBU) \u00e8 unico. In Italia la federazione che organizza gli incontri e assegna i titoli italiani \u00e8 la Federazione Pugilistica Italiana (FPI). Negli anni ottanta e novanta hanno continuato a mostrare in questo sport la propria superiorit\u00e0 gli uomini di colore. Mike Tyson, indubbiamente il pi\u00f9 famoso boxer dell'epoca, \u00e8 stato campione del mondo dei pesi massimi per tre organizzazioni: WBC, WBA e IBF.\nXX secolo.\nGli anni ottanta videro, a livello regolamentare, un'importante innovazione: il numero massimo di riprese, in ambito professionistico, cal\u00f2 da 15 a 12. La decisione fu dovuta ai frequenti episodi di pugili morti a seguito degli incontri, circostanza da assommare alla gi\u00e0 notevole casistica di \"boxer\" deceduti all'infuori del contesto agonistico.\nLa situazione indusse alcuni paesi, tra cui Svezia e Norvegia, ad abolire persino il pugilato professionistico. Il bando \u00e8 perdurato sino al ventunesimo secolo.\nXXI secolo.\nNel terzo millennio, la boxe ha conosciuto un rilevante calo di popolarit\u00e0 tra gli appassionati: la perdita di interesse \u00e8 ascrivibile, \"in primis\", ai vari scandali e sospetti di irregolarit\u00e0 circa i combattimenti. I mutati scenari socio-economici hanno, inoltre, limitato le aree di reclutamento alle zone pi\u00f9 povere del mondo. Tra gli avvenimenti degni di nota, \u00e8 invece da ricordare l'introduzione del pugilato femminile alle Olimpiadi a partire dal 2012. Negli anni successivi la precaria condizione finanziaria rischi\u00f2 tuttavia di comportare l'assenza della \"nobile arte\" dalle edizioni seguenti, fatto poi non verificatosi.\nNomi di spicco dell'epoca pi\u00f9 recente sono i fratelli ucraini Vladimir e Vitali Klitschko, nonch\u00e9 i britannici Anthony Joshua e Samuel Peter.\nTecnica pugilistica.\nNel pugilato viene ravvisata una certa somiglianza con la scherma per il particolare tipo di studio preparatorio fra i contendenti in funzione del successivo scambio di colpi.\nIl pugilato \u00e8 uno sport impegnativo e completo, le doti fisiche richieste sono infatti velocit\u00e0, agilit\u00e0, forza e resistenza. Il pugilato richiede sia sforzi aerobici che anaerobici, pertanto l'allenamento mira sia al miglioramento della resistenza nel tempo (tramite corsa, salto della corda, allenamento a corpo libero), sia al miglioramento della forza e allo sviluppo della massa muscolare;\nIl pugilato richiede capacit\u00e0 di sopportazione della fatica e del dolore, ma anche carattere e costanza. Infine tempismo: sbagliare istante rende controproducente qualsiasi azione. Mentre la parte tecnica (attacchi, difese, movimenti, ecc) si pu\u00f2 imparare con l'esercizio, la parte tattica (come effettivamente praticare) va sviluppata con l'esperienza.\nQuesti colpi, affinati (grazie anche alla tecnica \"hold no punch\", ossia sferrare pugni con minima forza e massima velocit\u00e0), portati in rapida sequenza e con variet\u00e0 generano le \"serie\" o \"combinazioni\". Dalla summa dei vari aspetti offensivi e difensivi pu\u00f2 nascere un complesso incontro, che vede sul \"quadrato\" due uomini che si confrontano lealmente secondo regole codificate, e che alla fine del match li vedr\u00e0 abbracciarsi.\nStili del pugilato olimpico.\nIl pugilato olimpico \u00e8 il pugilato dilettantistico, ove i pugili si affrontano divisi in squadre organizzate dalle rispettive nazioni di appartenenza.\nStili del pugilato professionistico.\nNon esistono due pugili con uno stile identico. Nella pratica esistono, tuttavia, dei modi di definire alcuni stili, senza che per questo un pugile debba essere inquadrato esclusivamente in uno di essi. Esistono difatti pugili dal grande bagaglio tecnico, in grado di praticarne pi\u00f9 di uno, nel corso dello stesso incontro.\nStili a confronto.\nCi sono delle regole generalmente accettate riguardo alle possibilit\u00e0 di successo che ciascuno di questi stili di boxe ha sugli altri. In generale, un aggressore / in-fighter \u00e8 avvantaggiato rispetto ad uno stilista / out-fighter, uno stilista / out-fighter \u00e8 avvantaggiato rispetto ad un picchiatore / slugger, e uno slugger \u00e8 avvantaggiato rispetto ad un aggressore / in-fighter; questo forma un circolo in cui ciascuno stile \u00e8 pi\u00f9 forte rispetto ad alcuni stili e pi\u00f9 debole rispetto ad altri, senza che ce ne sia uno superiore agli altri, come in un rock-paper-scissors. Il risultato di un incontro \u00e8 ovviamente determinato anche da vari altri fattori, quali il livello di abilit\u00e0 e di allenamento dei pugili, ma l'ampiamente sostenuta esistenza di queste relazioni tra i vari stili si riassume in un clich\u00e9 diffuso tra fan e scrittori di pugilato che dice che \u201cgli stili fanno i match\u201d.\nI picchiatori / slugger tendono a vincere gli aggressori / \"in-fighter\" perch\u00e9, cercando di avvicinarsi, gli aggressori / in-fighter finiranno invariabilmente dritti incontro ai pi\u00f9 potenti colpi dei primi. Cos\u00ec, a meno che l'aggressore non abbia delle capacit\u00e0 di incassatore fuori dal comune, la potenza superiore dei primi la spunter\u00e0. A parit\u00e0 di capacit\u00e0 pugilistica e di condizione atletica, naturalmente. Un esempio famoso del vantaggio del picchiatore in questo tipo di confronto \u00e8 la vittoria per KO di George Foreman su Joe Frazier.\nGli aggressori / i\"n-fighter\" hanno pi\u00f9 probabilit\u00e0 di successo contro gli stilisti. Lo stilista / out fighter preferisce un combattimento pi\u00f9 lento, con maggior distanza tra s\u00e9 stesso e l'avversario. L'in-fighter tenta senza soste di ridurre questa distanza per scatenare continue raffiche furibonde, mentre a distanza ravvicinata lo stilista perde parecchia della propria efficacia, perch\u00e9 non riesce a tirare i colpi pi\u00f9 efficaci del suo repertorio. L'aggressore / in-fighter esce generalmente vittorioso da questo confronto, a causa del proprio incalzare e dell'agilit\u00e0 con cui questo viene messo in atto, che lo rende difficile da sfuggire.\nPer esempio, l'aggressore / in-fighter Joe Frazier, nonostante fosse stato facilmente dominato dal picchiatore George Foreman, cre\u00f2 invece molti pi\u00f9 problemi allo stilista Muhammad Ali nei loro tre incontri. Allo stesso modo l'aggressore Harry Greb fu l'unico ad aver sconfitto il grande out-fighter Gene Tunney. Joe Louis, dopo il ritiro, ammise che odiava essere incalzato, e che l'aggressione continua dell'imbattuto Rocky Marciano gli avrebbe causato problemi anche nel suo periodo migliore. Gli stilisti / out-fighter tendono ad essere pi\u00f9 efficaci contro un picchiatore, le cui ridotta velocit\u00e0 di braccia e gambe, e l'inferiore tecnica, lo rendono un bersaglio facile da colpire per la superiore velocit\u00e0 dello stilista.\nLa preoccupazione principale dello stilista \u00e8 quella di prestare sempre il massimo dell'attenzione, poich\u00e9 al picchiatore \u00e8 sufficiente arrivare a segno con un colpo di quelli giusti per mettere fine all'incontro. Se lo stilista riesce ad evitare o a limitare l'efficacia dei colpi del picchiatore, lo pu\u00f2 stancare colpendolo con veloci jab fino a portarlo, alla lunga, all'esaurimento delle forze. Se la tattica \u00e8 sufficientemente efficace, lo stilista pu\u00f2 perfino aumentare la pressione negli ultimi round in un tentativo di raggiungere il KO. Molti pugili classici, ad esempio Muhammad Ali, hanno avuto i loro successi migliori contro i picchiatori. Il pi\u00f9 famoso degli esempi di questo tipo di match \u00e8 quello con cui Ali, nel 1974, a Kinshasa, stronc\u00f2 Foreman con un KO all'8\u00ba round dopo avergli fatto esaurire le energie nel vano tentativo di trovare immediatamente una soluzione di forza.\nRegole.\nIl pugilato \u00e8 uno sport che pu\u00f2 essere praticato in maniera agonistica in qualit\u00e0 di dilettanti o professionisti (a dispetto del nome i \"dilettanti\" sono agonisti in tutto e per tutto); ma anche non agonistica: attraverso le moderne discipline ricreative, che non prevedono un effettivo combattimento.\nGli atleti non agonisti non sono sottoposti ai rigidi e frequenti controlli sanitari cui debbono sottoporsi gli agonisti.\nCompetenza esclusiva del Pugilato Nazionale.\nIn Italia il pugilato si pu\u00f2 praticare e/o promuovere esclusivamente tramite la Federazione Pugilistica Italiana, ovvero altri enti da essa autorizzati, nel rispetto della legge e delle disposizioni di: CONI, CIO, AIBA. Lo stesso CONI riconosce una sola federazione per ciascuno sport: \"In altre parole, nessun altro Ente riconosciuto dal CONI potrebbe presentare nel proprio Statuto la possibilit\u00e0 di svolgere ovvero promuovere l\u2019attivit\u00e0 sportiva che gi\u00e0 ricada sotto l'egida di una Federazione affiliata al CONI\".\nNessun'attivit\u00e0 sportiva rassomigliante al pugilato, o alla \"boxe\", pu\u00f2 essere praticata in assenza delle \"tutele, garanzie e specifici protocolli tecnico-sanitari\", propri della Fpi. Rispettando tali protocolli enti come UISP e FISP possono organizzare riunioni. Mentre il \"Free Punch Boxing\" a contatto pieno, e i corsi \"Fit-Boxe\" MSP Italia sono, al momento del comunicato, difficati.\nPratica non agonistica.\nFanno parte della pratica non agonistica le attivit\u00e0 ricreative o propedeutiche, legate allo sport del pugilato: discipline Pre-Pugilistiche inserite nel Registro delle Societ\u00e0 Sportive del CONI.\nAttivit\u00e0 giovanile.\nIl settore attivit\u00e0 giovanile della Federazione Pugilistica Italiana forma i giovanissimi atleti formandoli individualmente, e in coppia i pi\u00f9 grandi, con pratiche di tipo ludico-sportivo con obiettivi fisici di coordinazione, e tecnico tattici. Si organizzano gare regionali/interregionali di praticanti minorenni di et\u00e0 variabile, denominate \"Criterium\". La competizione nazionale prende il nome di \"Coppa Italia Giovanile\". I giovani atleti sono inquadrati per fascia di et\u00e0, e non secondo il peso; le categorie sono: \"Cuccioli\" (5,6,7 anni), \"Cangurini\" (8 e 9 anni), \"Canguri\" (10 e 11 anni), \"Allievi\" (12 e 13 anni).\nPratica agonistica.\nFanno parte della pratica agonistica sia il pugilato professionistico che quello dilettantistico.\nDilettanti.\nI pugili dilettanti sono atleti che partecipano a pubbliche gare per puro spirito agonistico e non per lucro. La categoria oggi \u00e8 inquadrata secondo le regole della AIBA, settore AOB (\"Aiba Open Boxing\").\nI pugili dilettanti sono inquadrati per fascia di et\u00e0, peso, e punteggio accumulato. Quando si ammettono incontri fra pugili dilettanti di categorie differenti (es: junior contro youth), si applicano i regolamenti di gara della categoria inferiore. Pugili di una stessa societ\u00e0 non possono battersi, tranne il caso di Torneo o Campionato. Incontri fra pugili uomini e donne sono vietati senza eccezioni.\nI pugili dilettanti combattono indossando una canottiera del colore del proprio angolo, paradenti (vietato il colore rosso), guantoni approvati AIBA o FPI di 10 once (fanno eccezione i pugili \u00e9lite uomini di peso dai 69 ai +91 che debbono usare guantoni da 12 once). Inoltre gli uomini devono usare la \"conchiglia\"; se donne il \"corsetto toracico protettivo\" e \"cintura di protezione pelvica\". L'uso delle protezioni \u00e8 sempre obbligatorio, fanno eccezione i soli pugili \u00e9lite uomini che non indossano il caschetto.\nDiverso \u00e8 il caso delle World Series of Boxing, ove i pugili, pur se dilettanti, combattono con abbigliamento e regolamenti analoghi a quelli professionistici. Un caso del tutto particolare di pugilato dilettantistico \u00e8 quello degli Scacchipugilato; esso \u00e8 proposto dalla FISP un'altra federazione autorizzata dalla FPI.\nProfessionisti.\nSecondo la Federazione Pugilistica Italiana, il Settore Lega Pro Boxe disciplina l'attivit\u00e0 del pugilato pro; vale a dire il pugilato tradizionale. Si disputano incontri sulla distanza minima di quattro riprese, e massima di dodici. Gli atleti possono proseguire l'attivit\u00e0 oltre i quaranta anni, purch\u00e9 oltre ai normali controlli sanitari effettuino una risonanza magnetica cerebrale con cadenza annuale. Si utilizzano guantoni da 8 once; fanno eccezione gli uomini il cui peso vada dai \"superwelter\" ai massimi, che utilizzano 10 once.\nPugilato per disabili.\nIl pugilato per disabili non \u00e8 ancora compreso nel programma delle Paralimpiadi; la Fpi sta lavorando al \"Progetto Paralimpiadi\" di concerto con CONI e AIBA ma non sono ancora disponibili le risultanze.\n\"Special Boxe\", ossia Pugilato in carrozzina.\nUn nuovo e ancora acerbo progetto di pugilato rivolto ai praticanti disabili. Il regolamento di categoria tiene conto dei diversi gradi di disabilit\u00e0. Nella special boxe ci si confronta dalla carrozzina con guantoni e caschetto; l'obiettivo \u00e8 superare l'avversario senza metterlo fuori combattimento (\"K.O\"), con dinamiche motorie simili a quelle dei pi\u00f9 famosi: Scherma in carrozzina, Pallacanestro in carrozzina, Rugby in carrozzina. Il progetto nacque nel 2013 a Livorno.\nLight Boxe Disability - Pugilato amatoriale per persone con disabilit\u00e0\nSulla scia della Special Boxe, nasce in Liguria nel 2016, la Light Boxe Disability - in memoria di Matteo Perazzo - che si pone l\u2019obiettivo di mettere a disposizione delle persone con disabilit\u00e0 fisica ed intellettiva, la disciplina della Light Boxe. Il pugilato non sar\u00e0 pi\u00f9 un limite per loro, anzi rappresenter\u00e0 l'opportunit\u00e0 di rimettersi in gioco, imparando a meglio gestire le emozioni negative causate dalla propria condizione fisica. Il pugilato da sempre unisce, da sempre offre una seconda chance di vita.\nProtezioni obbligatorie.\nLe protezioni previste dal regolamento di ciascuna competizione sono obbligatorie; qualora l'atleta se ne privasse volontariamente, sarebbe immediatamente sanzionato dall'arbitro, con un richiamo ufficiale (perdendo punti). La perdita involontaria \u00e8 sanzionata se \u00e8 colposa e reiterata (es: caduta del paradenti a seguito di colpo regolare). Se una protezione si rompe, dovr\u00e0 essere sostituita entro cinque minuti, a pena della sospensione dell'incontro, cui seguir\u00e0 verdetto ai punti.\nColpi regolari.\nSono considerati regolari i soli colpi portati con i pugni chiusi che colpiscono con le nocche (lo spazio compreso fra l'estremo del metacarpo e la Falange), zona che \u00e8 corrispondente all'imbottitura del guantone da boxe. Inoltre debbono impattare frontalmente, o lateralmente, al busto dell'avversario dalla \"cintura\" in su. La cintura si colloca entro l'altezza delle ossa iliache.\nScorrettezze.\nSi considerano colpi proibiti e falli.\nI colpi proibiti sono tutti quelli non regolari; come ad esempio: colpire di manrovescio, con il dorso della mano, il taglio, il palmo. Colpire con la testa, spalla, avambraccio. Girare su s\u00e9 stessi e colpire; colpire l'avversario a terra, o in parti non valide (sotto la cintura, alla nuca, ai reni, o comunque alle spalle). Colpire di striscio per tagliare l'avversario. Colpire sulle braccia o sui guantoni dell'avversario non \u00e8 proibito, tuttavia non incrementa il punteggio. Un colpo regolarmente vibrato pu\u00f2 colpire in parte non ammessa, per fatto o colpa dell'avversario: in questo caso non costituisce colpo proibito.\nPer falli si intendono condotte irregolari come:\nIl conteggio.\nIl conteggio serve per dare un momento di pausa al pugile in difficolt\u00e0, ha la durata minima di 8 secondi e massima di 10. Se il pugile atterrato non riesce a riprendersi per tempo, l'arbitro interrompe l'incontro ed emette il suo verdetto, senza interpellare i giudici a bordo ring, che poi informa a giro della sua decisione.\nAffinch\u00e9 l'arbitro effettui il conteggio, \u00e8 necessario che un pugile, che ha subito colpi regolari sia: a terra, parzialmente fuori dalle corde, aggrappato alle corde, appoggiato alle corde, oppure in \"difesa passiva\". La procedura \u00e8 la seguente: l'arbitro grida l'ordine di \"Stop\", ed inizia subito a contare (in inglese) e indica all'altro pugile di dirigersi verso un preciso angolo neutro, quello da cui possa vederlo agevolmente. Se costui disobbedisce, l'arbitro sospende il conteggio, concedendo quindi un tempo di recupero maggiore al pugile in difficolt\u00e0. Il conteggio non pu\u00f2 essere fermato n\u00e9 dal secondo n\u00e9 dalla campana del gong.\nSe il pugile non \u00e8 pronto a riprendere il combattimento entro il \"10\" subisce lo \"Out\", quindi l'arbitro sospende l'incontro ed emette il verdetto di K.O. (\"Knock Out\" o sia \"Fuori Combattimento\"). Se il pugile \u00e8 in notevole difficolt\u00e0 (passivo, poco reattivo a causa dei colpi ricevuti), l'arbitro non aspetta il \"10\", ma giunto al \"8\u00b0\" secondo, molto velocemente ordina al pugile di guardarlo e gli chiede se \u00e8 ok. In caso di risposta non pronta, nuovamente l'arbitro sospende l'incontro, ma emette un diverso verdetto, di K.O.T (fuori combattimento tecnico). Se il pugile deve essere soccorso, l'arbitro decreta il \"Out\" immediatamente, e chiama il medico. Se entrambi i pugili sono in difficolt\u00e0 l'arbitro li conter\u00e0 ambedue contemporaneamente.\nIl conteggio pu\u00f2 essere effettuato fino ad un determinato numero di volte nella stessa ripresa, od in tutto l'incontro: terminati i conteggi, l'arbitro decreter\u00e0 il verdetto di K.O.T. Nei dilettanti il subire un conteggio non comporta alcuna detrazione di punti; nei professionisti invece si perde la ripresa di 2 punti. In entrambi i casi i giudici annotano sui cartellini se il conteggio \u00e8 avvenuto per colpi al capo (KDH), oppure al corpo (KD).\nVerdetti e cartellini.\nUn incontro pu\u00f2 terminare con lo svolgimento delle riprese previste, oppure per abbandono, \"fuori combattimento\" (KO), intervento del medico, cause di forza maggiore. L'arbitro, il medico, il commissario di riunione, il secondo principale, possono intervenire per fermare un incontro prima del limite. Secondo la situazione il verdetto \u00e8 stabilito dall'arbitro, oppure dai giudici. Se l'incontro si svolge regolarmente sono i giudici che stabiliscono il verdetto ai punti, conteggiati per ogni singola ripresa. Essi valutano sulla base dei colpi regolari \"lanciati con efficacia e determinazione\", la correttezza, la tecnica offensiva e difensiva. Nei cartellini che redigono oltre ai punti, annotano i richiami ufficiali, i conteggi, per finire con il verdetto, utilizzando le apposite abbreviazioni.\nSettore AOB (dilettanti).\nVi \u00e8 una differenza fra gli incontri di \"attivit\u00e0 ordinaria\" e quelli di \"Torneo\" o \"Campionato\": poich\u00e9 nei tornei si combatte una volta al giorno, ponendo eccezione alla pausa sanitaria di 4 giorni, il ferimento comporta l'impossibilit\u00e0 di continuare e quindi la sconfitta alle eliminatorie per KOT-i; ci\u00f2 non vale per l'incontro di finale per il quale non c'\u00e8 l'esigenza di ammettere la predetta eccezione.\nContegno e Doveri pugilistici.\nDa regolamenti Fpi: presente per intervenire ad una riunione di pugilato, il Pugile deve avere rispetto verso tutti gli ufficiali di servizi e il pubblico; rispettare le regole e astenersi da giudizi o discussioni. Nello svolgimento delle riprese deve osservare il massimo silenzio; pu\u00f2 conferire con i secondi durante il minuto di intervallo. Pu\u00f2 interpellare l'arbitro solamente se intende abbandonare. Il pugile deve avere contegno cavalleresco nei confronti di avversario e secondi, astenendosi da comportamenti che possano apparire irriguardosi. Deve stringere la mano all'avversario prima dell'incontro e dopo la proclamazione del verdetto.\nIl pugile convocato a rappresentare la Nazione Italiana deve avere una condotta irreprensibile, essendo chiamato come esempio per la collettivit\u00e0: puntuale, rispettoso, disciplinato, non cede al nervosismo ed esercita l'autocontrollo. Egli ha il dovere di: \"vincere e perdere con dignit\u00e0\". Egli/Ella \"offrir\u00e0 sempre una prestazione che [...] sar\u00e0 inequivocabilmente contraddistinta dal maggior e miglior rendimento possibile per tenere alto il prestigio sportivo dell\u2019Italia, affrontando le competizioni con animo forte, lealt\u00e0 e cavalleria. All'inizio e alla fine della gara l'atleta stinger\u00e0 la mano agli arbitri e all'avversario; infine l'atleta stringer\u00e0 la mano al tecnico avversario e infine al proprio.\"\nEtica e Valori pugilistiche.\nSecondo Carlo Nori, gi\u00e0 presidente della Lega Pro Boxe, il pugilato si attesta come sport di riscatto per chi ha fame di conquistarsi una vita migliore. Molti campioni sono ex ragazzi difficili, prodotto di quartieri malfamati dove la vita \u00e8 dura e priva di prospettive. Con la costante frequentazione della Pugilistica si trasmettono i valori del pugilato: rispetto verso maestro, avversario, arbitro, regolamento; inoltre dedizione e puntualit\u00e0: perch\u00e9 le palestre di pugilato hanno le loro regole e orari. Valori che una volta appresi da chi non li conosceva, poi diventano spendibili nella vita quotidiana: nel lavoro e nella societ\u00e0. Nella boxe il successo si conquista un passo alla volta, giacch\u00e9 per diventare campioni ci vogliono molti anni e incontri: prima dilettante, se riesce olimpionico; in seguito professionista, ma soltanto i migliori potranno competere per titoli prestigiosi. \"Come ha detto e scritto diverse volte Rino Tommasi, il pugilato \u00e8 uno sport pericoloso in cui si pu\u00f2 anche morire, ma quanta gente sarebbe morta se non ci fosse il pugilato? Alcuni campioni in giovent\u00f9 erano delinquenti, se avessero continuato a delinquere avrebbero prodotto danni non solo a loro stessi.\"\nSecondo la CEI, nel pugilato tipo \"boxe inglese\" il gesto del pugile \u00e8 razionale e non brutale: si cerca di sottomettere l'avversario nel rispetto delle Regole, senza necessariamente metterlo fuori combattimento (K.O.), grazie all'espediente della vittoria ai punti. La perdita di etica, dovuta alla mancanza di legittima difesa, \u00e8 superata dalla valutazione complessiva del pugilato come arte che si pratica per ottenere traguardi personali non diversamente raggiungibili: atletismo, creativit\u00e0, resistenza, equilibrio psico-dinamico, abilit\u00e0 nella deterrenza. Per diventare veri atleti si deve praticare una forma di ascesi sportiva nello sforzo di perfezionarsi; a quel punto si avranno promosse unit\u00e0 e armonia personali, raffinando la mente e superando i \"primitivi\" limiti corporei. In presenza di un'autentica cultura sportiva che consenta di rimanere entro il confronto, senza cadere nello scontro. In sostanza va coltivato lo spirito dell'atleta. [...] In sintesi, il rapporto \u201cetica e pugilato\u201d richiama almeno quattro principi morali insostituibili perch\u00e9 sia un atto umano accettabile: 1. il principio di responsabilit\u00e0, 2. il principio di integrit\u00e0 della persona, 3. il principio del sano agonismo, 4. il principio del rispetto assoluto dell'altro, 5. il principio del superamento di s\u00e9. Questi principi valgono come guida per valutare positivamente un'attivit\u00e0 sportiva qual \u00e8 il pugilato in modo che sia degno, bello e giusto coronamento della persona.\nRiabilitazione ed impegno sociale.\nLo sport del pugilato \u00e8 da sempre un mezzo di recupero sociale e morale anche per persone ai margini della societ\u00e0, in forza del valore educativo insito nella disciplina sportiva.\nGli atleti stessi sono personalmente coinvolti. Roberto Cammarelle \u00e8 testimonial per associazioni come: Sport Senza Frontiere, Osservatorio Bullismo e Doping, Istituto Serafico.. Giacobbe Fragomeni \u00e8 impegnato come maestro di pugilato anche presso riunioni in carcere, come al carcere \"Le Vallette\" di Torino.. Patrizio Oliva collabora con Associazione Milleculure.\nMedicina sportiva.\nIl pugilato \u00e8 uno sport di contatto, nel quale si possono riportare traumi, ferite e lesioni. Le protezioni individuali obbligatorie (casco, paradenti, protezione pelvica, guantoni certificati di peso stabilito con o senza antishock) sono disciplinate dal \"regolamento AOB\" (pugilato amatoriale) e dai regolamenti delle altre competizioni (settori).\nLo stato di salute degli atleti \u00e8 disciplinato dal \"Regolamento del settore sanitario\". Un atleta per potersi tesserare dovr\u00e0 sottoporsi a una visita medica di idoneit\u00e0 agonistica, ecocardiogramma color-Doppler ed RX torace. Inoltre con cadenza annuale: EEG, RM cerebrale ed esami ematochimici comprensivi di emocromo completo con formula e sierologia per HBV e HCV. Solo per gli atleti oltre i 35 anni, anche un test ergometrico massimale annuale.\nOgni qualvolta il medico lo ritenga utile, tipicamente dopo una sconfitta per colpi al capo, l'atleta dovr\u00e0 eseguire una RM cerebrale e osservare un periodo di riposo dall'attivit\u00e0 di tempo variabile, che comprende allenamento e sparring.\nEntro 48 ore dall'inizio di un incontro, l'atleta deve sottoporsi a visita medica pre-gara da parte di un medico specialista in Medicina dello Sport. Ci sono dei limiti alla frequenza di incontri disputati: per gli AOB quattro giorni; per i/le pugili WSB, APB e Pro almeno dieci. Fanno eccezione i tornei nei quali pi\u00f9 brevemente l'obbligo \u00e8 di 24 ore di riposo.\nUn'introduzione generale sulla materia \u00e8 stata pubblicata nel 2006 dalla \"ABA\" (\"The Amateur Boxing Association Of England\"): \"Medical Aspects Of Amateur Boxing\", a uso di allenatori, medici, arbitri, ecc...\nDistanza delle riprese.\nNel pugilato amatoriale i pugili si confrontano sulla distanza delle tre riprese da tre minuti l'una, intervallate da un minuto di riposo. Nel professionismo la distanza aumenta, da un minimo di quattro, ad un massimo di dodici. La distanza delle dodici riprese per i titoli di campione fu stabilita a seguito della morte di Kim Duk Koo. Maggiore \u00e8 la distanza, maggiore sar\u00e0 la disidratazione, e tutti i rischi ad essa connessi. Tuttavia la disidratazione pu\u00f2 essere stata precedentemente aggravata da un cattivo \"taglio del peso\".\nTaglio del peso.\nLa pratica di dimagrire velocemente riducendo idratazione e massa magra, digiunando, per rientrare nel limite di peso di una categoria inferiore, \u00e8 un altro grave rischio sanitario: si riducono il tono della massa muscolare (vanificando l'allenamento), la capacit\u00e0 atletica, e anche la naturale resistenza ai colpi subiti (con la riduzione del liquido cefalorachidiano).\nGlossario pugilistico.\nAnglicismi\nPugilato nei media.\nCinema.\nIn ordine cronologico ricordiamo:\nBibliografia.\n "}
{"id": "127536", "revid": "111373", "url": "https://it.wikipedia.org/wiki?curid=127536", "title": "Eschlikon", "text": "Eschlikon (toponimo tedesco) \u00e8 un comune svizzero di 4\u00a0296 abitanti del Canton Turgovia, nel distretto di M\u00fcnchwilen.\nStoria.\nNel 1997 Eschlikon ha inglobato il comune soppresso di Wallenwil e le frazioni di Hurnen, Riethof e Than, fino ad allora appartenenti al comune di Horben bei Sirnach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (dal 2000 con Hurnen, Than e Wallenwil):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nEschlikon \u00e8 servita dall'omonima stazione sulla ferrovia San Gallo-Winterthur."}
{"id": "127537", "revid": "599013", "url": "https://it.wikipedia.org/wiki?curid=127537", "title": "Nge", "text": ""}
{"id": "127538", "revid": "438", "url": "https://it.wikipedia.org/wiki?curid=127538", "title": "Dualismo onda-corpuscolo", "text": ""}
{"id": "127540", "revid": "709565", "url": "https://it.wikipedia.org/wiki?curid=127540", "title": "Evangelion", "text": ""}
{"id": "127541", "revid": "11266", "url": "https://it.wikipedia.org/wiki?curid=127541", "title": "Governi del Regno d'Italia", "text": ""}
{"id": "127542", "revid": "438", "url": "https://it.wikipedia.org/wiki?curid=127542", "title": "Dualismo onda particella", "text": ""}
{"id": "127543", "revid": "438", "url": "https://it.wikipedia.org/wiki?curid=127543", "title": "Dualismo onda corpuscolo", "text": ""}
{"id": "127544", "revid": "438", "url": "https://it.wikipedia.org/wiki?curid=127544", "title": "Dualit\u00e0 onda-particella", "text": ""}
{"id": "127545", "revid": "438", "url": "https://it.wikipedia.org/wiki?curid=127545", "title": "Dualit\u00e0 onda-corpuscolo", "text": ""}
{"id": "127546", "revid": "1482985", "url": "https://it.wikipedia.org/wiki?curid=127546", "title": "Governo Badoglio I", "text": "Il Governo Badoglio I fu il sessantesimo governo del Regno d'Italia. Nominati i ministri il 26 luglio 1943, il governo, dopo un rimpasto nel febbraio 1944, rimase in carica fino al 24 aprile 1944 per un totale di 272 giorni, ovvero 9 mesi e 2 giorni. Fu un esecutivo tecnico-militare composto da sei generali, due prefetti, sei funzionari e due consiglieri di Stato.\nStoria.\nIn seguito all'approvazione dell'ordine del giorno Grandi da parte del Gran Consiglio del Fascismo, Vittorio Emanuele III rimosse Benito Mussolini dalla carica di Capo del governo primo ministro segretario di Stato e lo fece porre agli arresti. Il sovrano nomin\u00f2 capo del Governo il generale Pietro Badoglio, il quale procedette a eliminare molte riforme effettuate dal fascismo all'ordinamento statutario dello Stato liberale. \nIl 2 agosto 1943 il Partito Nazionale Fascista, il Gran Consiglio del Fascismo, la Camera dei Fasci e delle Corporazioni e le organizzazioni legate al partito furono sciolte tramite regi decreti-legge e la denominazione \"fascista\" venne rimossa dai nomi degli enti pubblici. Venne ricostituita la Camera dei Deputati, per la quale vennero disposte nuove elezioni entro quattro mesi, mentre il Senato del Regno rimase in carica senza variazioni; gli eventi successivi resero tuttavia impossibile la ripresa dei lavori parlamentari.\nL'8 settembre 1943, in seguito alla firma dell'armistizio di Cassibile, le forze armate tedesche invasero l'Italia (\"Operazione Achse\"), sopraffacendo rapidamente gran parte delle forze armate del Regno. La sera stessa Roma fu attaccata dalle forze della Wehrmacht e, il giorno seguente, il Re, Badoglio, la famiglia reale e lo Stato maggiore dell'esercito lasciarono la capitale; prive di guida, le forze militari a difesa di Roma capitolarono il 10 settembre, dopo tre giorni di feroci combattimenti.\nI principali membri del governo non avevano lasciato la capitale al seguito di Vittorio Emanuele III, in quanto neanche avvisati. Furono abbandonati alla ventura: Raffaele Guariglia, ministro degli esteri, Umberto Ricci, ministro dell'interno, Leonardo Severi, ministro dell'educazione nazionale, Giovanni Acanfora, ministro per gli scambi e le valute, e Domenico Bartolini, ministro delle finanze. A parte Guariglia, che si rifugi\u00f2 nell'ambasciata di Spagna, gli altri ministri trovarono ospitalit\u00e0 presso il Palazzo del Laterano della Santa Sede.\nIl Re e il Presidente del Consiglio si insediarono a Brindisi. Il governo provvisorio, sotto la tutela dell'Amministrazione militare anglo-americana, ebbe il controllo delle province di Bari, Brindisi, Lecce e Taranto.\nBadoglio diede incarico al ministro dell'interno Umberto Ricci di coordinare l'attivit\u00e0 dei ministri rimasti in Laterano. Ricci convoc\u00f2 una riunione del consiglio dei ministri presenti, che si concluse con l'autoscioglimento dell'organismo.\nIl rimpasto ed eventi successivi.\nDa Brindisi, in novembre, il Re nomin\u00f2 alcuni Sottosegretari facenti funzione di Ministri, in sostituzione di quelli rimasti nella Capitale. Il 13 ottobre 1943 il Regno del Sud, come Regno d'Italia, dichiar\u00f2 guerra alla Germania, rientrando nel conflitto al fianco delle forze alleate in qualit\u00e0 di \"Paese cobelligerante\".\nNel gennaio 1944 il governo abrog\u00f2 tramite regio decreto-legge le leggi razziali fasciste e ripristin\u00f2 i diritti civili e politici dei cittadini italiani di fede ebraica. Fu contestualmente soppresso il Tribunale della razza (di fatto non pi\u00f9 operativo).\nNel febbraio 1944 il governo si stabil\u00ec a Salerno e ricevette dagli alleati il controllo di tutta l'Italia meridionale. Il presidente del Consiglio Badoglio, con un rimpasto, procedette alla sostituzione dei ministri assenti.\nIl governo diede le dimissioni il 17 aprile 1944, e fu seguito dal secondo governo Badoglio."}
{"id": "127547", "revid": "31886", "url": "https://it.wikipedia.org/wiki?curid=127547", "title": "Crisoina resorcinolo", "text": "La crisoina resorcinolo (nota anche come Giallo oro, Crisoina S, C.I. giallo per alimenti 8, C.I. Arancio 6, C.I. 14270, Giallo T, Tropeolina, Tropeoloina R, \"p\"-(2-4-diidrossifenil-azo)-benzensolfonato sodico.\n\u00c8 stato classificato dall'Unione Europea come additivo alimentare E103, il cui uso nell'Unione Europea \u00e8 stato bandito nel 1977."}
{"id": "127554", "revid": "125410241", "url": "https://it.wikipedia.org/wiki?curid=127554", "title": "Segni diacritici dell'alfabeto greco", "text": "L'alfabeto greco, in origine, non possedeva alcun segno diacritico: per molti secoli la lingua \u00e8 stata scritta soltanto in lettere maiuscole. I segni diacritici sono apparsi nel periodo ellenistico e sono divenuti sistematici nel Medioevo, dal IX secolo. Il greco \u00e8 quindi il risultato di molti secoli di evoluzione, che ha interessato anche i relativi segni diacritici.\nSviluppo storico.\nL'alfabeto greco \u00e8 attestato dall'VIII secolo a.C. Fino al 403/402 a.C., le lettere greche - esclusivamente scritte in maiuscolo - si tracciavano in modo diverso a seconda delle citt\u00e0 e delle regioni. A partire dal 403/402 a.C. (anno dell'arcontato di Euclide), gli Ateniesi decisero di impiegare una versione dell'alfabeto ionico, che si \u00e8 via via arricchito e, soprattutto, si \u00e8 imposto al resto del mondo greco, scalzando, pi\u00f9 o meno velocemente, gli altri alfabeti epicorici (locali). Il modello ionico, tuttavia, \u00e8 anch'esso composto di lettere maiuscole.\nL'inventore degli spiriti - segni di aspirazione (che era gi\u00e0 marcata su alcune iscrizioni, ma non tramite segni diacritici, bens\u00ec per mezzo di lettere) - e degli accenti sarebbe stato Aristofane di Bisanzio; il loro utilizzo inizi\u00f2 a generalizzarsi da allora e venne perfezionato in epoca medievale. Gli accenti e gli spiriti fecero la loro comparsa (sporadica) nei papiri solo a partire dal II secolo.\nNel IX secolo l'uso della punteggiatura nei testi, delle minuscole e dei segni diacritici diventa sistematico.\nNel 1982, tuttavia, l'antico sistema, detto \u00abpolitonico\u00bb, essendo composto da segni divenuti da secoli ormai inutili, in quanto non rispecchiavano pi\u00f9 la realt\u00e0 fonetica della lingua parlata, fu semplificato: nacque cos\u00ec il sistema \u00abmonotonico\u00bb, odierno sistema ufficiale in Grecia, sei anni dopo la legittimazione del \"demotico\" (gr. \u03b4\u03b7\u03bc\u03bf\u03c4\u03b9\u03ba\u03ae) come lingua ufficiale nel 1976.\nSistema politonico.\nI segni diacritici che servivano al greco antico sono molto pi\u00f9 numerosi di quelli del greco moderno. Si chiama \"sistema politonico\" ( \"polytonik\u00f2n s\u00fdst\u0113ma\"), l'insieme di norme di utilizzo dei segni diacritici della lingua antica: questa lingua, infatti, si distingueva per la presenza di tre accenti musicali, di fatto delle modulazioni, da cui il termine \"politonico\", cio\u00e8 \u00aba pi\u00f9 intonazioni\u00bb. Questo sistema si oppone a quello detto \u00abmonotonico\u00bb, utilizzato attualmente dal greco moderno (cfr. \"infra\").\nSpiriti.\nGli spiriti si scrivevano soltanto su una vocale o un dittongo iniziale e sulla consonante rho (\u03a1 \u03c1). Il loro nome (in greco , in latino \"spiritus\") significa propriamente \u00absoffio\u00bb. Essi indicano la presenza (spirito aspro: ) o l'assenza (spirito dolce: ) di un'aspirazione iniziale nella pronuncia della parola.\nVengono posti:\nOgni parola che inizi per vocale o \"rho\" deve avere uno spirito. Un testo che sia scritto interamente in lettere maiuscole, tuttavia, non avr\u00e0 alcuno spirito. Uno iota ascritto (cfr. \"infra\"), dal momento che non pu\u00f2 avere segni diacritici, sar\u00e0 scritto in questo stesso modo: non \u00e8 quindi composto dal dittongo , che sarebbe piuttosto scritto - (nel caso fosse in maiuscolo), ma dal dittongo con primo elemento lungo .\nSpirito aspro.\nIn origine, nell'alfabeto utilizzato dagli Ateniesi, il fonema /h/ era reso dalla lettera eta (H), da cui deriva l\"H\" latina. Nel momento della riforma del 403 a.C., il modello ionico fu normalizzato e imposto, di fatto, al resto della Grecia. In tale modello la stessa lettera identificava ormai un (\"e\" lunga aperta), dal momento che la lettera H era diventata inutile a causa della psilosi (la scomparsa dell'aspirazione) avvenuta nel greco ionico. Pertanto, una volta che il modello ionico si diffuse sul territorio, non fu pi\u00f9 possibile segnalare il fonema /h/ nonostante fosse rimasto nella pronuncia di certi dialetti, fra cui lo ionico-attico di Atene e, di conseguenza, la koin\u00e8, fino all'epoca imperiale.\nAristofane di Bisanzio, nel III secolo a.C., regolarizz\u00f2 l'utilizzo di un H diviso in due, di cui si trovano attestazioni epigrafiche anteriori (per esempio a Taranto). Questa parte di H origin\u00f2 (Heta), carattere in seguito semplificato in nei papiri e poi in a partire dal XII secolo, diventando il segno diacritico chiamato \"pn\u00e8uma das\u00fd\", \u00abspirito aspro\u00bb. Non bisogna dimenticare che a quest'epoca il fonema /h/ era gi\u00e0 sparito dal greco: l'invenzione e la perfezione di questo segno diacritico di fatto inutile \u00e8 quindi un arcaismo grammaticale eccezionale.\nL'impiego dello spirito aspro come segno diacritico, tuttavia, si limita alle vocali iniziali e al \"rho\" ad inizio di parola; non \u00e8 quindi possibile segnalare la presenza di [h] all'interno di un termine o davanti a una consonante: si legge \"hod\u00f3s\" (\u00abstrada\u00bb), ma nel composto \"s\u01dcnodos\" (\u00abriunione\u00bb, da cui l'italiano \"sinodo\") nulla indica che bisognerebbe leggere \"s\u01dcnhodos\". Nella grammatica greca una parola che inizia con [h] \u00e8 detta \"das\u01dcs\" (\u00abaspro\u00bb).\nNel dialetto ionico-attico, quello di Atene (che ha dato origine, attraverso la koin\u00e8, al greco moderno), il fonema /r/ era sempre sordo ad inizio di parola: (\u00abrosa\u00bb) si pronunciava e non . Per segnalare questo fenomeno, il ruolo dello spirito aspro venne esteso: ogni \"rho\" iniziale deve quindi averlo.\nLe ragioni della presenza dello spirito aspro restano comunque storiche per quanto riguarda le parole. La sua presenza deriva infatti dalla caduta di consonanti per lo pi\u00f9 scomparse dall'alfabeto greco (j, \u03e0, \u03dc, \u03de) che erano originariamente poste all'inizio delle parole e che quindi lasciano il loro segno di caduta con lo spirito aspro o semplicemente la presenza di \u03c3 all'inizio delle parole, come il verbo deponente \u1f15\u03c0\u03bf\u03bc\u03b1\u03b9 che originariamente era *\u03c3\u03ad\u03c0\u03bf\u03bc\u03b1\u03b9. Quest'ultimo esempio si spiega con il verbo latino \"sequor\", che resta deponente come in greco e senza cambiare il proprio significato (ovvero \"seguire\") ma mantenendo l'originale \"s\".\nSpirito dolce.\nMentre lo spirito aspro indica la presenza di un fonema, [h], lo spirito dolce indica l'assenza di tale fonema: di fatto, non ha alcun ruolo, se non quello di agevolare la lettura; in effetti, dal momento che possono averlo soltanto le vocali iniziali, esso indica chiaramente l'inizio delle parole. Nei manoscritti medievali, spesso di lettura disagevole, \u00e8 evidente che un tal segno ricopre un ruolo tutt'altro che secondario.\nL'invenzione dello spirito dolce - \"pn\u00e8uma psil\u00f2n\" \u00abspirito semplice\u00bb \u00e8 anch'essa attribuita ad Aristofane di Bisanzio, ma il segno era preesistente. Graficamente \u00e8 la banale inversione di quello aspro: il semi \"eta\" si trasform\u00f2 in \u00a0 e successivamente in .\nIn molte edizioni due \"rho\" contigue all'interno di uno stesso termine sono scritte , come in \"pol\u00fdrrizos\" (\u00abche ha molte radici\u00bb).\nAccenti.\nLa lingua greca, a differenza di quella italiana e di molte altre lingue moderne, ma similmente ad altre (come il lituano), aveva un accento \"musicale\", consistente cio\u00e8 non nell'intensit\u00e0 vocale, ma nell'altezza del suono. Si distinguono tre tipi di accento:\nLa collocazione degli accenti segue quella degli spiriti: \nL'accento non viene segnato sulle enclitiche e sulle proclitiche, n\u00e9 su iota ascritto.\nAccento acuto.\nIl \"t\u00f3nos ox\u00fds\", \u00abintonazione acuta\u00bb, rappresenta una elevazione della voce. Secondo la testimonianza dei filologi antichi, questa elevazione raggiungeva l'intervallo musicale di una quinta.\nL'accento acuto pu\u00f2 trovarsi su una qualsiasi vocale o dittongo, ma la sua posizione \u00e8 determinata dalle leggi di limitazione (in pratica non pu\u00f2 risalire oltre la terzultima sillaba se l'ultima vocale \u00e8 breve, e oltre la penultima se l'ultima vocale \u00e8 lunga).\nAccento grave.\nL'intonazione grave o \"t\u00f3nos bar\u00fds\" \u00e8 segnalata dall'accento grave. Non \u00e8 possibile determinare esattamente come fosse realizzata questa intonazione. In un primo tempo, ogni vocale atona poteva avere questo segno diacritico, cosa che lascerebbe pensare che non si trattasse di un'intonazione particolare ma di una sua assenza. L'uso ne ha tuttavia limitato l'impiego: oggi, infatti, normalmente, si utilizza l'accento grave in luogo dell'accento acuto in ogni fine di parola che non sia davanti a una pausa o interpunzione.\nEccezione apparente \u00e8 anche l'uso dell'accento acuto in fine di parola precedente una enclitica, infatti il fenomeno dell'enclisi destituisce la sillaba accentata dallo status di \"ultima\" sillaba. Infine le parole con finale accentata mantengono l'accento acuto se citate fuori dal contesto linguistico di appartenenza (voci di vocabolario o parole singole citate in testi scritti in alfabeto latino).\nAccento circonflesso.\n\u00c8 la \"pros\u014dd\u00eda oxybar\u00e8ia\", \u00abmelodia acuta e grave\u00bb, o la \"perisp\u014dm\u00e8n\u0113 pros\u014dd\u00eda\", \u00abmelodia obliqua\u00bb il cui segno \u00e8 l'unione di un accento acuto e di uno grave, e nelle edizioni moderne pu\u00f2 trovarsi scritto sia , sia , sia \u00a0 \u0303.\nL'accento circonflesso pu\u00f2 trovarsi soltanto su una vocale lunga () o su un dittongo e non oltre la penultima sillaba. La sua posizione nella parola \u00e8 soggetta alle leggi di limitazione.\nDieresi.\nApparsa nel Medioevo, la dieresi ( \"di\u00e0iresis\") viene posta su uno iota o su uno ypsilon, per indicare che queste due lettere, per ragioni metriche o per cause relative all'origine storica del vocabolo, non formano il secondo elemento di un dittongo ma l'inizio di una nuova sillaba: (\"\" \u00abpiccola melagrana\u00bb), (\"\u00e1ypnos\" \u00abinsonne\u00bb).\nLa dieresi pu\u00f2 essere combinata con gli accenti ma non con gli spiriti: pertanto non potr\u00e0 mai trovarsi a inizio di parola.\nIota \u00abmuto\u00bb o iota sottoscritto.\nLa lingua greca classica conosceva dei dittonghi con primo elemento lungo - , \u03b7\u03b9 e \u03c9\u03b9 \u2014 frequenti nella flessione nominale e in quella verbale. Questi dittonghi, tuttavia, sono stati semplificati a partire dal II secolo a.C. nello ionico attico sia tramite abbreviamento del primo elemento ( &gt; ) sia, pi\u00f9 frequentemente, per monottongazione ( &gt; ). Le iscrizioni antiche riportano AI, HI, \u03a9\u0399, prima del II secolo, \u0391, \u0397, \u03a9 dopo.\nI manoscritti medievali a partire dal XIII secolo, nello scrivere lo iota conservano una traccia etimologica di questi antichi dittonghi: per segnalare che \u00e8 muto, esso viene piazzato sotto la vocale e tale segno diacritico viene chiamato \"iota sottoscritto\": \"ne\u0101n\u00ed\u0101i\" \u00abgiovane\u00bb, \"kephal\u1e15i\" \u00abtesta\u00bb, \"d\u1e51r\u014di\" \u00abdono \u00bb (tutti e tre al dativo singolare). I dittonghi con la prima lettera maiuscola, invece di sottoscrivere lo iota, lo \"ascrivono\": A\u03b9, H\u03b9, \u03a9\u03b9. Uno iota ascritto non ha alcun segno diacritico. Cos\u00ec, il verbo \u00abcantare\u00bb si scrive \"\u0101\u0300id\u014d\" ma ad inizio frase. L'ultima grafia mostra bene quanto sia importante il posto dei segni diacritici: pu\u00f2 essere letto soltanto ; se si trattasse del dittongo normale (\"proprio\"), sarebbe lo iota a ricevere i segni diacritici: .\nCoronide.\nIn caso di crasi (contrazione di due vocali in iato fra due parole), la vocale sorta dalla fusione delle due vocali ha un segno della stessa forma dello spirito dolce, la \"kor\u014dn\u00eds\" (letteralmente: \u00abpiccola linea curva\u00bb). Poich\u00e9 uno spirito dolce pu\u00f2 trovarsi soltanto in inizio di parola, non \u00e8 possibile confonderlo con la coronide: \"k\u00e0i eg\u1e51\" (\u00abanch'io\u00bb) d\u00e0 \"kag\u1e51\" dopo la crasi.\nLa crasi si limita a un piccolo numero di espressioni, fra le quali la celebre definizione dell'\u00abuomo perbene\u00bb, in greco \"kal\u00f2s kagath\u00f3s\", crasi per \"kal\u00f2s k\u00e0i agath\u00f2s\" (propriamente: \u00abbello e buono\u00bb).\nQuando la prima delle due vocali che si contraggono \u00e8 aspirata, la coronide \u00e8 sostituita da uno spirito aspro: \"ho em\u00f2s\" &gt; \"h\u016bm\u00f2s\" (\u00abil mio\u00bb). Se \u00e8 la seconda vocale a essere aspirata e se questa aspirazione pu\u00f2 essere indicata tramite una consonante aspirata, resta la coronide: \"t\u1e15i h\u0113m\u00e8r\u0101i\" &gt; \"th\u0113m\u00e8r\u0101i\" (\u00abil giorno\u00bb, dativo singolare).\nL'uso della coronide risale al Medioevo.\nModifica dei segni diacritici nel caso di elisione e crasi.\n\u1f66 \u03bd\u03b1\u03be\nIn caso di elisione o di aferesi (un'elisione inversa) si possono verificare questi casi:\nQuando due parole si sono fuse in una per crasi, invece, occorre considerare il secondo termine:\nSegni filologici.\nAlcuni segni sono utilizzati a fini puramente grammaticali o filologici; compaiono quindi soltanto nelle opere didattiche, filologiche o scientifiche (epigrafiche, papirologiche, paleografiche, ..)\n\u00c8 il caso, ad esempio, dei segni di \"lunga\" (\u25cc\u0304) e di \"breve\" (\u25cc\u0306), segni diacritici risalenti al Medioevo, che permettono di indicare la quantit\u00e0 vocalica \u03b1 \"a\", \u03b9 \"i\", \u03c5 \"u\". La scrittura, infatti, \u00e8 ambigua, poich\u00e9 lo stesso carattere indica due fonemi. L'alfa \u03b1 \"a\", per esempio, pu\u00f2 valere [a] o [a\u02d0]. Per indicare la quantit\u00e0, si utilizzer\u00e0 \u1fb1 \"\u0101\" per [a\u02d0] e \u1fb0 \"\u01ce\" per [a]. Allo stesso modo: \u1fd1 \"\u012b\" e \u1fd0 \"\u01d0\", \u1fe1 \"\u016b\" e \u1fe0 \"\u01d4\".\nInfine, nelle edizioni filologiche, le lettere la cui lettura \u00e8 incerta (di solito perch\u00e9 la fonte \u00e8 corrotta e non esiste la possibilit\u00e0 di fare confronti con un altro esemplare del testo) hanno un \"punto sottoscritto\" (\u25cc\u0323). A titolo di esempio, si prenda il seguente frammento di Saffo, secondo l'edizione di David A. Campbell, \"Greek Lyric, Sappho and Alcaeus\", ed. Loeb Classical Library (i passaggi mancanti sono tra parentesi quadre - e le eventuali lettere all'interno sono solo congetturate -; il punto singolo indica invece una lettera non leggibile):\nPapiro di Ossirinco 1231, frammento 13 + 2166(a) 7a\nUnione dei segni diacritici.\nUna vocale iniziale minuscola pu\u00f2 avere al massimo due segni diacritici differenti (combinati tra loro), che si collocano sopra di essa.\nLa loro collocazione risponde a norme precise: l'accento si pone a destra dello spirito o della coronide (), oppure al di sopra di essi se \u00e8 circonflesso (), l'eventuale iota muto si sottoscrive alla lettera che lo precede e non \u00e8 interessato da segni diacritici.\nSe \u00e8 presente la dieresi, l'accento acuto e quello grave si collocano tra i due puntini, l'accento circonflesso si pone al di sopra di essi: \nCon le maiuscole, i segni diacritici si collocano a sinistra della lettera e lo iota muto \u00e8 ascritto: .\nSistema monotonico.\n\u03ac \u03ad \u03af\nNel corso della sua lunga storia, la lingua greca ha sempre continuato a evolversi. Durante questo processo l'accento musicale \u00e8 diventato un accento di intensit\u00e0, si \u00e8 perso il fonema [h] (psilosi), lo iota muto \u00e8 divenuto effettivamente tale. Cos\u00ec, i tre accenti, gli spiriti e lo iota sottoscritto sono dunque inutili nella lingua attuale, la \u03b4\u03b7\u03bc\u03bf\u03c4\u03b9\u03ba\u03ae \"dhimotik\u00ed\" e negli usi moderni della \u03ba\u03b1\u03b8\u03b1\u03c1\u03b5\u03cd\u03bf\u03c5\u03c3\u03b1 (che pu\u00f2 conservare per tradizione i segni diacritici antichi).\nOccorse attendere tuttavia l'aprile 1982 perch\u00e9 il governo accettasse, per decreto, il sistema detto \"monotonico\" (\u03bc\u03bf\u03bd\u03bf\u03c4\u03bf\u03bd\u03b9\u03ba\u03cc \u03c3\u03cd\u03c3\u03c4\u03b7\u03bc\u03b1 \"monotonik\u00f3 s\u00fdstima\"), dal momento che utilizza un solo tipo di accento scritto, che segnala il posto dell'accento tonico. Questo accento unico sostituisce i tre accenti del greco antico. Viene tracciato generalmente come un accento acuto, bench\u00e9 alcuni editori preferiscano un accento dritto, per ben marcare questa distinzione. L'Unicode, al riguardo, offre una collocazione specifica alle lettere accentuate del sistema monotonico. A seconda del font utilizzato, gli accenti acuti politonici e gli accenti monotonici possono avere un tracciato diverso.\nIl greco attuale utilizza ancora la dieresi per eliminare le ambiguit\u00e0: \u0395\u03c5\u03c1\u03c9\u03c0\u03b1\u03ca\u03ba\u03cc \"Evropaik\u00f3\", \u00abeuropeo\u00bb; senza dieresi, la parola *\u0395\u03c5\u03c1\u03c9\u03c0\u03b1\u03b9\u03ba\u03cc si leggerebbe \"*Evropek\u00f2\".\nL'accento acuto non si impiega normalmente per i monosillabi. Nel caso di omonimie, per\u00f2, ha funzione distintiva: \u03c0\u03bf\u03c5 pronome relativo \u00e8 diverso da \u03c0\u03bf\u03cd, avverbio interrogativo di luogo (\u00abdove?\u00bb).\nAnche se non si tratta realmente di segni diacritici, \u00e8 bene segnalare ancora la \u03ba\u03b5\u03c1\u03b1\u03af\u03b1 \"ker\u00e9a\" e l'\u1f00\u03c1\u03b9\u03c3\u03c4\u03b5\u03c1\u03ae \u03ba\u03b5\u03c1\u03b1\u03af\u03b1 \"arister\u00ec ker\u00e9a\", che nella numerazione greca servono a distinguere le lettere dai numerali. Cos\u00ec: 1996 = \u0375\u03b1\u03e1\u03df\u03db, 42 = \u03bc\u03b2\u02b9."}
{"id": "127555", "revid": "138916", "url": "https://it.wikipedia.org/wiki?curid=127555", "title": "Anno Domini", "text": "L'espressione Anno Domini (abbreviata in A.D.) significa 'nell'anno del Signore' e viene utilizzata per denotare la numerazione degli anni a partire da quello in cui avrebbero avuto luogo l'incarnazione e la nascita di Ges\u00f9; \u00e8 la numerazione usata dal calendario giuliano e dal calendario gregoriano. \nSi utilizza anche d.C. (dopo la nascita di Cristo, datata all'anno 1 a.C.) in opposizione ad a.C. (avanti Cristo): in ogni caso pi\u00f9 \u00e8 basso il numero pi\u00f9 la data \u00e8 vicina all'anno che la tradizione cristiana considera come quello della nascita di Cristo, pi\u00f9 \u00e8 alto il numero (sia esso seguito da a.C. o da d.C.) pi\u00f9 \u00e8 lontana la data da quella di riferimento (1 a.C.).\nNomenclatura.\n\"Anno Domini\" \u00e8 abbreviazione sia della formula latina \"anno ab Incarnatione Domini nostri Iesu Christi\" (cio\u00e8 \"anno dall'Incarnazione del nostro Signore Ges\u00f9 Cristo\"), sia della formula \"anno a Nativitate Domini nostri Iesu Christi\" (cio\u00e8 \"anno dalla Nativit\u00e0 di nostro Signore Ges\u00f9 Cristo\").\nLa numerazione degli anni secondo l\"Anno Domini\" \u00e8 dominante in molti paesi del mondo, sia per gli usi commerciali sia per quelli scientifici. Da alcuni decenni, anzi, essa \u00e8 lo standard di riferimento, riconosciuto da istituzioni internazionali come le Nazioni Unite e l'Unione Postale Universale, le quali suggeriscono ai propri uffici di accompagnare anche tale datazione a qualsivoglia altra datazione scelta nell'estensione dei propri documenti.\nStoria.\nUsi precedenti.\nIl computo degli anni nell'impero romano utilizzava vari sistemi, fra cui denotare ogni anno con il nome dei consoli in carica (datazione consolare, in uso esclusivo per tutta l'et\u00e0 repubblicana), fare riferimento alla fondazione di Roma (datazione \"ab Urbe condita\", abbreviato a. U. c.) o all'inizio del regno di un imperatore. Particolarmente usate furono la salita al trono imperiale di Augusto (27 a.C.), che segn\u00f2 l'inizio dell'impero romano (\"Era dei Cesari\"), e quella di Diocleziano (284), datazione chiamata anche \"Era dei Martiri\", perch\u00e9 sotto Diocleziano vi fu la pi\u00f9 sanguinosa persecuzione dei cristiani.\nI primi cristiani usarono molti metodi per indicare uno specifico anno - ed era comune usarne pi\u00f9 di uno nello stesso documento. Questa ridondanza permette agli storici di costruire cronologie comparative tra cronache di regioni diverse. Le datazioni pi\u00f9 usate erano la datazione consolare, la datazione dell'anno di regno dell'imperatore, e la datazione dalla Creazione.\nL'uso della datazione consolare ebbe termine quando l'imperatore Giustiniano I interruppe la nomina dei consoli, a met\u00e0 del VI secolo, imponendo l'uso della datazione basata sull'anno di regno dell'imperatore (l'ultimo romano a essere nominato console fu \"Anicius Faustus Albinus Basilius\" nel 541). Anche la Santa Sede, che durante tutto il Medioevo fu in contatto regolare con l'impero bizantino, seguiva la datazione imperiale.\nDiversi cronisti bizantini, come Teofane (758-817/818), mantennero l'uso giudaico-cristiano di iniziare la datazione dalla data della creazione come calcolata da studiosi cristiani nei primi cinque secoli dopo Cristo. Queste ere, a volte chiamate \"Anno Mundi\" (cio\u00e8 \"anno del mondo\", abbreviato AM) da studiosi moderni, ebbero i loro propri disaccordi. Nessun singolo \"Anno Mundi\" era dominante. Una formulazione molto diffusa era quella stabilita da Eusebio di Cesarea (265-340 circa), storico greco del tempo di Costantino I. San Girolamo, che tradusse in latino la Bibbia, aiut\u00f2 a popolarizzare l\"Anno Mundi\" di Eusebio in Occidente.\nOrigine e diffusione della datazione \"Anno Domini\".\nI calcoli cronografici alla base del sistema dell'Anno Domini (la cosiddetta \"era cristiana\") furono sviluppati a Roma nel 525 da un monaco scita, chiamato Dionigi il Piccolo, come una conseguenza del suo lavoro sul calcolo della Pasqua. Secondo i suoi calcoli, l'Annunciazione e l'Incarnazione di Ges\u00f9 erano accadute il 25 marzo dell'anno 753 dalla fondazione di Roma. Tale anno venne quindi adottato come anno 1 a.C. (calendario giuliano).\nPrecedentemente, intorno all'anno 400, un monaco alessandrino, Anniano, aveva sviluppato un calcolo diverso, ponendo l'Annunciazione al 25 marzo del 9 d.C. Questa datazione era quella prevalente in Oriente durante i primi secoli dell'Impero Bizantino, ed \u00e8 usata ancor oggi in Etiopia, producendo 7 o 8 anni di discrepanza tra il calendario gregoriano e il calendario etiopico.\nIl primo storico o cronista a usare l'Anno Domini come suo meccanismo di datazione primario fu Vittore di Tonnenna, cronista africano del VII secolo. Alcune generazioni pi\u00f9 tardi, lo storico anglosassone Beda il Venerabile che aveva familiarizzato col lavoro di Dionigi, us\u00f2 anche l'Anno Domini nella datazione della sua \"Historia ecclesiastica gentis Anglorum\", finita di comporre nel 731; Beda stabil\u00ec lo standard per gli storici di non contare nessun anno zero, anche se lui us\u00f2 lo zero nel suo computo. Beda, a differenza di Dionigi, consider\u00f2 tuttavia come inizio dell'Anno Domini la data della nascita di Ges\u00f9, e non il suo concepimento.\nSul continente europeo, l'Anno Domini fu adottato dal rinascimento carolingio per opera di Alcuino. L'adesione all'uso di Carlo Magno e dei suoi successori, che lo diffusero ultimamente in tutto l'Impero carolingio, ha fatto s\u00ec che questa convenzione di computo giungesse sino al giorno d'oggi.\nFuori dell'Impero carolingio, la Spagna continu\u00f2 a datare dall'Era dei Cesari, o Era ispanica, fino al Medioevo inoltrato, fissandone l'inizio al 38 a.C. L'Era dei Martiri, che numerava gli anni dal 284, anno della salita al trono di Diocleziano, rest\u00f2 in largo uso in Oriente ed \u00e8 ancora usata ufficialmente dal calendario copto e dalla Chiesa etiopica. Un altro sistema era datare dalla crocifissione di Ges\u00f9, che Ippolito e Tertulliano ritenevano fosse avvenuta durante il consolato dei Gemelli (29 d.C.), ed \u00e8 usato occasionalmente nei manoscritti medievali.\nAnche se l'espressione \"Anno Domini\" , l'uso di contare gli anni avanti Cristo venne introdotto soltanto nel XVIII secolo.\nAnno zero.\nNella numerazione degli anni dalla nascita di Cristo, naturalmente non esiste l'anno zero, perci\u00f2 si passa direttamente dall'1 a.C. all'1 d.C.\nCos\u00ec, il 1\u00ba gennaio dell'anno 1 segna l'inizio del primo anno, del primo decennio, del primo secolo, del primo millennio, che finiscono rispettivamente il 31 dicembre dell'anno 1, dell'anno 10, 100, 1000 e cos\u00ec via. Sicch\u00e9 il XX secolo e il II millennio sono finiti il 31 dicembre 2000, il XXI secolo e il III millennio sono cominciati il 1\u00ba gennaio 2001.\nTuttavia, per semplificare i calcoli delle effemeridi, gli astronomi usano una numerazione che \"non\" salta lo zero e indica gli anni precedenti con numeri negativi: quindi l'anno 0 corrisponde all'1 a.C., il -1 al 2 a.C., e cos\u00ec via.\nStili di datazione del Medioevo e del Rinascimento.\nLa scelta della data (mese e giorno), in cui fare cominciare l'anno si dice stile di datazione. Fino al XVII secolo lo stile di datazione era governato da usanze locali. Lo stile moderno o \"della circoncisione\", secondo cui l'anno comincia il primo gennaio, era gi\u00e0 stata utilizzata da Giulio Cesare, ma si diffuse solo nel XVI secolo, sostituendo gradualmente gli usi locali. Venne adottato in Germania nel 1544, in Francia nel 1564, nello Stato della Chiesa nel 1582 con la riforma gregoriana del calendario. In Scozia, poi, fu adottato nel 1600 e in Inghilterra solo nel 1752.\nDurante il Medioevo l'uso prevalente era quello di far cominciare l'anno il 25 marzo, giorno dell'Incarnazione di Ges\u00f9 secondo il calendario liturgico (festa dell'Annunciazione). La formula completa era \"\"annus ab incarnatione Domini nostri Jesu Christi\".\nCi\u00f2, tuttavia, si prestava a un'ambiguit\u00e0 di un anno nella corrispondenza delle date con quelle dello stile moderno. A Firenze era in vigore lo \"stile fiorentino\", secondo il quale i giorni dal 1\u00ba gennaio al 25 marzo erano assegnati all'anno antecedente secondo lo stile moderno. Anche a Pisa l'anno aveva inizio il 25 marzo, ma il computo degli anni coincideva con quello dello stile moderno solo dal 1\u00ba gennaio al 25 marzo, mentre dopo tale data l'anno era quello successivo a quello ancora in vigore nello stile moderno. L'anno pisano, cio\u00e8, aveva avuto inizio dal 25 marzo dell'anno precedente e pertanto lo \"stile pisano\" comportava una differenza di un anno esatto rispetto allo stile fiorentino.\nIn diverse regioni d'Italia, in particolare ad Arezzo e a Roma, prevalse per\u00f2 lo stile di datazione che faceva cominciare l'anno dal 25 dicembre (\"annus a Nativitate Domini nostri Jesu Christi\"\").\nFu in uso anche uno \"stile veneto\" che faceva cominciare l'anno il 1\u00ba marzo, con gli anni computati in modo simile allo stile fiorentino.\nAltre denominazioni equivalenti.\nIn italiano, anzich\u00e9 \"Anno Domini\", si usa in genere l'espressione \"dopo Cristo\", abbreviata in \"d.C.\".\nEra volgare.\nPer evitare il riferimento al Cristianesimo pur mantenendo la datazione cristiana fu introdotta l'espressione \"vulgaris era\" in italiano \"era volgare\", abbreviata in \"e.V.\"; nei paesi anglosassoni \"common era\", abbreviata in \"C.E.\".\nLe seguenti espressioni sono quindi equivalenti:\nIn lingua inglese, in modo simile all'uso latino, si inserisce l'abbreviazione prima del numero dell'anno per AD, per esempio: AD 2006.\nAnno Salutis.\n\"Anno Salutis\", spesso tradotto dal latino come \"nell'anno di grazia\" o \"nell'anno della salvezza\", \u00e8 un'espressione equivalente ad Anno Domini, perch\u00e9 per il cristianesimo la nascita di Ges\u00f9 segn\u00f2 l'inizio della salvezza.\nSi tratta di un'espressione usata fino al XVIII secolo. Si usa spesso in una forma pi\u00f9 elaborata come \"Anno Nostrae Salutis\" (\"nell'anno della nostra salvezza\"), \"Anno Salutis Humanae\" (\"nell'anno della salvezza degli uomini), \"Anno Reparatae Salutis\" (\"nell'anno della salvezza compiuta\").\nAccuratezza della datazione.\nI Vangeli non indicano in modo preciso la data di nascita di Ges\u00f9 (n\u00e9 l'anno, n\u00e9 il giorno). \u00c8 possibile tuttavia ricavare da essi alcune indicazioni. In base a queste, verso l'anno 527, il monaco Dionigi il Piccolo calcol\u00f2 che la nascita di Cristo fosse avvenuta 753 anni dopo l'anno della fondazione di Roma, e introdusse l'uso di contare gli anni da quella data."}
{"id": "127556", "revid": "14981", "url": "https://it.wikipedia.org/wiki?curid=127556", "title": "Miglioramenti umani dell'Era Cosmica", "text": ""}
{"id": "127557", "revid": "1226", "url": "https://it.wikipedia.org/wiki?curid=127557", "title": "Harley Davidson", "text": ""}
{"id": "127558", "revid": "247222", "url": "https://it.wikipedia.org/wiki?curid=127558", "title": "Fischingen (Svizzera)", "text": "Fischingen (toponimo tedesco) \u00e8 un comune svizzero di 2\u00a0680 abitanti del Canton Turgovia, nel distretto di M\u00fcnchwilen.\nStoria.\nNel 1972 Fischingen ha inglobato i comuni soppressi di Au, Dussnang, Oberwangen e Tannegg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (con Au, Dussnang, Oberwangen e Tannegg):\nGeografia antropica.\nFrazioni.\nIl comune di Fischingen conta pi\u00f9 di 100 insediamenti.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "127559", "revid": "256896", "url": "https://it.wikipedia.org/wiki?curid=127559", "title": "Olimpiadi Internazionali di Matematica", "text": ""}
{"id": "127560", "revid": "110147125", "url": "https://it.wikipedia.org/wiki?curid=127560", "title": "Bichelsee-Balterswil", "text": "Bichelsee-Balterswil (toponimo tedesco) \u00e8 un comune svizzero di 2\u00a0820 abitanti del Canton Turgovia, nel distretto di M\u00fcnchwilen.\nStoria.\nIl comune di Bichelsee-Balterswil \u00e8 stato istituito il 1\u00ba gennaio 1996 con l'aggregazione di comuni soppressi di Balterswil e Bichelsee; capoluogo comunale \u00e8 Bichelsee.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "127562", "revid": "187", "url": "https://it.wikipedia.org/wiki?curid=127562", "title": "Dave Murray (musicista)", "text": "Carriera.\nNasce in una famiglia di umili origini (il padre era disabile, mentre la madre, per tirare avanti, era costretta a fare saltuariamente pulizie a domicilio), costretta a traslocare spesso. Nel 1970 si stabiliscono a Clapton, e poco tempo dopo nasce la sua grande passione per la musica, che si contrappone ad uno scarsissimo interesse per la scuola. Il suo strumento preferito \u00e8 la chitarra, ascoltava prevalentemente blues e il suo idolo \u00e8 Jimi Hendrix: \u00abAvevo 15 anni quando sentii \"Voodoo Child\" alla radio. Da quel momento tutta la mia vita \u00e8 cambiata\u00bb.\nParadossalmente, \u00e8 a scuola che Dave ha la possibilit\u00e0 di formare il suo primo gruppo blues con il suo amico Adrian Smith, gli Evil Ways. Con la fine della scuola nel 1974 la band si scioglie e Dave rimane nell'inattivit\u00e0 fino al 1976, anno in cui entra a far parte degli Iron Maiden di Steve Harris.\nInsieme a Harris, Murray \u00e8 considerato il secondo membro \"originale\" degli Iron Maiden fino al debutto del primo album del 1980. La sua militanza risale agli albori della storia della band, quando alla voce c'era ancora Dennis Wilcock. Sebbene amico di Harris, il rapporto tra Wilcock e Murray era piuttosto ostile e la rivalit\u00e0 tra i due port\u00f2 il chitarrista ad uscire dal gruppo solo dopo sei mesi (il motivo pare fu da rimandare all'atteggiamento dispotico di Wilcock). Nel frattempo Murray entr\u00f2 a far parte degli Urchin, il cui leader \u00e8 Adrian Smith. Tuttavia, dopo pochi mesi, Harris allontan\u00f2 Wilcock dagli Iron Maiden, spinto dal suo atteggiamento arrogante e dittatoriale (era riuscito a far entrare nel gruppo una tastiera per la prima ed ultima volta), e richiam\u00f2 definitivamente Murray."}
{"id": "127563", "revid": "104485", "url": "https://it.wikipedia.org/wiki?curid=127563", "title": "Vancouver", "text": "Vancouver (: ) \u00e8 una citt\u00e0 canadese, sulla costa Pacifica della provincia canadese della Columbia Britannica, situata nella parte meridionale della provincia, uno dei maggiori porti dell'Oceano Pacifico, delimitata dallo Stretto di Georgia, dal fiume Fraser, e dalla catena montuosa delle Montagne Costiere. Il nome \u00e8 in onore del capitano George Vancouver, esploratore britannico. Secondo il censimento del 2016 la popolazione della citt\u00e0 ammonta a abitanti, mentre l'area urbana ne conta ; Vancouver fa infatti parte della regione metropolitana conosciuta come \"Greater Vancouver Regional District\" (GVRD) o Metro Vancouver, i cui abitanti nel 2016 la rendono la pi\u00f9 grande area metropolitana nel Canada occidentale, e la terza pi\u00f9 grande nel paese. La popolazione metropolitana \u00e8 proiettata a raggiungere i 3 milioni di abitanti entro il 2021, mentre la densit\u00e0 di popolazione \u00e8 tra le pi\u00f9 alte del Nord America, e la pone al quarto posto (dopo New York, San Francisco e Citt\u00e0 del Messico); l'andamento porta a stimare che possa raggiungere il secondo posto entro il 2021. \nCome in buona parte del Canada, anche Vancouver etnicamente \u00e8 molto diversificata: basti pensare che il 52,8% dei residenti della citt\u00e0 e il 41,8% dell'area metropolitana ha come prima lingua un idioma diverso dall'inglese. La sua economia ha tradizionalmente fatto leva sulle risorse della Columbia Britannica (forestali, minerarie, pesca e agricoltura), ma tuttavia \u00e8 andata diversificandosi nel tempo, e oggi Vancouver ha un'importante e vitale industria nel settore dei servizi e del turismo. La citt\u00e0 \u00e8 diventata il pi\u00f9 grande polo di produzione cinematografica del Nord America dopo Los Angeles e New York, tanto da guadagnarsi il soprannome di \"Hollywood del Nord\" (\"Hollywood North\"). Vancouver ha avuto un'espansione nell'industria dell'alta tecnologia, in particolare nello sviluppo dei videogiochi.\n\u00c8 costantemente classificata fra le prime tre citt\u00e0 pi\u00f9 vivibili del mondo. Secondo il rapporto 2010 della Mercer Human Resource Consulting, ad esempio, Vancouver \u00e8 considerata la prima citt\u00e0 al mondo per qualit\u00e0 di vita. Nel 2007 Vancouver era la citt\u00e0 pi\u00f9 cara del Canada dopo Toronto e l'89\u00aa a livello globale. Tra il febbraio e il marzo del 2010 Vancouver, insieme a Whistler (comprensorio sciistico situato a nord della citt\u00e0), ha ospitato le Olimpiadi invernali e i Giochi paralimpici invernali.\nGeografia fisica.\nTerritorio.\n\u00c8 la maggiore citt\u00e0 canadese sulla costa pacifica ed \u00e8 proprio l'Oceano Pacifico a caratterizzare il clima, rendendolo tra i pi\u00f9 miti del paese nordamericano. \u00c8 adiacente allo stretto di Georgia e all'isola di Vancouver (\"Vancouver Island\"), a sud \u00e8 delimitata dalla foce del fiume Fraser e al nord dai fiordi Burrard Inlet, Indian Arm e le montagne costiere. Al nord e ovest della citt\u00e0 si estendono le montagne della costiera, sulle quali si trovano piste sciistiche.\nClima.\nDal punto di vista climatico, Vancouver va contro lo stereotipo canadese ed \u00e8, tra quelle medio-grandi, la citt\u00e0 del Canada ad avere le temperature pi\u00f9 miti. Durante le soleggiate giornate estive si raggiungono facilmente i , ma molto di rado vengono toccati i 30\u00b0. Le notti estive sono fresche, con temperature minime medie attorno ai . L'estate \u00e8 temperata: luglio e agosto, i mesi pi\u00f9 caldi, hanno una media mensile di . Durante l'inverno le temperature massime arrivano a e raramente la temperatura scende di molti gradi sotto lo zero; a gennaio, il mese pi\u00f9 freddo, la media delle minime \u00e8 di +.\nIn genere durante l'autunno, l'inverno ed i primi giorni di primavera, la citt\u00e0 \u00e8 soggetta a frequenti piogge, ma il clima \u00e8 talmente mutevole che pu\u00f2 piovere per giorni e ad un tratto pu\u00f2 spuntare il sole.\nIn effetti Vancouver ha una media di con minimo a luglio () e massimo a dicembre . Le precipitazioni nevose superano i annui, anche se in genere non nevica pi\u00f9 di 3 o 4 giorni all'anno. Tra i rari episodi di intensa precipitazione nevosa pu\u00f2 esser ricordato l'inverno record nel 2008-2009.\nPer rendere l'idea di quanto mutevole possa essere una giornata tipo a Vancouver, in citt\u00e0 esiste un detto che recita: \"A Vancouver quando esci di casa al mattino ti porti l'ombrello e gli occhiali da sole\".\nStoria.\nI dati in mano agli archeologi indicano la presenza di popoli aborigeni nella zona di Vancouver tra i e i 9000 anni fa. Point Grey, nel 1791, fu il primo punto esplorato da un europeo, pi\u00f9 precisamente dallo spagnolo Jos\u00e9 Mar\u00eda Narv\u00e1ez, seguito da George Vancouver, che si spinse fino al porto interno di Burrard Inlet nel 1792 e diede diversi nomi inglesi ai luoghi.\nIl commerciante Simon Fraser della Compagnia del Nord-Ovest e il suo equipaggio furono i primi europei nel 1808 a mettere piede sul sito della citt\u00e0 odierna, avendo prima disceso il fiume Fraser.\nLa corsa all'oro nel 1861 port\u00f2 uomini, provenienti soprattutto dalla California, alla foce del Fraser e di quella che sarebbe diventata Vancouver. Il primo insediamento europeo fu creato nel 1862 presso McLeery's Farm sul fiume Fraser, appena ad est dell'antico villaggio di Musqueam in quello che ora \u00e8 Mariole. Vancouver si presenta quindi come una delle citt\u00e0 pi\u00f9 giovani della Columbia Britannica.\nNel 1880 arriv\u00f2 il treno con la Canadian Pacific Railway (CPR).\nLa costruzione della ferrovia fu tra le condizioni preliminari per l'adesione della Columbia Britannica alla Confederazione canadese nel 1871.\nVancouver ottenne il rango di citt\u00e0 il 6 aprile 1886. Il nome, in onore di George Vancouver, fu scelto dal presidente della CPR. Un grande incendio scoppi\u00f2 il 13 giugno 1886 radendo al suolo l'intera citt\u00e0. Ma venne ricostruita rapidamente, e nello stesso anno venne fondato il Dipartimento dei Vigili del fuoco di Vancouver.\nDa un insediamento di persone nel 1881, Vancouver aveva gi\u00e0 abitanti alla fine del secolo e addirittura nel 1911.\nL'economia inizialmente fu dominata da grandi imprese come la CPR, che aveva il capitale necessario per consentire il rapido sviluppo della nuova citt\u00e0. Alcuni industrie nel campo del manifatturiero e lo sfruttamento delle risorse naturali furono la spina dorsale dell'economia cittadina, il tutto affiancato dal porto che grazie al traffico commerciale divenne il settore economico pi\u00f9 importante di Vancouver dal 1930.\nIl predominio economico da parte delle grandi imprese si accompagn\u00f2 spesso a movimenti militanti dei lavoratori. Il primo grande sciopero avvenne nel 1903 da parte dei dipendenti delle ferrovie. Il leader laburista Frank Rogers venne ucciso dalla polizia mentre picchettava durante lo sciopero. Il primo sciopero generale si \u00e8 verificato a seguito della morte di un altro leader laburista, Ginger Goodwin, nel 1918, presso le miniere di carbone di Cumberland sull'Isola di Vancouver. Una tregua nelle tensioni avvenne solo negli anni venti, ma fu spezzata dalla Grande depressione. La maggior parte degli scioperi degli anni trenta furono guidati da organizzatori del partito comunista. Gli scioperi raggiunsero il picco nel 1935, quando i disoccupati si riversarono in citt\u00e0 per protestare contro le condizioni nei campi di gestiti dai militari nelle zone remote della provincia.\nAltri movimenti sociali, come la prima ondata femminista e la riforma morale, furono influenti, e contribuirono allo sviluppo di Vancouver. Mary Ellen Smith divenne la prima donna eletta in una legislatura provinciale in Canada nel 1918. Il proibizionismo sugli alcolici inizi\u00f2 all'epoca della Prima guerra mondiale e dur\u00f2 fino al 1921, quando il governo provinciale stabil\u00ec il controllo sulle vendite di alcolici che esiste ancor oggi.\nDal 1\u00ba gennaio 1929 la popolazione di Vancouver era di abitanti tanto da occupare tutta la penisola tra il Burrard Inlet e il fiume Fraser. La fusione con Point Grey e South Vancouver hanno dato alla citt\u00e0 i suoi definitivi contorni, tanto da rappresentare oggi la terza pi\u00f9 grande metropoli del paese.\nNel 1986 si \u00e8 svolta a Vancouver l'Expo 1986 con il tema \"Mondo in movimento - Mondo in contatto\" e ha superato i 22 milioni di visitatori.\nSociet\u00e0.\nQualit\u00e0 della vita.\nA livello mondiale Vancouver \u00e8 stata la prima classificata tra le citt\u00e0 dove si vive meglio secondo un'indagine dell'Economist e si \u00e8 sempre trovata comunque in ottima posizione anche negli anni precedenti e successivi.\nLa citt\u00e0 \u00e8 molto attiva economicamente e socialmente. Presenta un ottimo grado di integrazione tra le comunit\u00e0 etniche residenti qui da molto tempo, soprattutto provenienti dal sud-est asiatico.\nLa popolazione di origine asiatica \u00e8 talmente numerosa che la citt\u00e0 viene spesso soprannominata \"Hong Kouver\", in merito al fatto che qui si sono stabiliti molti facoltosi cinesi fuggiti da Hong Kong prima che questa fosse restituita alla Cina nel 1997.\nNonostante la citt\u00e0 goda di un elevato tenore e qualit\u00e0 di vita, fenomeni come il vagabondaggio e i senzatetto, sono molto diffusi, specialmente nel East Side e a sud del \"Downtown\", tanto da essere indicati nelle maggiori guide turistiche come possibili fonti di problemi per i visitatori.\nLa ragione dell'elevato numero di senzatetto sta principalmente nel fatto che, essendo climaticamente la citt\u00e0 pi\u00f9 vivibile del Canada, molti vagabondi vi si stabiliscono.\nNonostante ci\u00f2, la grande maggioranza di essi \u00e8 composta da persone inoffensive che quasi non fanno caso ai passanti. Episodi di violenza sono molto rari anche se \u00e8 sempre bene tener presente le regole del buon senso, specialmente nelle ore notturne se si passeggia nelle aree isolate.\nCriminalit\u00e0.\nDal punto di vista della sicurezza, la citt\u00e0 di Vancouver ha una bassa percentuale di episodi criminosi. Nonostante i crimini violenti (omicidi, stupri, rapine a mano armata) siano talmente rari da potersi considerare inesistenti, la citt\u00e0 soffre del problema legato agli scippi, furti negli appartamenti e furti di automobili ai danni dei cittadini.\nNonostante tali crimini vengano considerati un problema serio dalla Polizia Canadese, la percentuale di essi, specialmente se rapportata ai vicini USA ma anche all'Italia, \u00e8 da considerarsi molto bassa.\nLe aree pi\u00f9 a rischio si trovano nella zona compresa tra East Hastings Street e Nord Main Street. Entrambe le strade formano un incrocio nella zona Est del \"Downtown\" della citt\u00e0.\nAnche l'area dell'East End si compone di alcune zone a rischio, ma come sopracitato, se comparate con gli USA e l'Europa, queste zone possono essere definite a \"rischio ridotto\".\nCultura.\nNegli ultimi anni Vancouver \u00e8 diventata una citt\u00e0 importante come ponte con l'Asia. Le radici indigene si vedono nell'arte di Bill Reid e nell'architettura di Arthur Erickson.\nIstruzione.\nVancouver \u00e8 sede di due universit\u00e0 notevoli, l'Universit\u00e0 della Columbia Britannica e la \"Simon Fraser University\".\nHollywood del nord.\nNegli ultimi anni Vancouver \u00e8 divenuta famosa anche per un soprannome datole dagli americani \"Hollywood North\".\nTale soprannome \u00e8 dato dal fatto che la citt\u00e0 \u00e8 spesso scelta come \"location\" per moltissimi film e serie televisive americane tra cui: \"Dark Angel\", \"The Sentinel\", \" Renegade\", \"Booker\", \"Diagnosis Murder\", \"Cobra\", \"UC:Undercover\", \"Conviction\", \"Due South\", \"The Good Doctor\", \"Saving Hope\", \"Cold Squad\", \"Smallville\", \"Continuum\", \"Supernatural\", The Flash, Arrow, Legends of Tomorrow, Batwoman, Black Lightning, Riverdale, Supergirl, \"Stargate SG1\", \"21 Jump Street\", \"The Closer\", \"Major Crimes\", \"Motive\", \"The Highlander\", \"Ballistic\", \"Elektra\", ', \"Catwoman\", \"4400\", \"Millennium\", \"The Killing\", \"Grey's Anatomy\", \"50/50\", \"Street Justice\", \"The L Word\", \"Changeling\", ', \"\", \"CSI - Scena del crimine\", \"CSI:NY\", \"Castle\", \"Criminal Minds\" e suoi spin-off, \"C'era una volta\", buona parte della serie Tv \"X-Files\", \"Station 19, Riverdale\" e molti film per la televisione.\n\u00c8 inoltre sede della casa cinematografica Lions Gate Entertainment.\nGeografia antropica.\nUrbanistica.\nCitt\u00e0 sotterranea.\nMeno delle maggiori citt\u00e0 del Canada, anche Vancouver dispone della cosiddetta \"citt\u00e0 sotterranea\" e cio\u00e8 l'insieme di gallerie piene di negozi ed attivit\u00e0 commerciali di vario genere che passano da un palazzo all'altro. La \"citt\u00e0 sotterranea\" di Vancouver \u00e8 comunque molto limitata (circa di gallerie), specialmente se rapportata a realt\u00e0 quali Montr\u00e9al e Toronto.\nSkyline.\nFino alla met\u00e0 degli anni novanta del XX secolo, la citt\u00e0 di Vancouver disponeva di un ridottissimo numero di grattacieli, tra cui spiccava la Scotia Tower, sede locale della Banca della Nova Scotia ( - 34 piani). A partire dal 1997 in poi, con l'arrivo in citt\u00e0 di nuovi e facoltosi immigrati, specialmente da Hong Kong, la citt\u00e0 ha velocemente iniziato a crescere e cos\u00ec, vista la necessit\u00e0 e le numerose richieste, si \u00e8 cominciato a costruire nuovi edifici residenziali nel centro.\nL'enorme quantit\u00e0 di grattacieli commerciali e residenziali costruiti dal 1997 e fino al 2004, hanno fatto posizionare Vancouver al 3\u00ba posto nella graduatoria delle 'citt\u00e0 verticali\" del Nord America, con una densit\u00e0 di grattacieli per chilometro quadrato che la colloca terza dietro a New York e San Francisco.\nI grattacieli pi\u00f9 alti della citt\u00e0 sono:\nOltre a questi grattacieli, il centro della citt\u00e0 dispone di pi\u00f9 di un centinaio di palazzi di altezza superiore ai 20 piani, adibiti a uffici o abitazioni. Dal punto di vista del design costruttivo, la stragrande maggioranza degli edifici \u00e8 composta da enormi vetrate blu o verdi con strutture portanti in acciaio e cemento.\nSuddivisioni amministrative.\nL'area metropolitana (Metro Vancouver) \u00e8 divisa in 21 comuni (\"municipalities\"):\nEconomia.\nL'economia di Vancouver \u00e8 basata sul porto, il pi\u00f9 grande del Canada, nonch\u00e9 uno dei principali dell'intero Nord America riguardo al commercio con l'Asia.\nNonostante questo, negli ultimi 15 anni, la citt\u00e0 ha saputo diversificare molto i propri ambiti commerciali, ed attualmente \u00e8 sede di diverse aziende del settore informatico, bancario e dei servizi.\nLa software house Electronic Arts ha una sua sede proprio a Vancouver. \u00c8 in questa sede infatti che vengono prodotti il maggior numero di videogame del brand \"EA Sports\", uno dei pi\u00f9 redditizi grazie soprattutto al calcio e agli sport americani.\nNonostante la citt\u00e0 sia animata da una scena economica molto dinamica, la sua crescita in termini di PIL risulta molto bassa rispetto alle altre maggiori citt\u00e0 canadesi (Toronto, Montr\u00e9al, Calgary) ed inoltre vi \u00e8 il maggior numero di lavoratori iscritti a sindacati di categoria.\nTurismo.\nVancouver \u00e8 una delle citt\u00e0 pi\u00f9 dinamiche e trasformiste di tutto il Canada ed offre diversi divertimenti e svaghi.\nLa via pi\u00f9 famosa della citt\u00e0 \u00e8 senz'altro Robson Street, situata nel cuore del \"Downtown\", e pu\u00f2 essere paragonata a via Toledo a Napoli, via Monte Napoleone a Milano o via del Corso a Roma; un'altra strada molto praticata \u00e8 \"Davie Street\", parallela alla Robson Street, trasgressiva nei gusti e nelle tendenze, piena di locali etnici e m\u00e8ta d'incontri notturni.\nAltra famosa strada di Vancouver \u00e8 la \"Granville Street\", che per quasi la totalit\u00e0 della sua lunghezza \u00e8 circondata da locali cinematografici, teatri, pub e locali notturni dove in qualsiasi ora della giornata si esibiscono artisti provenienti anche dall'estero. \"Granville Island\", situata tra il centro e Kitsilano, \u00e8 un'altra zona di teatri, ristoranti e mercati pubblici. \nA livello turistico-abitativo, la citt\u00e0 dispone di ottimi servizi pubblici e ricreativi: un'ottima rete di trasporto pubblico che comprende la metropolitana, autobus e traghetti che fanno la spola quotidianamente tra il \"Downtown\" e il quartiere di North Vancouver.\nGrouse Mountain per gli amanti dello sci e dello snowboard si trova giusto a 20 minuti dal centro.\nLa citt\u00e0 inoltre dispone di moltissime aree verdi, campi sportivi ed una grande rete di piste ciclabili che permettono ai cittadini ed ai visitatori di godere la citt\u00e0 in bici o a piedi.\nUn'alternativa molto pi\u00f9 economica al ben noto Capilano Suspension Bridge \u00e8 il Lynn Park, posto sempre sulla sponda di Vancouver Nord, ma pi\u00f9 a est.\nInfrastrutture e trasporti.\nLa citt\u00e0 di Vancouver dispone di un Aeroporto Internazionale (YVR). L'aeroporto, un tempo di importanza minore, negli ultimi anni, grazie alla crescita economica ed ai XXI Giochi olimpici invernali del 2010, sta subendo lavori di ampliamento ed il suo traffico \u00e8 in costante aumento, sia sulle tratte USA - Canada che sulle tratte intercontinentali.\nLa citt\u00e0 \u00e8 collegata al resto del Canada tramite l'autostrada HWY1 meglio nota come \"Trans-Canada HighWay\".\nIl treno, sebbene in Canada come in USA sia un mezzo di trasporto poco considerato, ha un suo Terminal dedicato nella \"Pacific Central Station\".\nI mezzi di trasporto pubblico della Citt\u00e0 di Vancouver offrono efficienza e tecnologia al tempo stesso.\n\"Translink\", la Societ\u00e0 che gestisce il trasporto pubblico cittadino, dispone di ben quattro tipologie diverse di sistemi di trasporto:\nAmministrazione.\nGemellaggi.\nVancouver \u00e8 gemellata con:\nSport.\nA livello sportivo la citt\u00e0 \u00e8 sede della squadra di hockey su ghiaccio dei Vancouver Canucks, i quali hanno la loro \"casa\" nello stadio denominato Rogers Arena; vi giocano inoltre i BC Lions, squadra della Lega Canadese di Football, la squadra di calcio dei Vancouver Whitecaps che milita dal 2011 nella Major League Soccer, la prima divisione del campionato statunitense-canadese e la squadra di Box Lacrosse dei Vancouver Warriors che milita nella National Lacrosse League.\nFino al 2001, Vancouver vantava anche una squadra di basket militante nell'NBA: i Grizzlies. Nel 2001 la sede della squadra fu trasferita a Memphis, Tennessee.\nPer quanto riguarda il baseball Vancouver ha due squadre militanti nella Northwest League, costola della Minor League Baseball, gli Athletics con le divise gialloverdi e i rossoneri Canadians, riconosciuto all'unanimit\u00e0 come team pi\u00f9 importante della citt\u00e0, e che gioca le partite allo storico \"Nat Bailey Stadium\", che vanta una storia di pi\u00f9 di 100 anni.\nLa citt\u00e0, che in passato ha gi\u00e0 ospitato diverse gare di Coppa del mondo di sci alpino, \u00e8 stata scelta come sede per i XXI Giochi olimpici invernali del 2010. Il paese di Whistler ha ospitato le gare alpine mentre gli altri spettacoli hanno avuto luogo a Vancouver."}
{"id": "127570", "revid": "287204", "url": "https://it.wikipedia.org/wiki?curid=127570", "title": "Peto", "text": ""}
{"id": "127571", "revid": "73322", "url": "https://it.wikipedia.org/wiki?curid=127571", "title": "Scoreggia", "text": ""}
{"id": "127577", "revid": "1543377", "url": "https://it.wikipedia.org/wiki?curid=127577", "title": "Flato vaginale", "text": "L'espressione flato vaginale o flatus vaginalis viene usata per indicare un rumore vaginale tipicamente descritto come un suono molto debole, ma nel contempo molto simile a quello che si verifica in caso di flatulenza anale. Il flato vaginale \u00e8 generalmente dovuto a\ndue tipi di fenomeni completamente differenti per natura.\nOrigine fisica.\nIl primo \u00e8 l'emissione rumorosa di aria dalla vagina che si pu\u00f2 provare durante l'atto sessuale. In lingua francese e in lingua inglese esistono, per indicare il fenomeno, due termini che vengono usati senza particolari inflessioni volgari; essi sono rispettivamente \"pet vaginal\" e \"queef\". Il nome \u00e8 dovuto al fatto che il suono prodotto \u00e8 simile a quello prodotto dalla normale flatulenza rettale. Durante l'attivit\u00e0 sessuale, la penetrazione dell'organo genitale maschile in quello femminile pu\u00f2 comprimere aria nella vagina e quando tale aria si espande, in seguito all'uscita del membro maschile, si pu\u00f2 produrre un caratteristico rumore. \nSecondo alcuni autori durante il rapporto sessuale l'aria pu\u00f2 essere letteralmente risucchiata dalla vagina, rimanere intrappolata nel fornice vaginale posteriore e, probabilmente in conseguenza di movimenti improvvisi, essere rilasciata producendo il tipico rumore.\nIl flatus vaginale durante il coito, non ha significato clinico, per quanto potenzialmente disturbante, anche perch\u00e9 non ha natura soggettiva dipendendo sia dalla forma della vagina che del pene e dalla posizione assunta durante il coito. Pu\u00f2 anche essere indotta autonomamente tramite contrazione del muscolo, conseguente contenimento d'aria e rilascio.\nOrigine patologica.\nNel secondo caso rappresenta la manifestazione clinica di una sopravvenuta soluzione di continuit\u00e0 anatomica tra il retto e la vagina a seguito di una lesione perforante le pareti dei due organi, conseguente da patologie di varia natura, definita fistola retto-vaginale.\nUn lavoro del 1986 mise in evidenza come era piuttosto comune (circa l'11%) riscontrare la presenza di aria in vagina a seguito di esecuzione di una tomografia computerizzata in pazienti per altro normali, mentre una marcata distensione della vagina dovuta ad aria e visualizzazione su pi\u00f9 di un'immagine veniva riscontrata solo in caso di fistola enterovaginale.\nPatogenesi.\nIl flatus vaginale rappresenta l'emissione di gas prodotti nel retto e passati in vagina per la lesione perforante i tessuti dei due organi.\nLa fistola retto-vaginale \u00e8 causa del flatus ed \u00e8 una complicanza rara delle malattie infiammatorie croniche intestinali, di traumi ostetrici, della chirurgia pelvica, della radioterapia e di traumi vari.\nTrattamento.\nQuesta di solito si tratta con un approccio conservativo di tipo medico che prevede una diminuzione del transito fecale fino a risoluzione del quadro infiammatorio e completa cicatrizzazione della fistola legata al trauma chirurgico. \nTalvolta il flatus conseguenza di una fistola dovuta a escissione di una ghiandola del Bartolini infiammata.\nNei casi pi\u00f9 gravi specie se accompagnati da una mancata continenza esclusiva delle feci nel canale rettale, solo dopo mesi dal primo intervento, si ricorre a un secondo intervento riparatorio con una colostomia provvisoria associata fino alla completa risoluzione del quadro infiammatorio della fistola retto-vaginale preesistente.\nSe il disturbo \u00e8 dovuto alla causa pi\u00f9 comune, cio\u00e8 alla emissione rumorosa di aria dalla vagina durante o subito dopo l'atto sessuale, gli esercizi per aumentare il tono del pavimento pelvico potrebbero essere utili per contrastare la penetrazione d'aria durante l'atto stesso e quindi prevenire il flato. \nTali esercizi, pi\u00f9 noti con il nome di esercizi di Kegel, consistono in contrazioni e rilassamenti ripetuti dei muscoli del pavimento pelvico, e in particolare nel rafforzamento dei muscoli pubococcigei. \nLa validit\u00e0 di tali esercizi \u00e8 stata comprovata in donne affette da incontinenza urinaria e da prolasso rettale. La reale efficacia di tali esercizi nell'evenienza di flato vaginale necessita tuttavia di ulteriori conferme."}
{"id": "127578", "revid": "174925", "url": "https://it.wikipedia.org/wiki?curid=127578", "title": "Paolo Sabati\u00e9r", "text": ""}
{"id": "127580", "revid": "1609279", "url": "https://it.wikipedia.org/wiki?curid=127580", "title": "Prostata", "text": "La prostata (pronuncia: ), o ghiandola prostatica, \u00e8 una ghiandola che fa parte dell'apparato genitale maschile dei mammiferi. La sua funzione principale \u00e8 quella di produrre ed emettere il liquido prostatico, uno dei costituenti dello sperma, che contiene gli elementi necessari a nutrire e veicolare gli spermatozoi. La prostata differisce considerevolmente tra le varie specie di mammiferi, per le caratteristiche anatomiche, chimiche e fisiologiche. La prostata dell'uomo pu\u00f2 essere palpata mediante esame rettale, essendo collocata circa 5\u00a0cm anteriormente al retto e all'ano.\nAnatomia macroscopica.\nStruttura.\nLa prostata dell'uomo \u00e8 una ghiandola fibro-muscolare impari e mediana della piccola pelvi maschile. La forma, nel soggetto normale, \u00e8 piramidale con base in alto e apice in basso, simile ad una castagna, ma talvolta assume una forma a mezzaluna o in caso di ipertrofia a ciambella. Ha un diametro trasversale medio di 4 cm alla base, verticalmente \u00e8 lunga 3\u00a0cm e antero-posteriormente circa 2\u00a0cm per un peso di 10-20 g nei soggetti normali, che tuttavia pu\u00f2 aumentare di svariate volte in caso di IPB (iperplasia prostatica benigna). Possiede una base, un apice, una faccia anteriore, una faccia posteriore e due facce infero-laterali.\nLa base, posta superiormente, \u00e8 appiattita ed \u00e8 in rapporto con il collo della vescica, mentre l'apice \u00e8 la porzione inferiore della ghiandola e segna il passaggio dalla porzione prostatica a quella membranosa dell'uretra. La faccia anteriore \u00e8 convessa e collegata con la sinfisi pubica (che gli \u00e8 anteriore) dai legamenti puboprostatici, ma la ghiandola ne \u00e8 separata dal plesso venoso del Santorini, posto all'interno della fascia endopelvica, e da uno strato di tessuto connettivo fibroadiposo lassamente adeso alla ghiandola. Dalla faccia anteriore, antero-superiormente rispetto all'apice, e tra il terzo anteriore e quello intermedio della ghiandola, emerge l'uretra. Nella prostata la porzione anteriore \u00e8 generalmente povera di tessuto ghiandolare e costituita perlopi\u00f9 da tessuto fibromuscolare.\nLa faccia anteriore e le facce infero-laterali sono ricoperte rispettivamente dalla fascia endopelvica e dalla fascia prostatica laterale su entrambi i lati, che ne rappresenta la continuazione laterale e si continua poi posteriormente andando a costituire la fascia rettale laterale che ricopre le porzioni laterali del retto. Le facce infero-laterali sono in rapporto con il muscolo elevatore dell'ano e i muscoli laterali della pelvi, da cui sono separati da un sottile strato di tessuto connettivo.\nLa faccia posteriore della prostata \u00e8 trasversalmente piatta o concava e convessa verticalmente ed \u00e8 separata dal retto dalla fascia del Denonvilliers, anch'essa continua con le fasce prostatiche laterali, che vi aderisce nella porzione centrale mentre racchiude due fasci neurovascolari postero-lateralmente alla ghiandola. Posteriormente alla fascia del Denonvilliers la prostata \u00e8 comunque separata dal retto dal tessuto adiposo prerettale contenuto nell'omonimo spazio fasciale.\nLo spazio delimitato dalla fascia del Denonvilliers ha come \"soffitto\" il peritoneo che ricopre la base della vescica. I due condotti eiaculatori entrano postero-medialmente alla faccia posteriore presso due depressioni e poco al di sotto di queste vi \u00e8 un lieve solco mediano che originariamente divideva la prostata nei lobi laterali destro e sinistro. La prostata \u00e8 composta anche da tessuto muscolare. Lo sfintere uretrale interno \u00e8 costituito da fasci circolari di muscolatura liscia posti all'interno della ghiandola, presso la sua base, che si fondono con la muscolatura del collo della vescica. Davanti a questo strato del muscolo scheletrico discende e si fonde con lo sfintere uretrale esterno, posto attorno all'apice della prostata nella loggia perineale profonda.\nQuesta muscolatura \u00e8 ancorata tramite fibre collagene agli strati fasciali attorno alla prostata che ne costituiscono la sua \"capsula\" e allo stesso tessuto fibromuscolare della prostata. Posteriormente alla prostata decorre il muscolo rettouretrale, che origina dalla parete del retto (strato longitudinale esterno) tramite due fasci muscolari che si uniscono per poi andarsi ad inserire nel centro tendineo del perineo. Il tessuto ghiandolare prostatico pu\u00f2 essere diviso in tre zone cui si aggiunge, a completare l'organo, lo stroma fibromuscolare anteriore.\nArterie.\nLa prostata \u00e8 irrorata da rami delle arterie pudenda interna, vescicale inferiore e dall'arteria rettale mediale che sono rami dell'arteria iliaca interna. I rami delle arterie principali della prostata decorrono nel fascio neuromuscolare postero-laterale alla ghiandola e da l\u00ec vi si distribuiscono sulla faccia posteriore. L'arteria vescicale inferiore irrora generalmente con due rami il collo della vescica e la base della prostata, inviando anche rami anteriormente alla ghiandola. I vasi posteriori decorrono dietro la prostata emettendo rami che vi entrano perpendicolarmente.\nVene.\nLe vene si distribuiscono alla prostata mediante un plesso venoso anteriore (plesso del Santorini) e tramite vene che decorrono nel fascio neurovascolare postero-laterale alla ghiandola. Il plesso del Santorini \u00e8 situato subito all'interno della fascia endopelvica, dietro la sinfisi pubica, e contiene le vene di maggior calibro in cui drena il sangue della prostata, mentre le vene dei fasci posteriori sono pi\u00f9 piccole. Le vene prostatiche e vescicali anteriori drenano nel plesso vescicale che ha nella vena pudenda interna, e queste a loro volta nella vena iliaca interna.\nLinfa.\nI vasi linfatici della prostata drenano nei linfonodi iliaci interni (vasi linfatici della faccia anteriore) ed esterni (vasi linfatici della faccia posteriore), sacrali ed otturatori.\nInnervazione.\nLa prostata \u00e8 innervata dal plesso ipogastrico inferiore ed i suoi rami creano un ulteriore plesso arcuato sulla ghiandola. Buona parte dei nervi decorrono lungo i fasci neurovascolari postero-laterali accollati alla ghiandola. Lo sfintere uretrale esterno \u00e8 molto innervato, cos\u00ec come la capsula, scarse invece le fibre nervose sulla faccia anteriore e ancora di pi\u00f9 nella zona periferica. I nervi perforano la capsula e si distribuiscono nella tonaca muscolare, nello stroma e lungo le arterie. Lo sfintere vescicale esterno \u00e8 innervato dal nervo pudendo che emette due rami che si dirigono postero-medialmente per innervare la giunzione prostatovescicale.\nAnatomia microscopica.\nIl tessuto ghiandolare della prostata \u00e8 costituito da un numero variabile da 30 a 50 ghiandole tubuloalveolari ramificate, spesso chiamate anche ghiandole otricolari, immerse in uno stroma fibromuscolare. Lo stroma \u00e8 pi\u00f9 abbondante nella parte anteriore della prostata dove forma lo stroma fibromuscolare anteriore, privo di ghiandole. Esso inoltre costituisce una sottile capsula per l'organo da cui si dipartono spessi setti incompleti che nella vita fetale lo dividono in cinque lobi, nell'adulto tuttavia i lobi non sono pi\u00f9 chiaramente distinguibili. Le ghiandole otricolari sono invece poste, come detto nelle tre zone in cui \u00e8 suddiviso il tessuto ghiandolare prostatico.\nCiascuna ghiandola otricolare \u00e8 costituita da numerosi acini provvisti di papille, che riversano il loro secreto in piccoli condotti che si uniscono a formare un dotto per ciascuna ghiandola, per un totale di 12-20 dotti. Ognuno di essi decorre all'interno del parenchima sino a raggiungere l'uretra prostatica dove sbocca lateralmente al collicolo seminale. Le due depressioni che fiancheggiano il collicolo seminale nell'uretra prostatica sono dette seni prostatici ed \u00e8 qui che si aprono tutti i dotti della ghiandola. I dotti variano in lunghezza a seconda della collocazione delle ghiandole, i pi\u00f9 lunghi sono quelli posti nella zona periferica che possiede anche le ghiandole dalla struttura pi\u00f9 complessa, i pi\u00f9 corti nella zona transizionale che possiede ghiandole semplici e ghiandole mucose. Le ghiandole mucose sono pi\u00f9 facilmente riscontrabili in soggetti giovani, dato che tendono a scomparire con l'et\u00e0.\nGli acini sono costituiti da epitelio cilindrico, semplice o pseudostratificato con una certa variabilit\u00e0, sono avvolti da un plesso di capillari ed \u00e8 di frequente riscontro trovarvi i corpi amilacei, aggregati di colloide. Le cellule che compongono gli acini hanno grossi nuclei basali rotondi e un citoplasma debolmente colorabile in EE, sono spesso riscontrabili vescicole secretorie nella porzione apicale. Inframmezzate alle cellule secernenti sono state individuate cellule neuroendocrine che contengono enolasi neurone-specifica, cromogranina e serotonina e la cui funzione \u00e8 sconosciuta. Alla base delle ghiandole sono inoltre riscontrabili alcune cellule epiteliali piatte che costituiscono gli elementi staminali della prostata. I piccoli dotti che si dipartono dagli acini sono rivestiti da un singolo strato di cellule epiteliali, mentre i dotti prostatici in cui confluiscono possiedono una parete formata da un doppio strato di cellule, costituito nella porzione basale da cellule cubiche, in quella luminale da cellule cilindriche.\nPatologie.\nL'iperplasia prostatica benigna e il cancro alla prostata (\u00e8 la forma di tumore pi\u00f9 frequente nel sesso maschile) sono alcune delle malattie pi\u00f9 frequenti.\nLo screening per il tumore della prostata in uomini asintomatici e che non presentano familiarit\u00e0 \u00e8 stato per molti anni condotto con il dosaggio del PSA (semenogelasi) sierico. Numerosi studi clinici hanno dimostrato che l'uso del PSA come screening per il tumore della prostata non portava ad una riduzione della mortalit\u00e0 per questo tumore, per cui questo test oggi non viene pi\u00f9 consigliato come metodica di screening (cio\u00e8 in uomini che non hanno segni o sintomi di patologia prostatica).\nRilevato il tumore alla prostata il trattamento si basa sulle dimensioni del tumore, sulle sue caratteristiche biologiche (grading di Gleason), sull'et\u00e0 del paziente e sulle sue condizioni generali.\nLa malattia localizzata pu\u00f2 essere trattata con la chirurgia (prostatectomia radicale) o con la radioterapia (sia a fasci esterni che brachiterapia). \u00c8 necessario per\u00f2 tenere in considerazione gli inevitabili effetti collaterali di questi trattamenti (impotenza, incontinenza). Per questo in determinate situazioni pu\u00f2 essere consigliabile non eseguire nessun trattamento immediato ma eseguire dei controlli seriati nel tempo (\"watchful waiting\")."}
{"id": "127581", "revid": "1798099", "url": "https://it.wikipedia.org/wiki?curid=127581", "title": "Massaggio prostatico", "text": "Il massaggio prostatico \u00e8 una pratica medica utilizzata in urologia, consistente nella stimolazione della prostata con lo scopo di provocare lo svuotamento del liquido prostatico residuo, oltre allo scopo diagnostico per le prostatiti di origine batterica.\nUtilizzo.\nViene realizzato per via rettale o per via perineale, per la diagnosi delle prostatiti batteriche, in particolare quelle croniche.\nCome effetto collaterale la stimolazione prostatica pu\u00f2 aumentare la concentrazione plasmatica dell'antigene prostatico specifico, diminuendo la sensibilit\u00e0 della sua rilevazione clinica a scopo diagnostico e prognostico. Il massaggio pu\u00f2, seppur raramente, provocare emorragie.\n\u00c8 utilizzato anche come prevenzione ed \u00e8 in questo caso nota come \"mungitura della prostata\" (dall'inglese \"prostate milking\") o \"postillonage\". Il massaggio prostatico come pratica trova le sue radici in Giappone. Qui veniva praticato dalle mogli per migliorare la salute sessuale del partner: era stato notato infatti che una pratica regolare del massaggio alla prostata riduceva notevolmente la sterilit\u00e0 maschile, ma anche la prostatite e l'ipertrofia prostatica perch\u00e9 il massaggio prostatico aiutava a drenare quei residui di sperma contenuti nella prostata e che possono essere causa di disturbi. La mungitura della prostata pu\u00f2 notevolmente migliorare l'iperplasia prostatica benigna.\nTecnica.\nIl massaggio pu\u00f2 avvenire sia in modo indiretto, premendo al centro del perineo (la zona compresa tra i testicoli e l'ano), che in modo diretto, introducendo nell'ano, per circa 5\u00a0cm, parte della mano o altri oggetti (preferibilmente lubrificati per evitare abrasioni).\nL'individuazione della prostata \u00e8 semplice giacch\u00e9 in seguito all'eccitazione o stimolazione l'afflusso di sangue la ingrossa e la indurisce."}
{"id": "127582", "revid": "14691", "url": "https://it.wikipedia.org/wiki?curid=127582", "title": "Bubblesort", "text": ""}
{"id": "127583", "revid": "287204", "url": "https://it.wikipedia.org/wiki?curid=127583", "title": "Shakersort", "text": ""}
{"id": "127589", "revid": "22475", "url": "https://it.wikipedia.org/wiki?curid=127589", "title": "KISS (principio)", "text": "KISS \u00e8 un acronimo usato in progettazione, che sta per \"Keep It Simple, Stupid\", ossia \"rimani sul semplice, stupido\". In riferimento al codice sorgente di un programma significa non occuparsi delle ottimizzazioni fin dall'inizio, ma cercare invece di mantenere uno stile di programmazione semplice e lineare, demandando le ottimizzazioni al compilatore o a successive fasi dello sviluppo.\nAltre varianti dello stesso acronimo includono: \"Keep It Sweet and Simple\", \"Keep It Short and Simple\" e \"Keep It Simply Smart\".\nRichiama in parte il principio filosofico del Rasoio di Occam: \"A parit\u00e0 di fattori la spiegazione pi\u00f9 semplice \u00e8 da preferire\"."}
{"id": "127593", "revid": "9", "url": "https://it.wikipedia.org/wiki?curid=127593", "title": "Osasuna", "text": ""}
{"id": "127595", "revid": "124979610", "url": "https://it.wikipedia.org/wiki?curid=127595", "title": "Automated Transfer Vehicle", "text": "LAutomated Transfer Vehicle (ATV), ovvero Veicolo di Trasferimento Automatizzato, \u00e8 stato un veicolo spaziale sviluppato dall'Agenzia Spaziale Europea nell'ambito del programma ISS (International Space Station - Stazione Spaziale Internazionale).\nIl lancio della prima missione dell'ATV, denominata Jules Verne fu pi\u00f9 volte rinviato per essere poi effettuato il 9 marzo 2008 alle 6:03 GMT; il rendezvous con la ISS fu eseguito con successo il giorno 3 aprile, dopo alcune prove di manovra in volo libero e la conclusione della missione STS-123 dello Space Shuttle.\nIl compito fondamentale di questo gigante automatico era quello di rifornire, teoricamente senza controllo dalla stazione di terra, la stazione spaziale di acqua, aria, cibo, carburante, pezzi di ricambio e attrezzatura scientifica. Altro compito era quello di riportare nella giusta orbita la ISS, infatti la stazione a causa dell'attrito con l'atmosfera terrestre perde quota; infine dopo essere stato riempito con i rifiuti prodotti ed accumulati sulla stazione veniva lasciato bruciare sopra l'oceano Pacifico durante il rientro nell'atmosfera.\nIl programma ATV si \u00e8 concluso il 15 febbraio 2015, con il rientro distruttivo in atmosfera della quinta ed ultima missione prevista ATV-005.\nIl progetto.\nL'ATV \u00e8 stato pensato come parziale sostituto dei Progress russi (in effetti si useranno congiuntamente a seconda delle esigenze) ma aveva una capacit\u00e0 tripla rispetto a questi. Analogamente ai Progress, l'ATV poteva caricare sia generi di sostentamento per la Stazione Spaziale Internazionale che carichi scientifici tenuti in ambiente pressurizzato, dove gli astronauti possono entrare senza bisogno di usare tute spaziali. Inoltre, sempre analogamente ai Progress, l'ATV veniva riutilizzato come \"secchio\" della spazzatura prodotta sulla ISS, disintegrandosi durante il rientro nell'atmosfera.\nLa sezione pressurizzata era basata sul Multi-Purpose Logistics Module (MPLM) di costruzione italiana, precedentemente in uso come modulo di trasporto dallo Space Shuttle.\nIl sistema di aggancio consisteva di due videometri e due telegoniometri costruiti dalla Sodern. In aggiunta era presente un'antenna ridondante di costruzione russa che forniva ulteriori dati, fabbricata dalla azienda ucraina, Kurs. Le immagini video erano fornite da una telecamera posta sul modulo Zvezda. Questo sistema era simile a quello utilizzato sia nelle navette Sojuz che nelle navette Progress.\nOgni ATV pesava al lancio circa ed aveva la capacit\u00e0 di imbarcare fino a 9 tonnellate di carico utile di cui:\nDopo essersi sganciato dalla Stazione Spaziale l'ATV veniva spinto in un'orbita di rientro nell'atmosfera che bruciava anche le 6,5\u00a0t di rifiuti caricati a bordo.\nSviluppo.\nL'appaltatore principale per l'ATV era la EADS Astrium Space Transportation, che guidava un consorzio di molti subappaltatori. I contratti e gli accordi furono firmati nel 2004 per cinque unit\u00e0, lanciate circa ogni due anni.\nIl primo ATV giunse allo spazioporto dell'ESA a Kourou, nella Guyana francese il 31 luglio 2007 dopo un viaggio di due settimane da Rotterdam e fu lanciato il 9 marzo 2008.\nLa \"EADS\" costruiva gli ATV in una fabbrica a Brema. La RCS Energia ha firmato un contratto da 40 milioni di euro con uno dei principali subappaltatori di EADS, l'azienda italiana Thales Alenia Space, per la fabbricazione del sistema di aggancio russo, il sistema di rifornimento ed il sistema di controllo dell'equipaggiamento. Inoltre era responsabile della produzione della sezione pressurizzata, che avveniva a Torino.\nMissione tipo.\nUna tipica missione dell'ATV iniziava con l'immissione in un'orbita ad un'altezza massima di 300\u00a0km grazie al lanciatore Ariane 5, con decollo dalla base di lancio equatoriale dell'ESA nella Guyana francese. Sotto la responsabilit\u00e0 del centro di controllo Europeo a Tolosa (Francia), l'ATV si separava dall'Ariane e il sistema di navigazione veniva attivato. I razzi orbitali e quelli di assetto (per controllare la sua orientazione) venivano usati per inserire l'ATV nell'orbita di trasferimento verso la ISS.\nDopo tre giorni di aggiustamenti orbitali, l'ATV arrivava nei pressi della stazione e iniziava la fase di navigazione relativa da circa 30\u00a0km dietro e 5\u00a0km sotto la Stazione. Durante le successive due orbite si effettuava la manovra di approccio finale che si concludeva con l'attracco alla ISS.\nQuesta fase era totalmente automatica (da cui il nome del veicolo) ma se nelle fasi finali di \"rendezvous\" e \"docking\" fossero sorti problemi (riportati dal computer o dall'equipaggio della Stazione), una sequenza pre-programmata di manovre anti-collisione avrebbe allontanato l'ATV dalla Stazione senza nessun intervento necessario da terra o da parte dell'equipaggio della stazione.\nPer un tempo di 6 mesi al massimo, l'ATV poteva rimanere connesso alla ISS in modalit\u00e0 di riposo, con la porta di collegamento perennemente aperta. Ad intervalli che potevano andare dai 10 ai 45 giorni, i razzi dell'ATV erano in grado di variare l'altitudine della stazione.\nUna volta che la sua missione era compiuta ed era stato riempito di rifiuti, la porta veniva chiusa dall'equipaggio della stazione e la manovra di separazione automatica dalla ISS aveva inizio. Il propellente rimanente veniva usato per inserire l'ATV in un'orbita inferiore che lo portava ad una traiettoria di rientro distruttivo controllato nell'atmosfera terrestre sopra l'Oceano Pacifico. La traiettoria veniva calcolata con il software ASTOS.\nL'ATV era monitorato e controllato dall\"ATV Control Centre\" situato al Toulouse Space Centre a Tolosa. Questo centro era responsabile per la pianificazione e l'esecuzione di ogni manovra orbitale e ogni aspetto della missione dal momento della separazione dal vettore di lancio alla distruzione controllata nell'atmosfera. Durante le missioni ATV, il centro aveva una linea di comunicazione diretta con il Columbus Control Center a Oberpfaffenhofen in Germania. Quest'ultimo forniva all\"ATV Control Centre\" l'accesso alle reti di telecomunicazioni TDRSS (statunitense) e Artemis (europea) per poter comunicare con l'ATV e con la Stazione Spaziale. L\"ATV Control Centre\" inoltre coordinava le proprie azioni con il \"Mission Control Centre\" di Houston, con il \"FKA Mission Control Centre\" a Mosca e con il Centre spatial guyanais a Kourou, nella Guyana francese.\nPossibili evoluzioni.\nVersione con equipaggio.\nEADS Astrium e il German Aerospace Center hanno annunciato il 14 maggio 2008 che \u00e8 stato avviato un progetto per modificare l'ATV in modo che possa trasportare anche degli astronauti. Questa versione sar\u00e0 in grado di lanciare 3 astronauti in orbita terrestre bassa con un lanciatore Ariane 5 modificato e sar\u00e0 pi\u00f9 spaziosa della Sojuz. Se il progetto verr\u00e0 approvato dall'ESA allora lo sviluppo avverr\u00e0 in due fasi:\nSia l'ESA che EADS Astrium sono al lavoro anche sul programma Crew Space Transportation System, in collaborazione con la JAXA e l'Agenzia Spaziale Russa: uno dei due progetti potrebbe essere abbandonato a favore dell'altro in futuro."}
{"id": "127599", "revid": "439724", "url": "https://it.wikipedia.org/wiki?curid=127599", "title": "Novecento (monologo teatrale)", "text": "Novecento \u00e8 un monologo teatrale di Alessandro Baricco pubblicato da Feltrinelli nel 1994. Baricco lo scrisse perch\u00e9 fosse interpretato da Eugenio Allegri e con la regia di Gabriele Vacis, che nel luglio dello stesso anno ne fecero uno spettacolo, che debutt\u00f2 al festival di Asti. Secondo l'autore il testo pu\u00f2 essere definito come una via di mezzo tra \u00abuna vera messa in scena e un racconto da leggere ad alta voce\u00bb.\nTrama.\nQuesto monologo di Baricco, tramite le parole di Tim Tooney, ex-trombettista del piroscafo transatlantico \"Virginian\", narra la singolare storia di Danny Boodman T.D. Lemon Novecento.\nAncora neonato, Novecento venne abbandonato dentro il pianoforte della prima classe del \"Virginian\", all'interno di una cassa di limoni T.D. e viene trovato per caso da Danny Boodman, un macchinista nero che gli far\u00e0 da padre, dandogli il suo nome, quello della cassa di limoni (interpretando il T.D. come \"Thanks Danny\", \"Grazie Danny\") e il nome del nuovo secolo appena celebrato: il ragazzo viene chiamato Danny Boodman T.D. Lemon Novecento. Otto anni dopo, Danny mor\u00ec in seguito a un incidente sul lavoro. Il bambino scompare misteriosamente nei giorni successivi alla morte di Danny a causa di un'ispezione della polizia sul piroscafo e quando ricompare incomincia a suonare il pianoforte per alleviare il suo dolore.\nDurante il primo dopoguerra, all'et\u00e0 di 27 anni Novecento incontra Tim, che nel frattempo viene assunto sul \"Virginian\". Questo \u00e8 l'inizio di una sincera e duratura amicizia, la quale non finir\u00e0 nemmeno con l'abbandono della nave da parte del narratore. Danny Boodman T.D. Lemon Novecento viene descritto dal narratore come un uomo con grandi capacit\u00e0 di apprendimento, che vive attraverso i desideri e le passioni altrui, che si realizza con la musica, che vive sospeso tra il suo pianoforte e il mare, con il quale \u00e8 in grado di rivivere ogni viaggio, ogni sensazione gli venga raccontata dai passeggeri del piroscafo.\nQualche anno dopo, Novecento viene sfidato in un duello musicale da Jelly Roll Morton, il presunto \"inventore del jazz\", e riesce a batterlo, dopo che suona un'energica ma delicata sinfonia e, a opera compiuta, accende una sigaretta mettendola a contatto con le corde del piano. Un giorno, improvvisamente, in un momento che Tim definisce come \"la caduta di un quadro\" (inteso come un evento improvviso e casuale), Novecento rivela a lui che \u00e8 intento a scendere per la prima volta nella sua vita dalla nave. La motivazione che spinge Novecento a compiere il grande passo \u00e8 assurda, per\u00f2: vedere il mare. Tale idea gli era stata messa in testa da un contadino inglese che, nel fiore della vita, aveva visto il mare per la prima volta, sentendone la voce; Novecento, volendo sentire questa voce, intende andare sulla terraferma, vivere per anni lontano dal mare e ritornare per sentirne la voce. Tuttavia, Novecento non scende dalla passerella e ritorna nella nave.\nAllo scoppio della seconda guerra mondiale, le strade di Tim e Novecento si divisero, ma il ragazzo non lasci\u00f2 mai la nave. Alla fine della guerra, Tim reincrocia il \"Virginian\" e, scoperto che verr\u00e0 fatto esplodere, chiede ai demolitori di attendere per vedere se riesce a convincere Novecento, che non si \u00e8 fatto vedere dagli addetti, a scendere. Tim ritrova Novecento, il quale per\u00f2 si rifiuta di scendere, spiegando anche come mai non lo fece quella volta che il \"quadro cadde\": aveva paura della vastit\u00e0 infinita della citt\u00e0: un pianoforte dagli infiniti tasti in cui \u00e8 impossibile creare una musica umana.\nDalla musica, ma pi\u00f9 specificamente dal pianoforte, non trover\u00e0 mai la forza di svezzarsi, non riuscir\u00e0 mai a superare la paura di amare e di crearsi delle radici, sopraffatto dalla paura di non riuscire a vedere neanche lontanamente una fine nel mondo al di fuori del piroscafo; perci\u00f2 dedica la sua esistenza a suonare allo scopo di sgravare i cuori dei passeggeri dalla paura dell'immensit\u00e0 dell'oceano. Piuttosto che raggiungere un compromesso con la vita, preferisce incantare i propri sogni, le proprie speranze, e lasciarsi esplodere, una volta che va dismesso, col transatlantico che per tutta la vita ha conosciuto i suoi timori e custodito i suoi desideri.\nTrasposizioni.\nNel 1998 ne \u00e8 stato tratto un film, \"La leggenda del pianista sull'oceano\" di Giuseppe Tornatore. Nello stesso anno Edoardo Bennato pubblica un brano ispirato a Novecento, \"Sempre in viaggio sul mare\", contenuto nell'album Sbandato.\nNel 2008 il libro \u00e8 stato trasposto in fumetto sul numero 2737 del settimanale \"Topolino\". La storia, dal titolo \"La vera storia di Novecento\", \u00e8 stata riadattata da Tito Faraci (sceneggiatura) e Giorgio Cavazzano (disegni). Le tavole di questo fumetto sono state esposte alla Fiera del libro di Torino dello stesso anno."}
{"id": "127601", "revid": "76963", "url": "https://it.wikipedia.org/wiki?curid=127601", "title": "James Doohan", "text": "Biografia.\nCresce a Sarnia, nell'Ontario (Canada).\nDurante lo sbarco in Normandia, come membro della Royal Canadian Artillery, perde il dito medio della mano destra. In due episodi della serie televisiva \"Star Trek\" si pu\u00f2 vedere questa sua menomazione: in \"Il gatto nero\" (\"Catspaw\", 2x01) e \"Animaletti pericolosi\" (\"The Trouble with Tribbles\", 2x13), cos\u00ec come in \"Star Trek III - Alla ricerca di Spock\" (\"Star Trek III: The Search for Spock\", 1984) e in \"Star Trek V - L'ultima frontiera\" (\"Star Trek V: The Final Frontier\", 1989).\nLa sua carriera televisiva incomincia con il personaggio di Phil Mitchell nella serie TV di fantascienza \"Jason of Star Command\" (1953) di Murray Chercover, percorrendo, al contempo, anche altri percorsi artistici che lo hanno visto come comparsa in altre serie televisive quali, ad esempio, \"Vita da strega\" (\"Bewitched\"). Il successo tuttavia giunge tredici anni e dodici film dopo, quando viene chiamato a interpretare il ruolo di Montgomery Scott (detto \"Scotty\") nella serie TV \"Star Trek\", creata da Gene Roddenberry. Malgrado abbia interpretato pi\u00f9 di 40 film, fra cinema e TV, Doohan viene ricordato per il suo ruolo di \"Scotty\".\nNel 1984 partecipa insieme con Marc Okrand alla creazione della lingua klingon.\nNel 1993 e nel 1998 interpreta il personaggio di Damon Warwick per la soap opera \"Beautiful\".\nIl suo ultimo ruolo importante da attore \u00e8 del 1999 in \"The Duke\" di Philip Spink, mentre nel 2005, dopo 6 anni di assenza dagli schermi, ha un piccolo ruolo in \"Skinwalker: Curse of the Shaman\" di Steve Stevens Jr..\nIl 31 agosto 2004 Doohan ottiene una stella col proprio nome sulla Hollywood Walk of Fame.\nNel luglio del 2004 gli viene diagnosticata la malattia di Alzheimer. Il 20 luglio del 2005 muore per polmonite.\nLe sue ceneri, secondo le sue volont\u00e0, sono state inviate nello spazio il 28 aprile 2007 ma il lancio \u00e8 fallito. Un nuovo lancio, il 22 maggio 2012, ha portato in orbita le ceneri residue dell'attore nel secondo stadio del missile Falcon 9 lanciato con la navicella spaziale privata Dragon dalla base di Cape Canaveral. \nDoppiatori italiani.\nDa doppiatore \u00e8 sostituito da:"}
{"id": "127603", "revid": "4", "url": "https://it.wikipedia.org/wiki?curid=127603", "title": "Boxe", "text": ""}
{"id": "127610", "revid": "1223956", "url": "https://it.wikipedia.org/wiki?curid=127610", "title": "Canale di Corinto", "text": "Il Canale di Corinto \u00e8 un alveo artificiale navigabile che collega il golfo Saronico, nel mar Egeo, con il golfo di Corinto, nel mar Ionio, tagliando in due l'istmo che li separa.\nCostruito tra il 1881 e il 1893, ha una lunghezza di 6,343\u00a0m, una larghezza minima di 24,6 metri al livello del mare e una larghezza di 21\u00a0m alla sua base alla profondit\u00e0 di 8 metri, limitando cos\u00ec il passaggio a navi di stazza medio-piccola (circa 10.000\u00a0t).\nA causa di una frana verificatasi il 15 gennaio 2021, il canale \u00e8 attualmente chiuso a tempo indeterminato.\nDescrizione.\nLa sua utilit\u00e0 \u00e8 soprattutto quella di risparmiare circa 200\u00a0km sulla rotta tra il mar Ionio e il mar Egeo. Il risparmio \u00e8 maggiore per le rotte in cui il punto di partenza o di arrivo siano collocati pi\u00f9 vicino all'istmo, cio\u00e8 nel Golfo di Corinto a ovest o nel Golfo Saronico a est, fino a circa 700\u00a0km nel caso di circumnavigazione completa del Peloponneso.\nCaratterizzato da un percorso rettilineo quasi completamente racchiuso da alte pareti rocciose a picco, la maggiore limitazione del canale \u00e8 la ristretta larghezza che non consente il transito alle moderne navi transoceaniche. In compenso \u00e8 molto usato dalla navigazione da diporto con un transito annuo stimato di 11.000 imbarcazioni. Il 9 ottobre 2019, la nave da crociera \"Braemar\" (24 \u00a0344 tsl per 195,82 metri di lunghezza e 22,52 m di larghezza, con a bordo 929 passeggeri) della compagnia di navigazione Fred. Olsen \u00e8 stata la nave pi\u00f9 grande che abbia mai attraversato il canale.\nSebbene l'idea del taglio dell'istmo risalga gi\u00e0 all'antichit\u00e0 classica, solo nel I secolo d.C. vi fu un tentativo, lasciato incompiuto, da parte dell'imperatore romano Nerone. La costruzione del canale moderno fu iniziata nel 1881 ma fu interrotta dai problemi tecnici e finanziari che portarono alla bancarotta i costruttori che si erano lanciati nell'impresa. Il canale fu completato nel 1893. A causa della ridotta larghezza e instabilit\u00e0 dei versanti che impongono periodicamente la chiusura del canale per procedere a lavori di manutenzione, il canale presenta forti limitazioni alla navigazione che non consentono di attirare i livelli di traffico che erano attesi per rendere economicamente redditizia l'impresa dal punto di vista commerciale.\nPonti sommergibili.\nNel 1988 alle due estremit\u00e0 del canale sono stati realizzati due ponti stradali, a quota del mare, che consentono ad auto e pedoni di attraversare il canale. I ponti si chiamano, quello a nord-ovest, ponte di Poseidonia (), e quello ad sud-est, ponte di Isthmia ().\nLa caratteristica ingegneristica unica del canale di Corinto \u00e8 che questi ponti, per permettere alle imbarcazioni di entrare o uscire dal canale, si immergono completamente in acqua, per riemergere a transito navale avvenuto. I ponti funzionano, nella discesa sott'acqua, anche per sola gravit\u00e0, in modo da permettere la piena percorribilit\u00e0 del canale anche nel caso che un black-out diffuso interrompa l'alimentazione elettrica dei motori che manovrano il meccanismo di salita e discesa del ponte.\nStoria.\nAntichit\u00e0.\nL'idea del taglio dell'istmo venne per primo nel VII secolo a.C. al tiranno di Corinto Periandro, annoverato fra i sette saggi dell'antichit\u00e0.\nSi racconta che fu interrogato in proposito anche l'oracolo di Delfi che rispose: \"N\u00e9 costruire, n\u00e9 scavare l'istmo. Perch\u00e9 Zeus ha costruito le isole dove pensava fosse giusto\".\nGli stessi storici antichi commentarono che l'oracolo negativo fu dovuto alla convergenza di interessi fra sacerdoti e abitanti di Corinto: i primi avevano paura che, con l'apertura dell'istmo, avrebbero perso le offerte che mercanti e marinai tributavano loro per propiziarsi il difficile viaggio di circunnavigazione del Peloponneso, mentre i secondi temevano che la loro citt\u00e0 avrebbe perso importanza visto che non sarebbe pi\u00f9 stata il centro di approvvigionamento delle merci che arrivavano dal mare, ma solo un semplice punto di transito. \nIl progetto del canale venne pertanto abbandonato preferendo al suo posto la costruzione di una strada pavimentata, chiamata diolco, che consentisse il trasporto, attraverso l'istmo, di merci o di intere navi (tirate in secco), evitando il periplo del Peloponneso.\nVestigia della strada sono ancora oggi visibili in prossimit\u00e0 del canale navigabile. Per quanto gli autori antichi non diano particolari indicazioni sull'epoca di costruzione del diolco (Tucidide nel III secolo a.C. si limita a commentare che fosse un retaggio di tempi remoti) incisioni e ceramiche trovate nelle vicinanze della strada lasciano intendere che questa fosse stata realizzata alla fine del VII o all'inizio del VI secolo a.C., datazione compatibile con il dominio di Periandro su Corinto.\nSvetonio racconta che Giulio Cesare prese in considerazione l'idea di scavare un canale navigabile attraverso l'istmo, ma fu assassinato prima di poterla mettere in atto. Anche Caligola commission\u00f2 uno studio sulla fattibilit\u00e0 del progetto a degli esperti Egiziani, che per\u00f2 valutarono che il livello delle acque fra i due mari da mettere in comunicazione fosse differente e pertanto il canale sarebbe stato percorso permanentemente da una forte corrente che avrebbe travolto l'isola di Egina, inondandola.\nIn seguito la costruzione del canale fu concretamente intrapresa dall'imperatore romano Nerone durante la sua permanenza in Grecia nell'anno 67. Per attuare l'iniziativa Nerone si fece inviare dal generale Vespasiano 6000 schiavi fatti prigionieri durante la prima guerra giudaica. Si racconta che Nerone stesso dette ritualmente inizio ai lavori innalzando inni agli dei e dando il primo colpo di \"piccone\".\nI lavori intrapresi consistevano nello scavo di trincee alle due estremit\u00e0 del tracciato del canale e in profonde perforazioni sulla parte pi\u00f9 alta dell'istmo (allo scopo di saggiare la consistenza delle rocce), ma le opererazioni furono progressivamente sospese per le difficolt\u00e0 tecniche incontrate, lo scarso interesse dell'iniziativa e, successivamente, per la morte dell'imperatore nel 68. Il successore di Nerone, Galba, abbandon\u00f2 definitivamente il progetto, ritenendolo troppo oneroso per dargli seguito.\nEvidentemente l'iniziativa di Nerone, intrapresa pi\u00f9 per l'inconsueta audacia dell'impresa che per i vantaggi attesi, era destinata ad essere abbandonata per lungo tempo, visto che il canale poteva avere un interesse locale per il commercio della Grecia, ma non impattava sulle grandi vie di comunicazione dell'Impero romano. Di sicuro i contemporanei (Oracoli Sibillini, Vita di Apollonio di Tiana e dialogo pseudo-Lucianeo \"Nerone o il taglio dell'istmo\") interpretarono l'iniziativa di Nerone come un atto di superbia umana che recava affronto agli dei.\nLe vestigia dei lavori di epoca romana, consistenti in uno scavo di circa 3300 metri di lunghezza e 40 metri di larghezza e in 26 pozzi di prova profondi circa 10 metri ciascuno, si sono mantenuti fino al XIX secolo, ma sono andati persi a seguito della costruzione del canale, che ha seguito lo stesso percorso tracciato da Nerone. Attualmente \u00e8 visibile un'edicola votiva raffigurante Ercole, o forse Nerone nei panni di Ercole, che si riposa dopo le dodici fatiche.\nAltri tentativi.\nNel 1687 i veneziani tentarono di completare il progetto, concentrando i lavori di scavo dal lato di Corinto. Tuttavia, le grandi difficolt\u00e0 incontrate li indussero quasi immediatamente all'abbandono del progetto.\nCostruzione in epoca moderna.\nCon l'istituzione di uno Stato greco indipendente, iniziano i progetti per rendere la Grecia una nazione moderna, al passo con gli altri Paesi europei. Tali progetti si scontrarono con le difficolt\u00e0 tecniche, la mancanza di fondi e l'instabilit\u00e0 politica che port\u00f2 rapidamente il Paese nel caos e nell'anarchia.\nNel 1830, il primo presidente della repubblica greca, Giovanni Capodistria, decise di commissionare lo studio per il taglio dell'istmo all'ingegnere francese Virlet d'Aoust, che ritenne che per completare il progetto fossero necessari circa 40 milioni di franchi d'oro. Tale importo era troppo elevato per il nuovo Stato greco per cui il progetto fu temporaneamente accantonato.\nNel 1869 l'apertura del Canale di Suez fa tuttavia ritornare in auge l'idea, magari con l'aiuto di capitali stranieri. Quello stesso anno viene pertanto varata una legge che consente la concessione a privati della costruzione e dell'esercizio del canale di Corinto: in cambio della realizzazione dell'opera viene garantito il suo sfruttamento commerciale per una durata di 99 anni. Nel 1870 si aggiudica la concessione una compagnia francese guidata da E. Piat and M. Chollet. Le difficolt\u00e0 economiche associate alle problematiche tecniche costrinsero per\u00f2 a interrompere i lavori quando solo le due estremit\u00e0 del canale erano state scavate.\nScaduta per inefficacia la prima concessione si aprono nuovamente le iniziative per riprendere la realizzazione dell'opera. Il generale italiano di origini ungheresi Istv\u00e1n T\u00fcrr incontra nel 1880 il governatore della Banca nazionale di Grecia per studiare la possibilit\u00e0 di realizzare il canale con l'affidamento di una nuova concessione. Nel 1881 il governo affid\u00f2 il progetto a T\u00fcrr che viene affiancato dall'ingegnere ungherese B\u00e9la Gerster in qualit\u00e0 di ingegnere capo: entrambi avevano gi\u00e0 partecipato agli studi preliminari per la realizzazione del Canale di Panama. La gestione del progetto viene affidata ad una societ\u00e0 francese fondata nel 1882, la Corinth Sea Canal International Corporation, che affida al Comptoir d'escompte de Paris l'incarico di raccogliere i capitali necessari tramite l'emissione di 60000 azioni da 500 franchi ciascuna. I lavori iniziarono il 23 aprile 1882. Nel cantiere viene utilizzata come esplosivo anche la dinamite, da poco inventata dallo svedese Alfred Nobel. Dopo otto anni di lavori, il cantiere viene nuovamente interrotto per mancanza di fondi che port\u00f2 al fallimento di T\u00fcrr.\nNel 1890 i lavori riprendono grazie all'intervento di una compagnia di costruzione greca guidata da Andreas Syngros (il principale contraente era Antonis Matsas). I lavori terminarono nel 1893.\nIl 25 luglio 1893, alla presenza del re di Grecia Giorgio I, il canale fu inaugurato. Si trattava per\u00f2 di un'inaugurazione pro forma, visto che le pareti, alte fino a 90 metri, erano instabili in molti punti: le vibrazioni causate dal passaggio delle navi erano sufficienti a far crollare sassi, detriti, pezzi di roccia, pietrisco e ghiaia. Soltanto a novembre di quell'anno, dopo che lunghi tratti del canale vennero messi in sicurezza, si pot\u00e9 aprire il canale al traffico mercantile.\nDopo la costruzione.\nLe pareti del canale particolarmente alte e ripide hanno da sempre costituito uno dei principali problemi del canale (la massima altezza \u00e8 di 79 metri sul livello del mare), costruito oltretutto in zona sismica. I crolli di roccia sono ancora abbastanza frequenti e spesso il canale deve essere chiuso per lavori di dragaggio, come avvenuto anche nel 2006.\nNel 1944, la Wehrmacht ritirandosi dalla Grecia attu\u00f2 la tattica della \"terra bruciata\", le pareti rocciose del canale e tutti i ponti che l'attraversavano furono minati e fatti saltare in aria. In aggiunta locomotive, vagoni ferroviari e altri detriti furono gettati nel canale e collocate delle mine. La ricostruzione inizi\u00f2 con l'aiuto del Corpo genieri dell'Esercito degli Stati Uniti nel 1946 e fu completata nel novembre 1948, con la rimozione di diverse centinaia di migliaia di tonnellate di macerie.\nAttualmente il traffico nel canale non \u00e8 regolato da alcuna convenzione internazionale, pertanto, pur essendo aperto alla libera navigazione, ricade interamente sotto la sovranit\u00e0 greca. La societ\u00e0 concessionaria del canale, AEDIK, cura la manutenzione e l'utilizzo del canale, percependo una tariffa di passaggio dalle imbarcazioni in transito."}
{"id": "127618", "revid": "114113642", "url": "https://it.wikipedia.org/wiki?curid=127618", "title": "Naturam expellas furca, tamen usque recurret", "text": "La locuzione latina Naturam expellas furca, tamen usque recurret, tradotta letteralmente, significa: \"Anche se caccerai la natura con la forca, essa tuttavia ritorner\u00e0 sempre\" (Orazio, \"Epist.\", I, 10, 24).\nLa locuzione, in senso traslato, indica che non vi \u00e8 cosa pi\u00f9 difficile che spogliarsi delle proprie attitudini naturali."}
{"id": "127620", "revid": "712828", "url": "https://it.wikipedia.org/wiki?curid=127620", "title": "Lily Potter", "text": ""}
{"id": "127621", "revid": "1564499", "url": "https://it.wikipedia.org/wiki?curid=127621", "title": "Toponimi latini di fiumi italiani", "text": "Lista dei nomi latini di fiumi italiani ed il loro equivalente in italiano."}
{"id": "127622", "revid": "10501", "url": "https://it.wikipedia.org/wiki?curid=127622", "title": "Natura non facit saltum", "text": ""}
{"id": "127623", "revid": "154639", "url": "https://it.wikipedia.org/wiki?curid=127623", "title": "Natura non facit saltus", "text": "La locuzione latina natura non facit saltus, tradotta letteralmente, significa \"la natura non fa salti\" \u00e8 stata usata da Leibniz, poich\u00e9 egli negava l'esistenza degli atomi, cio\u00e8 di quantit\u00e0 discrete indivisibili. Fu ripresa da Linneo nell'opera \"Philosophia Botanica\" (cap. 27), pubblicata a Stoccolma nel 1751.\nOrigine e contesto.\nCon la frase \"Tout va par degr\u00e9s dans la nature, et rien par saut\" (\u00abtutto va per gradi nella natura, e niente con salto\u00bb), Leibniz, che era matematico oltrech\u00e9 filosofo, fece riferimento alla natura continua e non discreta di questa gradazione nella natura.\nLeibniz fu oppositore di Isaac Newton; poich\u00e9 rimanevano irregolarit\u00e0 celesti che Newton non era riuscito a spiegare, i suoi oppositori avevano campo libero. Leibniz si spinse a dire che: \nNella filosofia di Leibniz ogni realt\u00e0 \u00e8 monade, con diversi gradi di coscienza e vicinanza all'essere.\nL'esistente \u00e8 fatto di un'infinit\u00e0 numerabile di infiniti (ogni monade) di diverso rango come nella costruzione matematica di Cantor, dove per\u00f2 sono distinti non per la quantit\u00e0 di numeri-elementi contenuti, ma per la coscienza del S\u00e9.\nSia Leibniz con lo studio del calcolo differenziale (che \u00e8 applicabile solo a funzioni continue), sia Newton col suo metodo delle flussioni (definite come derivata o velocit\u00e0 di variazione di funzioni capaci di variare con continuit\u00e0, come lunghezza e temperatura), sposano entrambi l'idea che questa gradazione della natura sia di tipo continuo.\nLa fede nella natura continua dei fenomeni fisici \u00e8 tutt'uno con il determinismo, la possibilit\u00e0 di calcolare in ogni istante un valore unico finito per tutte le grandezze fisiche che descrivono lo stato di un punto materiale o geometrico: se la funzione di una sola grandezza \u00e8 invece discontinua, in un istante (o meglio per un limite destro e sinistro infinitamente vicini) assume due valori, ovvero nessuno oppure un valore infinito, comunque in contrasto con l'ipotesi deterministica.\nIl matematico Antoine Arbogast formalizzer\u00e0 la definizione di discontinuit\u00e0 di prima specie, detta anche discontituit\u00e0 a salto: salto come discontinuit\u00e0, ovvero l'equivalenza tra una natura che \"non facit saltus\" e una natura continua.\nUn'idea cos\u00ec formulata, e gi\u00e0 presente in Leibniz e Newton, ha conseguenze metafisiche: se continuit\u00e0 e assenza di salti sono la totalit\u00e0 della natura, tutto ci\u00f2 (Io e/o Dio) che \u00e8 trascendente, al di l\u00e0 della natura, ha la propriet\u00e0 della discontinuit\u00e0, cos\u00ec come \u00e8 discontinua la traccia di un suo eventuale intervento causale nella storia del mondo naturale. Sia Leibniz che Newton collocano Dio nel trascendente la natura, e Leibniz pone la monade come una realt\u00e0 spirituale.\n\"Natura non facit saltus\" di Leibniz \u00e8 stata quasi subito avulsa dal suo contesto, per essere utilizzata pi\u00f9 in ambito filosofico e dialettico, che scientifico: nella natura tutto \u00e8 progressivo ed ordinato, e fra i vari generi e le varie specie non v'\u00e8 un taglio netto e assoluto, ma vi \u00e8 sempre un essere intermedio. \nIn altre parole, le differenze qualitative sono in realt\u00e0 differenze nella quantit\u00e0 fra enti. Se Leibniz neg\u00f2 l'atomismo, l'idea di una natura continua che non compie salti, fu comunque largamente accettata anche fra i sostenitori dell'atomo. L'atomismo del filosofo greco Democrito spiegava le differenze degli enti come differenze quantitative relative agli atomi (numero di atomi, posizione, ordine). Poich\u00e9 sono quantitative, queste differenze fra gli enti si possono manifestare come un continuo, \"senza salti\", ma si riconducono all'opposto ad una realt\u00e0 atomica, che continua non \u00e8: e che sar\u00e0 definita di tipo discreto (infinit\u00e0 numerabile e discreta di atomi, e delle loro possibili posizioni geometriche). Se numero e geometria degli atomi sono una realt\u00e0 discreta, non lo \u00e8 la loro \"variazione\" in natura fra un ente e l'altro, che \u00e8 graduale e continua.\nCon questo significato, abbastanza lato, si pu\u00f2 dire che fosse gi\u00e0 stata postulata da Zenone se non addirittura da Pitagora.\nCome l'interpretazione aristotelica del continuo geometrico, e della sua divisibilit\u00e0 all'infinito, la Teoria cantoriana \u00e8 stata ferocemente osteggiata dalla maggior parte dei pi\u00f9 autorevoli interpreti neoscolastici fino alla met\u00e0 del XX secolo.\nIn tempi pi\u00f9 recenti, l'idea di continuit\u00e0 della natura \u00e8 presente nell'evoluzionismo di Darwin (mutazioni favorevoli, selezione naturale del migliore), cos\u00ec come nella concezione dello spazio-tempo come continuo indissolubile (di tipo geometrico-euclideo) a 4 dimensioni, presente nella teoria della relativit\u00e0 ristretta e della relativit\u00e0 generale di Einstein. Questo spazio-tempo possiede un raggio massimo e una massa totale finiti.\nIl Teorema di Weierstrass afferma che una funzione continua, e definita in un intervallo chiuso e limitato, possiede massimo e minimo assoluti, che in termini pi\u00f9 filosofici equivale a dire che \u00e8 una funzione finita.\nSe si associano l'ipotesi che:\nsi conclude riguardo alla finitezza dei fenomeni fisici.\nIn assenza di creazione o distruzione di materia, la densit\u00e0 all'interno di una regione dello spazio pu\u00f2 cambiare solo facendola fluire dentro o fuori dalla regione. Misurando il flusso netto di contenuto attraverso una superficie che circonda la regione di spazio, \u00e8 quindi immediatamente possibile dire come \u00e8 cambiata la densit\u00e0 all'interno. Questa propriet\u00e0 \u00e8 fondamentale in fisica, dove va sotto il nome di principio di continuit\u00e0. \nCitazioni.\nNel videogioco Syberia, la scritta campeggia a caratteri cubitali sopra l'ingresso all'interno della biblioteca, nella citt\u00e0 di Barrockstadt."}
{"id": "127625", "revid": "793215", "url": "https://it.wikipedia.org/wiki?curid=127625", "title": "Necesse est multos timeat quem multi timent", "text": "La locuzione latina Necesse est multos timeat quem multi timent, tradotta letteralmente, significa \"\u00c8 necessario che tema molti chi da molti \u00e8 temuto\" (Decimo Laberio, 106 - 43 a.C.)\nLa frase, Macrobio e attribuita a Laberio, cavaliere romano ed autore di satire, si ritiene fosse diretta a Giulio Cesare, che in quel periodo stava assumendo a Roma poteri dittatoriali: \"Porro, quirites, libertatem perdimus... Necesse est multos timeat quem multi timent\" (\"Ormai, o quiriti, perdiamo la libert\u00e0! Per\u00f2 chi da molti \u00e8 temuto deve per forza temere molti\"). Laberio visse abbastanza per vedere confermata, con l'uccisione di Cesare da parte dei congiurati (Idi di marzo 44 a.C.), la sua profezia."}
{"id": "127627", "revid": "2063538", "url": "https://it.wikipedia.org/wiki?curid=127627", "title": "Esino (fiume)", "text": "L'Esino (\"Aesis\" in latino) \u00e8 un fiume che scorre nella regione Marche; \u00e8 il secondo pi\u00f9 importante corso d'acqua (dopo il Metauro), per ampiezza di bacino idrografico e portata media annuale, della regione.\nEtimologia.\nIl nome, analogamente a quanto accaduto nelle vallate adiacenti, potrebbe derivare dalla citt\u00e0 romana che lambiva \"Aesis\" (Jesi), o secondo altre ipotesi essere una latinizzazione della divinit\u00e0 celtica Eso ed essere la citt\u00e0 romana a derivare il proprio nome dal fiume. Con ogni probabilit\u00e0 infatti Jesi fu fondata dai Galli Senoni gi\u00e0 presenti nel nord delle Marche e che stabilirono lungo il fiume il loro confine meridionale con le popolazioni Picene. A quei tempi l'Esino era navigabile ed Eso era la divinit\u00e0 celtica del commercio fluviale raffigurato con un'ascia in mano ed un aspetto taurino.\nIn Lombardia esiste un torrente che porta lo stesso nome, nei pressi di Esino Lario.\nCorso del fiume.\nL'Esino nasce in provincia di Macerata, dalle falde del monte Cafaggio, a circa 1.000 m s.l.m.\nScorre inizialmente ripido bagnando i centri di Esanatoglia, Matelica, dove riceve l'affluente rio Imbrigno, e Cerreto d'Esi; entra cos\u00ec in Provincia di Ancona. In questa prima parte scorre in direzione sud-nord, caso unico nella regione. Tutta la Valle dell'Esino \u00e8 caratterizzata dalla produzione del noto vino Verdicchio.\nNei pressi di Borgo Tufico (frazione di Fabriano) riceve da sinistra il torrente Giano, apprestandosi ad entrare, alcuni km pi\u00f9 a valle nella suggestiva e selvaggia Gola della Rossa scorrendo impetuoso tra le alte pareti rocciose e cambiando direttrice verso est-ovest.\nAll'ingresso della Gola incrementa la propria portata grazie al contributo del Sentino, suo maggior tributario di sinistra, che incontra l'Esino dopo aver attraversato la \"Gola di Frasassi\", nella quale si trova il complesso ipogeo delle omonime grotte.\nTerminato il tratto ingolato presso il territorio di Serra San Quirico, il fiume allarga notevolmente il proprio letto rallentando la sua corsa. In questo tratto bagna i comuni di Mergo, Rosora, Maiolati Spontini e Castelplanio costeggiando per un ampio tratto la Strada Statale 76 della Val d'Esino (SS76) per Ancona, giungendo in breve a Jesi, della quale lambisce la periferia sud. Qui d\u00e0 luogo a una zona umida che costituisce l'habitat per le specie faunistiche e floristiche dell'oasi naturalistica di Ripa Bianca.\nIl fiume prosegue ampio attraversando la cittadina di Chiaravalle per giungere infine in prossimit\u00e0 di Falconara Marittima dove, in localit\u00e0 Fiumesino e Rocca Priora sfocia con un ampio estuario nel Mar Adriatico, dopo un percorso di circa 90\u00a0km. Sul lato sinistro della foce del fiume si trova il Parco del Cormorano, area naturalistica protetta, di ben 12 ettari.\nIl suo bacino interessa svariati territori provinciali marchigiani quali la provincia di Ancona, la provincia di Macerata e la provincia di Pesaro e Urbino e anche una piccola porzione di Umbria in provincia di Perugia.\nRegime idrologico.\nLa portata media annuale del fiume \u00e8 di circa 18\u00a0m\u00b3/s, sicuramente uno dei maggiori del versante adriatico centrale, ed \u00e8 caratterizzato da un marcato andamento torrentizio delle portate reso ancora pi\u00f9 irregolare (come per il Chienti) dallo sfruttamento intensivo delle sue acque da parte dell'Enel per la produzione di energia elettrica attraverso l'uso di diverse centrali idroelettriche posto lungo il suo percorso (La principale, quella di \"Sant'Elena\", \u00e8 alimentata da due canali la cui portata supera i 12\u00a0m\u00b3/s a pieno regine).\nA differenza della maggior parte dei fiumi di origine appenninica che sfociano sul versante adriatico, il fiume Esino anche in estate presenta una portata non inferiore ai 5\u00a0m\u00b3/s.\nIn autunno invece sono frequenti piene, talvolta anche imponenti e distruttive le cui portate massime hanno sfiorato i 1400\u00a0m\u00b3/s.\nImportanza storica.\nL'Esino nel corso della storia a volte serv\u00ec come confine.\nL'espansione dei Galli Senoni si ferm\u00f2 proprio sull'Esino, anche se non in maniera assoluta; in seguito a questa invasione il territorio a nord del fiume, abitato dai Piceni, sub\u00ec l'influsso celtico, e quando l'imperatore Augusto divise l'Italia in regioni il Piceno a nord dell'Esino venne unito all'Umbria formando la regione \"Umbria et Ager Gallicus\", mentre a sud del fiume venne formata la regione \"Picenum\". I Galli Senoni gi\u00e0 presenti a Senigallia fondarono Jesi circa nel 500 a.C., apprezzandone la posizione strategica: vicina al mare, controllava la vallata del fiume Esino, naturale porta di ingresso (attraverso la Gola della Rossa) ai territori abitati dagli Umbri. Con costoro i Galli intrattenevano importanti commerci, aiutati anche dalla possibilit\u00e0, all'epoca, di navigare sul fiume.\nIl fiume fu anche per lungo tempo il confine tra l'Italia propriamente detta e la Gallia Cisalpina, sin quando Silla non spost\u00f2 (attorno all'81 a.C.) questo confine pi\u00f9 a nord sul fiume Rubicone.\nSuccessive ripartizioni territoriali, sempre durante l'Impero Romano, riunirono le terre a nord e a sud dell'Esino, che smise dunque la sua funzione di confine.\nNel Medioevo il fiume torn\u00f2 ad essere un elemento di delimitazione territoriale e di contesa. Infatti proprio la parte terminale dell'Esino da una parte rappresentava lo sbocco a mare per la Respublica \u00c6sina, e dall'altra la Repubblica di Ancona ne vedeva il suo baluardo del confine di nord-ovest. A difesa venne dapprima eretto dagli jesini il Castello di Rocca Priora, poi passato il territorio ad Ancona, quest'ultima lo mun\u00ec di altri quattro, dei circa venti, castelli di Ancona: Falconara, Monte San Vito, Camerata, Cassero."}
{"id": "127628", "revid": "484362", "url": "https://it.wikipedia.org/wiki?curid=127628", "title": "Nec mortale sonans", "text": "La locuzione latina Nec mortale sonans, tradotta letteralmente, significa \"[Voce che] non ha l'accento di quella dei mortali\". (Virgilio, Eneide, VI, 50).\nIl Poeta si riferisce ai responsi della Sibilla, invasata dallo spirito profetico.\nLa frase si usa per elogiare grandi oratori o poeti che con alate parole hanno elettrizzato gli uditori."}
{"id": "127629", "revid": "1718925", "url": "https://it.wikipedia.org/wiki?curid=127629", "title": "Aso (fiume)", "text": "L'Aso \u00e8 un fiume della regione Marche. Il suo nome latino era \"Asis\".\nLa maggior parte del suo corso, per ben tre quarti, nell'alta e media Valdaso, delimita il confine amministrativo fra le province di Ascoli Piceno e Fermo.\nAlla sorgente, attraversa il territorio del comune di Montemonaco, in provincia di Ascoli Piceno.\nSul lato destro, secondo il senso della corrente, il fiume lambisce i territori comunali della provincia di Ascoli Piceno: Comunanza, Force, Rotella, Montedinove, Montalto delle Marche, Carassai, Montefiore dell'Aso; verso il mare Adriatico, solca per intero due comuni della provincia di Fermo: Campofilone e Pedaso.\nSul versante sinistro, secondo il corso delle acque, tutti i comuni della sponda settentrionale appartengono alla provincia di Fermo: Montefortino, Montefalcone Appennino, Santa Vittoria in Matenano, Montelparo, Monte Rinaldo, Ortezzano, Monte Vidon Combatte, Petritoli, Monterubbiano, Moresco, Lapedona, Altidona."}
{"id": "127630", "revid": "122743216", "url": "https://it.wikipedia.org/wiki?curid=127630", "title": "Non plus ultra", "text": "La locuzione latina non plus ultra o nec plus ultra, tradotta letteralmente, significa \"non pi\u00f9 avanti\".\nStoria.\nSecondo la mitologia, questa iscrizione fu scolpita da Ercole sui monti Calpe ed Abila, le cosiddette Colonne d'Ercole (stretto di Gibilterra), creduti i limiti estremi del mondo, oltre i quali era vietato il passaggio a tutti i mortali.\nErcole raggiunse il limite del mondo e separ\u00f2 il monte presente in due parti (le due colonne d'Ercole): i due monti si chiamarono Abila in Africa e Calpe in Spagna.\nLa prima delle due colonne \u00e8 la Rocca di Gibilterra, l'altra una montagna africana di cui per\u00f2 non \u00e8 certa la conoscenza. Nella mitologia si narra inoltre che dopo l'\"ascensione\" di Ercole all'Olimpo si trovi l\u00ec tra le due \"colonne\" per parlare con chiunque passi. Viene raffigurato come un uomo con la barba e i capelli scuri con indosso una veste purpurea.\nUtilizzo.\nNell'uso comune la frase, modificata in \"non plus ultra\", serve ad indicare il limite estremo, cio\u00e8 il massimo, della perfezione, dell'eleganza, dell'arte con cui si pu\u00f2 terminare qualche lavoro o che si pu\u00f2 raggiungere in un certo ambito."}
{"id": "127631", "revid": "1251388", "url": "https://it.wikipedia.org/wiki?curid=127631", "title": "Potenza (fiume)", "text": "Il Potenza (nome latino \"Flosis\") \u00e8 un fiume, che scorre nella regione Marche, attraversando la provincia di Macerata e dando il nome alla zona attraversata nota come \"Valle del Potenza\".\nPercorso.\nNasce nel piccolo comune di Fiuminata, in provincia di Macerata, pi\u00f9 precisamente dal Monte Pennino (m.s.l.m. 1571); la sorgente, ubicata a circa 800\u00a0m.s.l.m., ricade nella frazione di Fiuminata \"Fonte di Brescia\".\nI principali affluenti del fiume sono: da sinistra, rio Catignano, rio Chiaro, rio di Campodonico, torrente Monocchia, rio di Palazzolo, fosso San Lazzaro, rio Torbido; da destra: fosso dell'Elce, torrente Palente, a Pioraco vi confluisce il Torrente Scarsito; altri suoi affluenti sono il Fosso di Gregoretti, Fosso di Parolito, Fosso di Pitino.\nI principali centri della provincia lambiti dal corso del fiume sono: il territorio di Fiuminata, dalle sorgenti sino a Pioraco, poi Castelraimondo, San Severino Marche, Passo di Treia; quindi, costeggiando la Strada 361 Septempedana da un lato e il tratto \"Rotelli\" (Frazione di Pollenza) dall'altro, arriva a Villa Potenza (l'antica Helvia Recina), prosegue il suo cammino nei territori di Montelupone, Recanati, Potenza Picena fino alla foce di Porto Recanati, dove si riversa nel mare Adriatico dopo aver percorso circa 95\u00a0km.\nAmbiente.\nParallelamente al fiume scorre da sempre una delle pi\u00f9 importanti arterie di viabilit\u00e0 della provincia di Macerata, la S.P. 361 Septempedana. Da sempre le popolazioni del luogo confidano nel fiume per l'apporto di acqua alle coltivazioni locali tipiche della vallata.\nStoria.\nL'asse fluviale fin dal primo millennio a. C. viene utilizzato come via di comunicazione dalla costa verso l'interno consentendo a popoli e merci di penetrare i territori appenninici e favorendo il commercio.\nDal 2018 il progetto di promozione turistica MUSA, Museo Archeologico, valorizza le i ritrovamenti archeologici lungo la vallata, dalla citt\u00e0 romana di \"Potentia\" nei pressi di Porto Recanati risalendo fino alla sorgente e attraversando i resti della citt\u00e0 romana di Helvia Recina, nei pressi dell'attuale frazione Villa Potenza di Macerata."}
{"id": "127633", "revid": "474175", "url": "https://it.wikipedia.org/wiki?curid=127633", "title": "Chienti", "text": "Il Chienti (\"Flusor\" e \"Cluentus\" in latino) \u00e8 tra i maggiori fiumi delle Marche, una piccola parte del suo bacino idrografico si trova anche in Umbria, negli Altopiani di Colfiorito (comune di Foligno). \u00c8 lungo 91\u00a0km e possiede il 2\u00ba bacino imbrifero della regione per estensione, dopo quello del Metauro.\nCorso del fiume.\nNasce dal versante adriatico della dorsale Appenninica, nell'Appennino Umbro-Marchigiano. Il ramo principale, detto Chienti di Gelagna, nasce tra i monti \"Macchie\" e \"Civitella\" a 860\u00a0m s.l.m., dopo aver attraversato il Piano Plestino, entra nella Botte dei Varano da cui fuoriesce, dopo un percorso sotterraneo di circa 300 metri, nella \"Gola di Serravalle\"; a La Maddalena, frazione del comune di Muccia, riceve le acque dell'altro ramo, il \"Chienti di Pieve Torina\" (che nasce dal monte Fema nel comune di Pieve Torina); prima del lago di Polverina riceve le acque copiose del torrente Fornace. Da questo momento in poi il fiume subisce continue captazioni da parte dell'Enel modificandone la portata. A valle di Camerino riceve il torrente San Luca, a Valcimarra poco prima del lago di Caccamo o di Borgiano o di Pieve Favera, l'Enel rid\u00e0 al fiume le acque captate dai laghi di Fiastra (fiume Fiastrone) e Polverina (fiume Chienti). A Belforte del Chienti il fiume riceve le acque del fiume Fiastrone (dopo il Lago di Fiastra il fiume Fiastrone rinasce da nuove vene e piccoli affluenti) e da l\u00ec prosegue dirigendosi ad oriente verso il Mare Adriatico, dove sfocia tra le citt\u00e0 di Civitanova Marche e Porto Sant'Elpidio, dove segna il confine tra le province di Macerata e Fermo. Tra i principali affluenti sono da segnalare anche alcuni torrenti: il Fiastra (presso Corridonia) che nasce con il nome di Fiastrella nel Monte di Montioli (San Ginesio), Trodica che scende da Macerata, il Cremone e l'Ete Morto (confluenza visibile presso l'area di servizio Chienti Est dell'autostrada A14 presso Civitanova Marche). La costruzione e la presenza degli invasi artificiali, per la produzione di energia elettrica, hanno modificato in modo abbastanza vistoso sia il corso del fiume, che l'assetto del bacino idrografico.\nRegime idrologico.\nIl Chienti \u00e8 un corso d'acqua dal regime tipicamente appenninico, con forti piene nella stagione autunnale (anche di 1.500\u00a0m\u00b3/s) e notevoli magre in estate.\nDa sottolineare la forte influenza esercitata dai bacini artificiali sul regime del fiume, che mostra a volte anomale variazioni di portata e una certa copiosit\u00e0 \"artificiale\" delle portate estive in alcuni tratti.\nLa portata media annua, pur regolata, ha risentito negli anni di pesanti cali: a Tolentino ad esempio \u00e8 di appena 7,6\u00a0m\u00b3/s, ma allo stato naturale dovrebbe essere assai maggiore, pur se pi\u00f9 irregolare.\nArte.\nI luoghi di interesse che incontra, oltre ai centri storici di Camerino, Tolentino, Corridonia e Macerata, sono anche le chiese in stile romanico di San Claudio al Chienti, Santissima Annunziata o Santa Maria a Pie' di Chienti, l'abbazia di Santa Croce al Chienti, i castelli di Varano, di Beldiletto, di Caldarola e della Rancia, luogo quest'ultimo che vide la storica sconfitta il 2 maggio 1815 di Gioacchino Murat e del suo sogno di indipendenza italica.\nValle.\nLa Valle del Chienti, che attraversa vari comuni della provincia di Macerata e nel suo tratto terminale segna il confine con la provincia di Fermo, si dispone parallelamente alle altre valli delle Marche contribuendo a dare alla regione un aspetto orografico simile ad un pettine."}
{"id": "127635", "revid": "7336", "url": "https://it.wikipedia.org/wiki?curid=127635", "title": "Non metalli", "text": ""}
{"id": "127636", "revid": "484362", "url": "https://it.wikipedia.org/wiki?curid=127636", "title": "Ne gloriari libeat alienis bonis", "text": "La locuzione latina Ne gloriari libeat alienis bonis, tradotta letteralmente, significa \"affinch\u00e9 nessuno si vanti dei meriti altrui\".\n\u00c8 il primo verso della favola: La Cornacchia superba e il Pavone. Racconta Fedro che una Cornacchia, vestitasi con le penne del Pavone, quando fu riconosciuta venne rifiutata sia dai Pavoni che dalle altre Cornacchie. "}
{"id": "127639", "revid": "1318658", "url": "https://it.wikipedia.org/wiki?curid=127639", "title": "Metauro", "text": "Il Metauro (\"Met\u00e0var\", \"Met\u00e0ure\" in dialetto gallo-piceno) \u00e8 il principale fiume della regione Marche per lunghezza con 121\u00a0km totali di corso (includendo il ramo sorgentizio del Meta, diversamente il fiume avrebbe un corso di 110\u00a0km), portata media d'acque (circa 21\u00a0m\u00b3/s) ed estensione di bacino (\u00a0km\u00b2).\nCorso del fiume.\nOrigina da un ampio ventaglio (50\u00a0km) di sorgenti e corsi d'acqua (molti caratterizzati da discreti deflussi idrici anche in estate) a Badia Tedalda, fra l'Alpe della Luna, il monte Nerone ( ) e il monte Catria (\u00a0m s.l.m.).\nIl suo nome (in latino \"Metaurus\" o \"Mataurus\") deriva dalla semplice fusione per concatenamento dei nomi dei due rami sorgentizi principali che lo originano: i torrenti Meta (che scende dal valico appenninico di Bocca Trabaria, \u00a0m s.l.m.) e Auro (che scende invece dal Monte Maggiore, \u00a0m s.l.m.).\nIl Metauro, lungo il suo articolato tratto medio-alto, bagna svariati centri tra i quali Sant'Angelo in Vado (dove forma la suggestiva Cascata del Sasso), Urbania, Fermignano e Fossombrone dove, presso la selvaggia Forra di San Lazzaro, riceve da sinistra il Candigliano, suo principale tributario.\nScorrendo in una valle ampia e profondamente incassata giunge poi nel nuovo comune sparso di Colli al Metauro, precisamente nelle frazioni di Calcinelli (municipio di Saltara) e Villanova (municipio di Montemaggiore al Metauro) dove inizia il suo tratto di pianura. Qui un canale di 3,6\u00a0km si separa dal fiume e passa per Cerbara (nel municipio di Piagge, facente parte del nuovo comune di Terre Roveresche) dove \u00e8 stata inaugurata dall'Enel nel 2007 una centrale idroelettrica.\nPi\u00f9 a valle, una traversa artificiale sbarra il corso del Metauro per rifornire d'acqua il canale Albani che attraversa la citt\u00e0 di Fano e la zona industriale di Bellocchi (comune di Fano).\nDopodich\u00e9 il fiume va a sfociare nell'Adriatico lambendo la periferia sud-est dello stesso centro abitato.\nFra gli affluenti \u00e8 da segnalare quasi unicamente il fiume Candigliano, noto per il famoso tratto ingolato della Gola del Furlo, che con i suoi affluenti Biscubio e Burano e il sub-affluente Bosso, drena oltre met\u00e0 dell'intero bacino dello stesso Metauro, fornendogli ben 13,6\u00a0m\u00b3/s di apporto medio, ovvero oltre 2/3 della sua portata media annua.\nComuni attraversati.\nIl Metauro bagna i seguenti comuni in ordine partendo dalle sorgenti dei torrenti Meta e Auro:\nRegime idrologico.\nIl Metauro ha un regime marcatamente torrentizio di tipo appenninico, ma con portate minime estive che tuttavia nel medio corso non scendono quasi mai sotto i 2\u00a0m\u00b3/s, grazie ad una certa permeabilit\u00e0 del suo alto bacino.\nI massimi valori di portata si registrano in autunno e in primavera con piene che, nel caso di precipitazioni eccezionali, possono sfiorare nel tratto basso valori di \u00a0m\u00b3/s, causando anche danni notevoli. Il modulo medio annuo pi\u00f9 elevato \u00e8 di circa 21\u00a0m\u00b3/s.\nNel dettaglio, alcune misurazioni medie di portata annua danno approssimativamente questi valori:\nAlcuni bacini idroelettrici sfruttano le sue acque per la produzione di energia elettrica: \u00e8 ad esempio il caso della \"diga del Furlo\" sul fiume Candigliano, il \"Bacino di San Lazzaro\" presso Fossombrone, l'invaso di\" Tavernelle\", che influenzano (anche se non pesantemente) l'andamento delle portate.\nStoria.\nStoricamente il Metauro ha rappresentato, col Tronto, una delle due vie preferenziali per collegare la Valle Tiberina (e quindi Roma) con la costa adriatica. Infatti lungo il Metauro corre la Via Flaminia (che poi prosegue risalendo il Candigliano attraverso la Gola del Furlo, il Burano fino al valico della Forca Lupara che sovrasta il nodo di Scheggia), mentre lungo il Tronto corre la Via Salaria.\nIl fiume \u00e8 noto agli storici per la terribile e sanguinosissima (forse morti) battaglia del Metauro del 207 a.C., tra i consoli romani Marco Livio Salinatore e Gaio Claudio Nerone, da un lato (a capo di un esercito di uomini), che risultarono vincitori, e Asdrubale Barca, fratello di Annibale, dall'altro, che fu decapitato (l'esercito di Asdrubale, forte di uomini fu letteralmente annientato) e la cui testa mozzata fu, poi, gettata nel campo di Annibale che attendeva, invano, il fratello Asdrubale in Apulia. La battaglia del Metauro (avvenuta probabilmente presso Montemaggiore al Metauro, a circa 15\u00a0km dal mare; secondo qualche altro studioso, come Gottardo Buroni, nella piana di San Silvestro tra Fermignano e Urbania), assolutamente decisiva per il controllo dell'Italia da parte di Roma, conferma che la cesura appenninica del fiume era una delle vie preferenziali nell'antichit\u00e0 per arrivare a Roma.\nUna seconda battaglia combattuta nel medesimo sito \u00e8 passata alla storia come battaglia di Fano: combattuta nel 271 tra l'imperatore romano Aureliano e gli Alemanni, si risolse in una vittoria dei Romani, che costrinsero gli Alemanni, disposti con le spalle al fiume, ad arretrare, perdendo molti uomini annegati nel fiume.\nNatura e Sport.\nPer la selvaggia bellezza di alcuni suoi tratti, la buona qualit\u00e0 delle sue acque e una certa consistenza delle portate, il Metauro \u00e8 una nota meta del centro Italia per gli appassionati di sport acquatici come kayak e torrentismo.\nFestivit\u00e0 legate al fiume.\nIn settembre, annualmente, viene celebrata la 'Festa del fiume Metauro'."}
{"id": "127641", "revid": "345405", "url": "https://it.wikipedia.org/wiki?curid=127641", "title": "Musone (Marche)", "text": "Il Musone \u00e8 un fiume a carattere torrentizio che scorre nelle Marche, in Italia.Il suo nome latino era \"Misco\"; nel Medioevo e nel Rinascimento il tratto del fiume presso la confluenza dell'Aspio era il confine della Repubblica di Ancona.\nLungo l'alveo della pianura costiera sono stati eretti argini artificiali, mentre pi\u00f9 a monte numerose sono le opere a difesa della sponda. Con la realizzazione nella porzione montana del bacino dell'invaso \"di Castreccioni\", il cui sbarramento \u00e8 sito al \"ponte della Petrella\" (Cingoli), l'idrografia originaria \u00e8 stata altamente modificata.\nPercorso.\nIl Musone nasce nel comune di Gagliole, a circa 775 m s.l.m. di quota dalla confluenza di due valloni, uno con origine tra il \"Monte Lavacelli\" e il \"Monte Marzolare\", l'altro tra i \"Prati di Gagliole\" e \"Campo della Bisaccia\" sulle pendici del \"Monte Canfaito\" e altri rilievi orientati in direzione appenninica (NNO-SSE) che appartengono alla dorsale marchigiana.Il corso del Musone pu\u00f2 essere distinto in tre tratti, procedendo da monte verso il mare:\nLa foce del Musone \u00e8 stata fatta confluire in quella dell'Aspio probabilmente nella met\u00e0 del XVI secolo (nella Carta della Marca di Ancona del 1564 la confluenza \u00e8 gi\u00e0 indicata) soprattutto per la presenza degli stagni e delle paludi che rendevano l'aria insalubre.\nAffluenti.\nI principali affluenti in sinistra idrografica sono: il torrente \"Acqualta\", il fosso \"Umbricara\" ed il fiume Aspio; mentre in destra idrografica risultano: il rio \"Troscione\", il torrente \"Fiumicello\" ed il \"fosso di Rivo\".\nInquinamento.\nIl fiume Musone \u00e8 un corso d'acqua particolarmente inquinato. In varie localit\u00e0 di misurazione l'indice \"SACA (stato ambientale dei corsi d'acqua)\" dava un valore \"sufficiente\", che peggiorava sino al valore \"pessimo\" registrato presso la foce in Adriatico."}
{"id": "127642", "revid": "344646", "url": "https://it.wikipedia.org/wiki?curid=127642", "title": "Nemo potest duobus dominis servire", "text": "La locuzione latina Nemo potest duobus dominis servire, tradotta letteralmente, significa \"nessuno pu\u00f2 servire due padroni\". (Matteo )\nCon questa espressione Ges\u00f9 ricorda che non \u00e8 possibile servire contemporaneamente due padroni, che nel contesto del Vangelo sono Dio e Mammona, cio\u00e8 la ricchezza. Dato che Mammona \u00e8 il nome di un diavolo, pu\u00f2 simboleggiare Satana."}
{"id": "127643", "revid": "1543377", "url": "https://it.wikipedia.org/wiki?curid=127643", "title": "Foglia (fiume)", "text": "Il (o \"la\") Foglia \u00e8 un fiume che attraversa la provincia di Pesaro e Urbino nelle Marche, giungendo fino a Pesaro, dove sfocia nel mare Adriatico.\nNome e storia.\nIl suo nome latino era \"Isaurus\" (idronimo rimasto ancora oggi nella denominazione della localit\u00e0 Belforte all'Isauro), cos\u00ec citato dal poeta latino Lucano. Pu\u00f2 aver dato il nome anche alla citt\u00e0 di Pesaro (latino \"Pisaurum\"), situata alla sua foce. Per alcuni linguisti i nomi dei corsi d'acqua con radice \"is\" risalirebbero alla lingua delle prime ondate di Indoeuropei che giunsero in Europa e il fonema avrebbe il significato di \"rapido\", come appunto l'acqua che scorre. Tale idronimo potrebbe essere arrivato a Pesaro con i celti. Altri esempi in Italia i fiumi Isarco, in latino \"Isarus\", e Isonzo. Esempi in Europa il fiume Is\u00e8re nella Francia sudorientale (in latino \"Isara\") e il fiume Isar vicino a Monaco di Baviera.\nAnticamente il Foglia segnava il confine settentrionale del territorio occupato dai Piceni. Per altri studiosi i Piceni veri e propri si sarebbero fermati all'Esino, mentre il fiume Foglia attraversava il territorio dei Piceni settentrionali, una popolazione ancora difficile da inquadrare.\nPercorso.\nEsso nasce in Toscana, in provincia di Arezzo, dalle pendici dell'Alpe della Luna (Monte Sovara, 1003 m slm) nel comune di Badia Tedalda, ai confini con il Montefeltro. La sorgente si trova nei pressi del centro abbandonato di Monte Fortino, uno dei feudi dei conti di Montedoglio e poi dagli abati della Badia Tedalda dal 1277.\nI principali centri lambiti dal corso d'acqua sono: S. Andrea di Badia Tedalda, Sestino, Belforte all'Isauro, Piandimeleto, Lunano, Sassocorvaro (dove una diga forma artificialmente il lago di Mercatale), Auditore, Montecalvo in Foglia,\n Urbino,\nVallefoglia, Montelabbate e, Borgo Santa Maria presso la foce, Pesaro."}
{"id": "127644", "revid": "599013", "url": "https://it.wikipedia.org/wiki?curid=127644", "title": "Misa (fiume)", "text": "Il Misa \u00e8 un fiume appenninico a carattere prevalentemente torrentizio; ha la sua sorgente alle pendici sud-occidentali dell'anticlinale arceviese nella zona di San Donnino che si trova nel comune di Genga.\nPercorso.\nSfocia nel Mare Adriatico dopo aver attraversato parecchi comuni per 45\u00a0km dell'entroterra anconetano in direzione est: Arcevia, Serra de' Conti, Ostra Vetere, Pianello e Casine di Ostra ed infine termina il suo percorso a Senigallia che si trova a circa 35\u00a0km da Arcevia.\nPortata.\nIl bacino imbrifero occupa una superficie di 377\u00a0km\u00b2. Il fiume ha regime spiccatamente torrentizio con piene impetuose nelle stagioni piovose e magre accentuatissime in estate, e in alcuni casi vere e proprie secche come nel febbraio 2008. La portata media \u00e8 di 2,21 m\u00b3/s; quella massima registrata \u00e8 stata stimata intorno ai 700\u00a0m\u00b3/s, valore per\u00f2 ampiamente superato il 3 maggio 2014 nel grave evento alluvionale che ha colpito la citt\u00e0 di Senigallia.\nLe sponde.\nLungo le sponde del Misa si possono trovare sentieri grazie ai quali \u00e8 possibile osservare la sua flora e la sua fauna.\nFlora.\nIl fiume con le sue acque dolci porta la vita all'ambiente che attraversa.\nLungo i suoi argini cresce spontaneamente una vegetazione rigogliosa di pioppi, salici, giunchi, rovi, cespugli di ogni tipo ed erbe acquatiche.\nLungo agli argini crescono canneti che ad intervalli di tempo prestabiliti il Comune pota per ripulire il fiume.\nFauna.\nQuando il fiume era pi\u00f9 abbondante e l'acqua era meno inquinata, vi si potevano trovare molte anguille, che si nascondevano sotto le rocce, e anche molte pi\u00f9 rane di adesso.\nIn cielo a volte si possono vedere degli aironi che si dirigono volando, verso il loro habitat, il Misa.\nStoria.\nIl suo nome latino era \"Sena\" perch\u00e9 attraversava la citt\u00e0 romana di \"Sena Gallica\", Senigallia.\nA cavallo tra l'800 e il '900 lungo il corso del fiume si potevano trovare molti mulini ad acqua che servivano per macinare il grano ed il granoturco.\nAttualmente, \u00e8 rimasto in funzione uno solo di questi mulini ed \u00e8 ubicato nella frazione di Magnadorsa nel Comune di Arcevia.\nQuesto continua a sfruttare l'energia idraulica del fiume e ad utilizzare le tradizionali macine in pietra.\nAffluente.\nL'unico vero affluente \u00e8 il Nevola che si aggrega al Misa presso la frazione di Brugnetto a dalla sua foce."}
{"id": "127645", "revid": "125005639", "url": "https://it.wikipedia.org/wiki?curid=127645", "title": "Tenna (fiume)", "text": "Il Tenna \u00e8 un fiume a carattere torrentizio che scende dal versante orientale dei Monti Sibillini nell'Appennino Umbro-Marchigiano, e scorre interamente nell'area centromeridionale della regione Marche. Sfocia nel Mare Adriatico tra i comuni di Porto Sant'Elpidio e Fermo.\nEtimologia.\nIl nome latino del fiume era \"Tinna\", probabilmente derivato dal nome della divinit\u00e0 italica Tinia.\nPercorso.\nIl Tenna nasce nel comune di Montefortino, in provincia di Fermo, e attraversa le Marche centromeridionali e pi\u00f9 specificamente la Val Tenna, solcando per la gran parte del suo corso, la provincia di Fermo.\nDa un punto di vista geopolitico \u00e8 da rilevare che durante il suo corso, il fiume segna per un tratto il confine tra la provincia di Macerata e la provincia di Fermo.\nSorgenti.\nFra le pendici del Monte Bove Sud e quelle delle Porche di Vallinfante, nel comune di Castelsantangelo sul Nera, nascono i vari rami che confluiscono nella sorgente (detta anche \"Capotenna\") posta fra il Monte Priora e Monte Sibilla, nel cuore dei Monti Sibillini, compresi nell'appennino umbro-marchigiano.\nPresso le sorgenti il consorzio idrico \"Tennacola\" ha predisposto una captazione per l'acquedotto che rifornisce diversi comuni delle province di Macerata e Fermo.\nGole dell'Infernaccio.\nDopo pochi chilometri dalle sorgenti, il Tenna entra nella Gola dell'Infernaccio, una delle tante gole interessanti dal punto di vista geologico, che caratterizzano l'Appennino umbro-marchigiano. In questa zona sorge l'Eremo di San Leonardo al Volubrio, che attira ogni anno turisti e pellegrini da tutta Italia.\nFoce.\nIl fiume sfocia nel Mare Adriatico, tra la frazione Marina Faleriense di Porto Sant'Elpidio e Lido San Tommaso di Fermo, dopo un percorso di 70\u00a0km. \nAffluenti.\nI principali affluenti del Tenna sono, in ordine secondo il tragitto:\ntutti provenienti dal lato sinistro del fiume."}
{"id": "127647", "revid": "84184", "url": "https://it.wikipedia.org/wiki?curid=127647", "title": "Tesino", "text": ""}
{"id": "127648", "revid": "404338", "url": "https://it.wikipedia.org/wiki?curid=127648", "title": "Nemo Romanorum pacis mentionem habere dignatus est", "text": "La locuzione latina Nemo Romanorum pacis mentionem habere dignatus est, tradotta letteralmente, significa \"nessuno dei Romani si degn\u00f2 far menzione della pace\". (Eutropio, \"Breviarium ab Urbe condita\", III, 10).\nLa frase dimostra tutta la grandezza dei Romani antichi, quando, dopo la disfatta subita nella Battaglia di Canne, non vi fu un solo Romano che osasse parlare di pace, ma tutti, solidali, si prepararono \"romanamente\" alla riscossa."}
{"id": "127649", "revid": "124683637", "url": "https://it.wikipedia.org/wiki?curid=127649", "title": "Tronto", "text": "Il Tronto (\"Truentum\" e \"Truentus\" in latino, \"Tr\u00f9nd\u00eb\" in dialetto ascolano) \u00e8 uno dei fiumi principali del versante Adriatico dell'Italia centrale. La sua lunghezza di 115\u00a0km attraversa per la maggior parte del suo corso la regione Marche nella provincia di Ascoli Piceno, internandosi nel Parco nazionale dei Monti Sibillini ed in quello dei monti della Laga, ed anche il Lazio, nella provincia di Rieti e l'Abruzzo in provincia di Teramo. \nIl suo bacino idrografico si estende su una superficie di 1192 km\u00b2 e prende il nome di Valle del Tronto. Le acque alimentano varie centrali idroelettriche ed il noto acquedotto Pescara del Tronto che rifornisce la provincia di Ascoli Piceno e parte di quella di Fermo.\nL'idronimo.\nIl nome del fiume, come riferisce Sebastiano Andreantonelli, nell'antichit\u00e0 \u00e8 stato citato da Gaio Plinio Secondo, detto Plinio il Vecchio, come \"Truentum\". Il geografo romano ha utilizzato il genere neutro, altri autori come Sebastian M\u00fcnster lo hanno definito al maschile come \"Truentus\". Flavio Biondo lo ha chiamato \"Troentum\" e Tolomeo \"Truentinon\", mentre Domenico Mario Negro \"Truennus\". Lo storico Leandro Alberti riporta che Strabone lo ha scritto \"Druentum\". Nel \"Concordantiae Canonum\", un vecchio codice della biblioteca apostolica vaticana, riportato nel VI Tomo degli \"Annales\" del cardinale Cesare Baronio, \u00e8 stato menzionato come \"Droentinum\": \u00ab\"Vitalem Episcopum Droentinum ex regione Picena\"\u00bb. Giusto Lipsio, nel IV libro del \"Poliorceticon\", lo ha letto \"Triuntum\".\nGiuseppe Castelli ascrive all'etimologia della scomposizione del nome \"Tru-entum\" il significato di \"corrente impetuosa\". Egli prende spunto da Festo che ha interpretato le forme verbali \"truo, as\" e \"truans, antis\" nell'accezione di \"spostarsi\" o \"correre\", verbi ricollegabili allo stesso significato che nella \"lingua sanscrita\" ha \"dru\" che vuol dire appunto \"correre\", ed alla \"lingua greca\" in cui \"truo\" significa \"versare\" e \"dr\u00f2mos\" vuol dire \"corsa\". Ci\u00f2 avvicina il nome di questo fiume a \"Druantia o Druentia\", ossia all'attuale Durance, un corso d'acqua della Provenza cui Livio attribuisce la stessa interpretazione etimologica.\nSull'epigramma di una lapide ascolana, databile intorno al 433 d.C., si legge come \"Truen\": \u00abDIVS. M. F. M. ALLEN M. F. TR. MIL. VEL. CEN. CASTRO. TRVEN. T. F. FILEIS. VIVA. FE.\u00bb interpretato come: \u00ab(...) (Alleni)DIVS. M(arci). F(ilius). M. ALLEN(idius) M(arci). F(ilius). TR(ribunus). MIL(iltum). VEL(ina). CEN(turio). CASTRO. TRVEN(tino). T(iti). F(ilia). FILEIS. VIVA. FE(cit et sibi)\u00bb e tradotto: \u00ab\"(...) Allenidio, figlio di Marco, Marco Allenidio figlio di Marco, della trib\u00f9 Velina, tribuno militare - della trib\u00f9 Velina, centurione, di Castro Truentino, (\u2026) figlia di Tito, da viva pose per i figli e per s\u00e9\"\u00bb.\nGiuseppe Marinelli si esprime sull'origine dell'idronimo e, attingendo da Plinio il Vecchio, riferisce che il fiume ha preso il nome dalla citt\u00e0 di \"Truentum\", l'attuale Martinsicuro, cittadina liburna attigua alla foce del corso d'acqua.\nIl percorso.\nLa sorgente.\nIl fiume nasce nel Lazio sul versante occidentale dei Monti della Laga, nel comune di Amatrice, in corrispondenza della Cima della Laghetta (2369\u00a0m), poco a sud del monte Gorzano, rilievo che appartiene al gruppo di Pizzo di Sevo ed alle cime che segnano il confine tra le regioni Abruzzo e Lazio. \nSubito dopo la sua origine riceve da destra l'apporto idrico del Fosso di Selva Grande, tra la Cima Lepri ed il monte Gorzano, e di altri fossi e valloni minori della Laga.\nNella zona delle sorgenti il bacino idrografico del Tronto \u00e8 attiguo a quelli del Vomano (Lago di Campotosto) e dell'Aterno (altopiano di Montereale).\nAlta, media e bassa valle.\nNel primo tratto del suo corso percorre verso nord la conca di Amatrice e riceve da sinistra le acque del torrente Scandarello e quelle di alcuni affluenti provenienti dai monti Prato e Pozzoni della catena dei monti Reatini, al confine con l'Umbria. Quest'area del bacino del Tronto \u00e8 separata a sud dalla valle del fiume Velino e dal Passo della Torrita.\nSuccessivamente, proseguendo verso nord, taglia Accumoli per poi raccogliere le acque del torrente Chiarino, affluente di destra presso Colle d'Arquata, che scende dal monte Macera della Morte marcando il confine tra Lazio e Marche. In seguito vira verso est ed entra nel territorio marchigiano di Arquata del Tronto dove riceve l'apporto delle acque dei monti Sibillini e si snoda per una gola rocciosa, stretta tra i monti della Laga a sud ed il massiccio del monte Ceresa a nord. Giunto nel comune di Acquasanta Terme acquisisce da destra le acque del Rio Garrafo, che nasce come Rio Volpara dal versante nord-orientale della Macera della Morte e raccoglie da sinistra le acque del monte Ceresa, comprese quelle che discendono dal fosso dell'Agore. Presso la frazione ascolana di Mozzano, confluisce da sinistra il torrente Fluvione che ha origine sotto la cima del monte Vettore, nel comune di Montegallo.\nA questo punto il Tronto entra nel centro abitato della citt\u00e0 di Ascoli Piceno, dove \u00e8 raggiunto dal suo principale affluente, il Castellano, formando numerosi meandri. Poche centinaia di metri pi\u00f9 a valle riceve anche il torrente Chiaro, proveniente dalle colline forcesi, in cui confluiscono le acque del monte Ascensione.\nIn seguito, la valle si allarga entrando nella zona collinare che degrada fino alla costa. Dal comune di Castel di Lama alla foce il fiume segna il confine tra le regioni Marche ed Abruzzo.\nLa foce.\nIl percorso del fiume si conclude sfociando nel mare Adriatico tra i comuni di San Benedetto del Tronto e Martinsicuro.\nRegime idrologico.\nIl Tronto ha regime appenninico con forti piene nella stagione piovosa autunnale (anche di 1.500\u00a0m\u00b3/s) ed accentuate magre estive. Con un modulo medio di 17\u00a0m\u00b3/s \u00e8 uno dei fiumi pi\u00f9 ricchi d'acqua delle Marche grazie anche alla ricchezza dell'apporto idrico conferito dai monti della Laga dai quali scaturisce.\nIl Tronto nella storia e nella letteratura.\nLe fonti documentali attestano che il tratto orientale della Via Salaria, antica strada consolare che collegava Roma con il mare Adriatico, percorreva la valle del Tronto snodandosi affiancata all'alveo di questo fiume. \nDurante l'epoca napoleonica ha dato il nome al Dipartimento del Tronto che comprendeva le attuali province di Ascoli, Fermo e Macerata e il cui capoluogo era la citt\u00e0 di Fermo.\nFino al risorgimento, il fiume marcava il confine di stato fra lo Stato della Chiesa e il Regno delle Due Sicilie.\nIl Porto di Druentum.\nLa denominazione di \"Druentum\", gi\u00e0 trovata da Leandro Alberti negli scritti di Strabone, risulta identica a quella del porto letta dal Brunetti nei documenti di un privilegio accordato alla citt\u00e0 di Fermo nell'anno 1242. L'antico approdo aveva il nome di questo fiume ed era stato ricostruito gli ascolani. In tempi successivi acquisir\u00e0 il nome di Porto d'Ascoli, ma a causa dell'insabbiamento e delle devastazioni di et\u00e0 barbarica risulter\u00e0 inservibile. Nell'anno 1211, dopo la concessione della dominazione sul litorale adriaco alla citt\u00e0 di Fermo da parte di Ottone IV di Brunswick, si rinvigorirono le vecchie ostilit\u00e0 tra ascolani e fermani che hanno provocato i contrasti, storicamente noti, come la \"Guerra tra Ascoli e Fermo\". La citt\u00e0 di Ascoli, pochi anni pi\u00f9 tardi, ha ottenuto da Federico II di Svevia il diritto di possedere un porto presso la foce del fiume. La sua costruzione \u00e8 stata realizzata tra il 1245 ed il 1248, con l'edificazione anche di una rocca. I Fermani, al contempo, hanno continuato a recare disturbo agli ascolani fino al punto di chiedere al papa Giovanni XXII la chiusura del porto che stava avendo un rilevante incremento commerciale. Con la bolla emanata il 13 maggio 1323, la citt\u00e0 di Ascoli ha ottenuto il diritto alla conservazione ed alla padronanza del porto, ampliandolo e rafforzandolo con le costruzioni di un sistema fortificato fino a divenire un vero e proprio castello che ha preso il nome di \"Castrum Truentinum\". Nel 1348 Gentile da Mogliano, gi\u00e0 eletto come capitano generale fermano, con i suoi armati ha aggredito il porto provocando 40 morti, prendendo molti prigionieri, abbattendo le opere fortificate e ricavando dall'assalto anche un consistente bottino. Quest'azione ha indotto gli ascolani al contrattacco e, con a capo il condottiero Galeotto I Malatesta, hanno combattuto e vinto contro i fermani vicino alla cittadina di San Severino. Le due fazioni contrapposte hanno perdurato anche negli avvenire in ulteriori scontri fino al 1351, quando a Rimini \u00e8 stata conclusa e firmata la pace tra le due citt\u00e0. Con questo trattato \u00e8 stato attribuito il possesso del porto agli ascolani.\nIl Tronto nella letteratura.\nIl nome del fiume \u00e8 riportato da Cecco d'Ascoli nel testo del XVI capitolo del II Libro dell'Acerba, diffusamente noto per le parole con cui inizia la descrizione della citt\u00e0 di Ascoli cui il poeta dedica il verso: \u00ab\"O bel paese con li dolci colli, / Perh\u00e8 non conoscisti, o genti acerbe. / Con l'atti avari invidiosi e folli?\"\u00bb L'autore prosegue e, dopo alcuni endecasillabi, cita questo fiume scrivendo: \u00ab\"Da voi l'invidia ser\u00e0 lontana, / quando al ponente retorner\u00e0 Tronto / E castellano de terra esculana\"\u00bb. \nDante Alighieri lo cita nell'VIII canto del Paradiso della Divina Commedia. Il sommo poeta lo menziona dopo aver incontrato Carlo Martello d'Angi\u00f2, re d'Ungheria, deceduto in giovane et\u00e0 dopo soli 5 anni dalla sua nomina al trono quale successore di Ladislao IV. La prematura scomparsa non ha consentito al monarca di prendere possesso dei territori francesi ed italiani che rientravano nel suo dominio dove il Tronto segnava il confine settentrionale del versante adriatico dei suoi possedimenti. \n\u00ab\"quel corno d'Ausonia che s'imborga / di Bari e di Gaeta e di Catona, / da ove Tronto e Verde in mare sgorga.\"\u00bb\nGiovanni Boccaccio indica il nome del corso d'acqua nella sua opera intitolata \"De Fluminibus\" scrivendo: \u00ab\"Viridis fluvius a Picenatibus dividens Aprutinos et in Truentum cadens\"\u00bb ossia: \u00ab\"il fiume Verde che divide il Piceno dall'Abruzzo e si getta nel Tronto\"\u00bb. "}
{"id": "127652", "revid": "75775", "url": "https://it.wikipedia.org/wiki?curid=127652", "title": "Pensatoio", "text": ""}
{"id": "127653", "revid": "712828", "url": "https://it.wikipedia.org/wiki?curid=127653", "title": "Magon\u00f2", "text": ""}
{"id": "127654", "revid": "1868855", "url": "https://it.wikipedia.org/wiki?curid=127654", "title": "Fiastra (fiume)", "text": "Il Fiastra o Fiastrella \u00e8 un affluente del fiume Chienti nella regione Marche.\nIl suo nome latino era \"Flussorius\".\nCorso del fiume.\nIl fiume nasce con il nome di Fiastrella dal Monte di Montioli a m s.l.m. nel comune di San Ginesio, in provincia di Macerata. Nei pressi della frazione Passo Sant'Angelo, il fiume alimenta il Lago Verde, un piccolo lago di pesca sportiva. Fra Ripe San Ginesio e Loro Piceno prende il nome di torrente Fiastra, in latino \"Flussorius\". Costeggiato per gran parte dalla SS 78, nei pressi di Colbuccaro di Corridonia, il Fiastra si unisce col Chienti e sfocia nel Mar Adriatico.\nLe acque del Fiastra furono categorizzate da Categoria B a Categoria A, per permettere la riproduzione dei salmonidi che vivono al suo interno. Nel fiume vige il divieto di pesca\nLa Valle del Fiastra - Comuni attraversati.\nLa Valle del Fiastra \u00e8 composta dai Comuni di:\nIl fiume d\u00e0 il nome all'Abbazia di Fiastra, nella Riserva naturale statale Abbadia di Fiastra, nel comune di Tolentino. La Riserva offre una visita guidata nel fiume."}
{"id": "127655", "revid": "484362", "url": "https://it.wikipedia.org/wiki?curid=127655", "title": "Nemo sua sorte contentus", "text": "La locuzione latina Nemo sua sorte contentus, tradotta letteralmente, significa \"nessuno \u00e8 mai soddisfatto della sua condizione\". (Orazio, Satire, I, 1).\nQuesta locuzione \u00e8 quanto mai attuale: anche oggi i bianchi vogliono diventare neri, i neri bianchi, i biondi mori, i mori biondi, ..."}
{"id": "127660", "revid": "104265", "url": "https://it.wikipedia.org/wiki?curid=127660", "title": "Neque semper arcum tendit Apollo", "text": "La locuzione latina Neque semper arcum tendit Apollo, tradotta letteralmente, significa \"Apollo non tende sempre il proprio arco\". (Orazio, \"Odi\", lI, 10, 19), ossia neppure il dio Apollo tiene costantemente teso l'arco (ci\u00f2 che costa fatica) per colpire i nemici con le sue frecce, come contro gli Achei.\nIl significato corrente che si d\u00e0 alla frase \u00e8 che persino un dio, che ha forza ed energia quasi illimitate, ogni tanto si riposa, cio\u00e8 che anche i migliori nel dedicarsi a qualsiasi attivit\u00e0 con la massima dedizione hanno pur bisogno di prendere fiato e svagarsi."}
{"id": "127661", "revid": "767487", "url": "https://it.wikipedia.org/wiki?curid=127661", "title": "Ne quid nimis", "text": "La locuzione latina Ne quid nimis, tradotta letteralmente, significa \"[mai] nulla di eccessivo\".\nNorma comportamentale che ritroviamo suggerita da Orazio nelle Odi e da Terenzio nell'Andria, e che sembra mutuata dalla iscrizione posta sul frontone del tempio di Apollo a Delfi."}
{"id": "127663", "revid": "344646", "url": "https://it.wikipedia.org/wiki?curid=127663", "title": "Nescio vos", "text": "La locuzione latina Nescio vos, tradotta letteralmente, significa \"non vi conosco\". (Matteo ).\n\u00c8 la risposta dello sposo alle vergini sprovvedute protagoniste della parabola evangelica che arrivano troppo tardi al matrimonio.\nSi usa per rifiutare qualche favore o il concorso della propria borsa a qualche amico scocciante, ma quasi sempre in tono di scherzo."}
{"id": "127664", "revid": "729019", "url": "https://it.wikipedia.org/wiki?curid=127664", "title": "Nigro notanda lapillo", "text": "La locuzione latina Nigro notanda lapillo, tradotta letteralmente, significa \"[giorno] da segnare con una pietruzza nera\".\nAllusione all'uso dei Romani di segnare i giorni felici con sassolini bianchi, e quelli avversi con pietruzze nere.\nCfr. Dies aureo signanda lapillo"}
{"id": "127665", "revid": "1718925", "url": "https://it.wikipedia.org/wiki?curid=127665", "title": "Jean-Pierre Serre", "text": "Serre ha avuto un ruolo di primaria importanza nel progresso della matematica del XX secolo. Per quanto riguarda la topologia ha sviluppato metodi algebrici innovativi, in particolare ha indagato le trasformazioni tra sfere di dimensioni superiori.\nBiografia.\nNato a Bages nei Pirenei Orientali il 15 settembre 1926. Dopo gli studi presso l'\u00c9cole Normale Sup\u00e9rieure di Parigi dal 1945 al 1948 ha ottenuto il dottorato alla\nSorbona nel 1951, discutendo una tesi in topologia algebrica sotto la direzione di Henri Cartan.\nNegli anni successivi ha prodotto lavori fondamentali nel campo della teoria dei numeri e della geometria algebrica.\n\u00c8 stato il primo matematico vivente a ricevere il Premio Abel nel 2003 ed \u00e8 ad oggi la pi\u00f9 giovane medaglia Fields di sempre. Dal 1956 al 1994 ha ricoperto la \"Chaire d'Alg\u00e8bre et G\u00e9om\u00e9trie\" presso il \"Coll\u00e8ge de France\" dove \u00e8 oggi professore onorario.\nContributi.\nDalla fine degli anni quaranta ha partecipato all'attivit\u00e0 del gruppo Bourbaki e ha preso parte ai celebri s\u00e9minaire Cartan. Negli anni successivi inizi\u00f2 a lavorare nel campo della topologia algebrica. Insieme a Cartan, Serre propose di usare la tecnica degli spazi di Eilenberg-MacLane per computare i gruppi di omotopia delle sfere, che a quel tempo era considerato il problema centrale in topologia.\nSuccessivamente ha sviluppato una riformulazione della teoria delle funzioni di variabile complessa nei termini dell'emergente teoria dei fasci. Lo studio delle variet\u00e0 proiettive in questo contesto lo ha condotto ad occuparsi di geometria algebrica astratta, nell'ambito della quale ha introdotto la nozione nota come variet\u00e0 di Serre.\nNel suo discorso alla cerimonia di premiazione della Medaglia Fields nel 1954, Hermann Weyl aveva lodato Serre in termini entusiastici per il fatto che per la prima volta il premio veniva assegnato ad un algebrista. Serre in seguito cambi\u00f2 il suo campo di ricerca, tuttavia la percezione di Weyl che il campo d'indagine dell'analisi classica fosse stato sostituito dall'algebra astratta \u00e8 stata successivamente giustificata, cos\u00ec come la sua valutazione sul ruolo centrale che ebbe Serre in questo cambiamento.\nNegli anni 1960 una proficua collaborazione tra Serre e il matematico Alexander Grothendieck ha portato a lavori fondamentali nel campo della geometria algebrica, in gran parte motivati dalla congettura di Weil. I due maggiori lavori di Serre di questo periodo sono i \"Faisceaux Alg\u00e9briques Coh\u00e9rents\" (FAC) e \"Geometrie Alg\u00e9brique et G\u00e9om\u00e9trie Analytique\" (GAGA).\nLa ricerca di Serre \u00e8 stata fondamentale per molte delle pi\u00f9 brillanti scoperte recenti, compresa la dimostrazione dell'ultimo teorema di Fermat da parte di Andrew Wiles."}
{"id": "127666", "revid": "767487", "url": "https://it.wikipedia.org/wiki?curid=127666", "title": "Nihil admirari", "text": "Nihil admirari \u00e8 una locuzione latina che, tradotta letteralmente, significa \"non stupirsi di cosa alcuna\".\nOrigine e uso.\nLa locuzione sembrerebbe essere una traduzione latina del greco antico \"\u03bc\u03b7\u03b4\u1f72\u03bd \u03d1\u03b1\u03c5\u03bc\u03ac\u03b6\u03b5\u03b9\u03bd\" (\"med\u00e8n thaum\u00e1zein\", cio\u00e8 \"non meravigliarsi di niente\"), che il filosofo Plutarco attribu\u00ec a Pitagora. Essa esprimerebbe l'imperturbabilit\u00e0 che dovrebbe caratterizzare tutte le persone veramente sapienti.\nSecondo Marco Tullio Cicerone, infatti, la vera sapienza consisterebbe nel prepararsi a tutti i possibili incidenti e nel non farsi sorprendere da nulla. Come esempio concreto di quanto da lui sostenuto, egli cita il filosofo greco Anassagora, il quale, informato della morte del figlio, disse: \"Sciebam me genuisse mortalem\", cio\u00e8 \"Sapevo di aver generato un mortale\". Anche i poeti Quinto Orazio Flacco e Lucio Anneo Seneca raccontarono eventi simili, dichiarando di ammirare una tale forza d'animo.\nMolti secoli pi\u00f9 tardi, il filosofo tedesco Friedrich Nietzsche scrisse che questa massima per il filosofo antico racchiudeva \"tutta la filosofia\", in opposizione all'idea schopenhaueriana per cui \"admirari id est philosophari\" (\"meravigliarsi \u00e8 filosofare\").\nIl grande filosofo novecentesco Emil Cioran, infine, nei suoi \"Sillogismi dell'amarezza\" cita letteralmente la frase, definendola criticamente espressione di uno stoicismo da fiera e di un'atarassia isterica."}
{"id": "127668", "revid": "767487", "url": "https://it.wikipedia.org/wiki?curid=127668", "title": "Cats (film 1998)", "text": "Cats \u00e8 un film del 1998 diretto da David Mallet.\nSi tratta della versione filmata dell'omonimo musical di Andrew Lloyd Webber, andato in scena nel West End di Londra per 21 anni dal 1981 al 2002 e a Broadway per 18 anni dal 1982 al 2000. A sua volta, il musical \u00e8 la versione musicata della raccolta di poesie di Thomas Stearns Eliot \"Old Possum's Book of Practical Cats\".\nTrama.\nTutti i gatti del quartiere di Jellicle si ritrovano per l'annuale ballo e per festeggiare il vecchio gatto Old Deuteronomy, loro capo. Nel corso della festa uno dei gatti sar\u00e0 scelto per avere l'onore di ascendere al paradiso dei gatti Jellicle, l'Heavyside Layer, ma prima i gatti si presentano e raccontano la loro storia.\nLa festa \u00e8 turbata da due avvenimenti: la comparsa in scena di Grizabella, un tempo affascinante gattina che, dopo aver abbandonato il gruppo si \u00e8 ritrovata sola, abbandonata e in miseria; e le improvvise apparizioni del malvagio Macavity, che rapisce Old Deuteronomy gettando gli altri gatti nello sconforto.\nMacavity si ripresenta sotto le spoglie di Old Deuteronomy, ma \u00e8 riconosciuto e scacciato. Per recuperare il loro capo, i gatti Jellicle chiedono aiuto al magico Mister Mistoffelees, assistito dall'affascinante Cassandra.\nQuando il gruppo si \u00e8 riunito e la serenit\u00e0 sembra essere tornata, riappare Grizabella che si rivolge ai compagni di un tempo chiedendo di essere perdonata e riammessa fra loro (con la canzone pi\u00f9 celebre del musical, Memory). E Old Deuteronomy concede proprio a lei il privilegio di salire la scala che la porter\u00e0 all'Heavyside Layer."}
{"id": "127669", "revid": "1818338", "url": "https://it.wikipedia.org/wiki?curid=127669", "title": "Nil est dictu facilius", "text": "La locuzione latina Nihil est dictu facilius, tradotta alla lettera, significa \"nulla \u00e8 pi\u00f9 facile della parola\" (Terenzio, \"Phormio\" v. 300).\nQuesta frase \u00e8 pronunciata dal servo Geta rivolgendosi a Demifone, padre di Antifonte.\nMolto simile il concetto espresso dal nostro Proverbio italiano: \"pi\u00f9 facile a dirsi che a farsi\", anche se Terenzio intende rimarcare che parlare \u00e8 certamente pi\u00f9 facile che agire."}
{"id": "127672", "revid": "184755", "url": "https://it.wikipedia.org/wiki?curid=127672", "title": "Standard (chimica)", "text": "In chimica, uno standard \u00e8:\nGli standard possono essere acquisiti sul mercato, spesso corredati da dichiarazioni di conformit\u00e0 rilasciate da laboratori accreditati, oppure preparati, purificati e validati internamente al laboratorio stesso che intende servirsene, oppure ancora preparati internamente ma validati in collaborazione con altri laboratori.\nA volte - specie quando i costi di preparazione, purificazione e validazione rendono lo standard un prodotto particolarmente costoso, nonch\u00e9 per evitare le possibilit\u00e0 di contaminarlo - \u00e8 prassi utilizzare una sostanza standard per validare un altro campione, meno puro, da usare in sua vece. Tale sostituto prende il nome di \"standard secondario\", mentre quello usato per la validazione \"standard primario\", ed \u00e8 quello che viene in pratica utilizzato per svolgere le normali attivit\u00e0 analitiche. L'operazione di qualifica di uno standard prende il nome di standardizzazione."}
{"id": "127673", "revid": "1305772", "url": "https://it.wikipedia.org/wiki?curid=127673", "title": "SharpDevelop", "text": "SharpDevelop \u00e8 un IDE gratuito e open source per i linguaggi di programmazione C#, Visual Basic .Net (VB.NET), Boo e, a partire dalla versione 3.0, F# e IronPython. \u00c8 tipicamente usato come alternativa a Visual Studio .NET della Microsoft."}
{"id": "127674", "revid": "306856", "url": "https://it.wikipedia.org/wiki?curid=127674", "title": "Imprimatur", "text": "La locuzione latina Imprimatur (\"Si stampi\") \u00e8 stata e talvolta \u00e8 ancora utilizzata dalla competente autorit\u00e0 ecclesiastica nel concedere l'autorizzazione preventiva alla stampa e alla pubblicazione di un libro. La menzione dell\"'imprimatur\" era solitamente riportata all'inizio del libro, generalmente subito dopo il frontespizio.\nLa locuzione \"Nihil obstat quominus imprimatur\" (\"Nulla osta a che si stampi\") indica invece il previo giudizio favorevole della persona incaricata di esaminare il testo ma che non possiede la facolt\u00e0 di accordare l'autorizzazione di stampare.\nOrigine.\nTale pratica di censura preventiva della stampa fu codificata definitivamente il 4 maggio 1515 dalla bolla \"Inter Sollicitudines\", emanata durante il V Concilio Lateranense rielaborando un'idea precedentemente espressa nel 1487 da Innocenzo VIII con la bolla \"Inter multiplices\". Nessun cattolico era comunque obbligato a richiedere tale autorizzazione. Erano tenuti a farlo solo i fedeli che intendevano pubblicare saggi sulla morale e la fede. Inoltre, se un libro non otteneva l'\"imprimatur\", non per questo ne veniva bloccata la stampa.\nLe autorit\u00e0 preposte (solitamente il vescovo o altri in sua vece) all'autorizzazione e al controllo e le misure repressive (dapprima consistenti nel rogo dei libri non autorizzati, in multe o nella sospensione delle attivit\u00e0 per gli stampatori), variarono nel corso della storia della Chiesa.\nUso odierno.\nL'\"imprimatur\" ecclesiastico viene concesso solamente su richiesta dell'autore o dell'editore. Significa che la pubblicazione \u00e8 immune da errori circa la fede cattolica e i costumi, ma non che il concedente condivida le opinioni in essa espresse.\nL'autorizzazione alla stampa spetta sempre all'Ordinario locale (nella maggioranza dei casi, il vescovo) o dell'autore o del luogo di pubblicazione dell'opera."}
{"id": "127677", "revid": "484362", "url": "https://it.wikipedia.org/wiki?curid=127677", "title": "Nil sine magno labore vita dedit mortalibus", "text": "La locuzione latina Nihil sine magno labore vita dedit mortalibus, tradotta letteralmente, significa \"nulla la vita concede agli uomini senza grande sforzo\". (Orazio, \"Satire\" 1,9,59-60).\nCon questa espressione Orazio ci ricorda che nella vita, per ottenere dei risultati, bisogna fare sacrifici."}
{"id": "127679", "revid": "484362", "url": "https://it.wikipedia.org/wiki?curid=127679", "title": "Nimium ne crede colori", "text": "La locuzione latina Nimium ne crede colori, tradotta letteralmente, significa \"non fidarti troppo del colore\". (Virgilio, Bucoliche, Egl. II).\nIn senso traslato, la locuzione invita a non credere alla prima impressione, alle apparenze.\nMolte volte \u00e8 il caso di ripetere l'esclamazione della volpe di Fedro alla maschera: \"O quanta species!... cerebrum non habet\". Quindi \u00e8 necessario usare prudenza nel giudicare. "}
{"id": "127682", "revid": "400694", "url": "https://it.wikipedia.org/wiki?curid=127682", "title": "Ambiente di sviluppo integrato", "text": "Un ambiente di sviluppo integrato ( ovvero IDE, anche \"integrated design environment\" o \"integrated debugging environment\", rispettivamente \"ambiente integrato di progettazione\" e \"ambiente integrato di debugging\"), in informatica, \u00e8 un ambiente di sviluppo ovvero un software che, in fase di programmazione, supporta i programmatori nello sviluppo e debugging del codice sorgente di un programma.\nSpesso l'IDE aiuta lo sviluppatore segnalando errori di sintassi del codice direttamente in fase di scrittura, oltre a tutta una serie di strumenti e funzionalit\u00e0 di supporto alla fase stessa di sviluppo e debugging.\nStoria.\nI primi IDE sono comparsi alla fine degli anni settanta. Tra i pi\u00f9 famosi:\nTuttavia questi sistemi comprendevano l'intero sistema operativo, e non permettevano l'esecuzione sulla stessa macchina di software scritto in altri linguaggi, se non riavviando il sistema. Nel 1983 fu commercializzato il primo IDE per Personal Computer come semplice applicazione, il Turbo Pascal della Borland, basato sul linguaggio Pascal. Dopo di allora sono nati numerosi IDE, inizialmente con interfaccia utente a carattere, poi di tipo grafico.\nDescrizione.\nCaratteristiche.\nNormalmente \u00e8 uno strumento software che consiste di pi\u00f9 componenti, da cui appunto il nome \"integrato\":\nA volte \u00e8 integrato anche con un sistema di controllo di versione e uno o pi\u00f9 tool per semplificare la costruzione di una GUI. Alcuni IDE, rivolti allo sviluppo di software orientato agli oggetti, comprendono anche un navigatore di classi, un \"analizzatore di oggetti\" e un \"diagramma della gerarchia delle classi\". Sebbene siano in uso alcuni IDE multi-linguaggio, come Eclipse, NetBeans e Visual Studio, generalmente gli IDE sono rivolti ad uno specifico linguaggio di programmazione, come Visual Basic o Delphi. Alcuni IDE presentano anche una console ed un file di log per il tracciamento degli errori in fase di compilazione e malfunzionamenti. In generale, forniscono anche alcune facilitazioni dal punto di vista del refactoring, col cosiddetto \"automated refactoring\" e durante la scrittura del codice forniscono la colorazione della sintassi (syntax highlighting) rendendo pi\u00f9 semplice la visualizzazione delle strutture. Il tutto \u00e8 poi accompagnato dal completamento automatico del codice (IntelliSense). \nProdotti.\n Oggi gli IDE pi\u00f9 noti sono:"}
{"id": "127684", "revid": "88740", "url": "https://it.wikipedia.org/wiki?curid=127684", "title": "Ne bis in idem", "text": "Ne bis in idem \u00e8 una locuzione latina che tradotta alla lettera significa \u00abnon due volte per la medesima cosa\u00bb.\nSi tratta di un brocardo che esprime un principio del diritto in forza del quale un giudice non pu\u00f2 esprimersi due volte sulla stessa azione, se si \u00e8 gi\u00e0 formata la cosa giudicata; per estensione, si ritiene applicabile anche ad altre branche del diritto, ma con un fondamento costituzionale decrescente ovvero limitato all'esigenza di tutela dell'affidamento incolpevole del cittadino.\nDiritto penale.\nIn materia penale (sostanziale e processuale) il \"ne bis in idem\" \u00e8 figlio di un rifiuto di un sistema inquisitorio in cui il giudizio era sempre perfettibile e non dovevano essere posti limiti al potere dell'organo inquisitorio-giudicante. Nel sistema accusatorio invece vanno rispettati certi termini, tempi e forme: pertanto il \"ne bis in idem\" \u00e8 un risultato a ci\u00f2 conseguente, quasi necessario.\nI motivi di massima per cui si ritiene ragionevole che una persona non possa essere processata due volte per la stessa fattispecie di reato possono essere cos\u00ec riassunti:\nNel mondo.\nIn Paesi quali Stati Uniti, Canada, Messico, Argentina, Venezuela, Per\u00f9, Ecuador, Colombia, Repubblica Dominicana, Spagna, Australia o India \u00e8 considerato un principio costituzionale che un accusato non possa essere giudicato due volte, nella stessa giurisdizione, per lo stesso reato (cosiddetto \"double jeopardy\" nel diritto comune anglosassone). In alcuni di questi paesi esiste solo un grado di giudizio, salvo la concessione dell'appello.\nIn Italia.\nNel diritto italiano il divieto di doppio giudizio si applica principalmente nel caso di una sentenza ormai divenuta cosa giudicata dopo la conferma della Corte suprema di cassazione, cio\u00e8 l'imputato non pu\u00f2 essere processato due volte per lo stesso reato (tranne casi di revisione della condanna in senso favorevole al reo). \nVi \u00e8 un solo caso, del tutto eccezionale, in cui la revisione non si ispira al principio del \"favor rei\", con il risultato che la sentenza di condanna impugnata pu\u00f2 portare a una condanna pi\u00f9 grave. Si tratta dell'art. 16 \"septies\" del decreto legge 8/1991 convertito in legge sempre nello stesso anno (l. 82/1991). Questo prevede che il procuratore generale presso la corte d'appello nel cui distretto la sentenza \u00e8 stata pronunciata ha l'obbligo di richiedere la revisione della sentenza quando le circostanze attenuanti che il codice penale o le disposizioni speciali prevedono in materia di collaborazione relativa ai delitti di cui all'art. 9 comma 2 (ossia ai delitti commessi per finalit\u00e0 di terrorismo o di eversione dell'ordine costituzionale o ricompresi tra quelli di cui all'art. 51, comma 3 \"bis\" c.p.p.) sono state applicate per effetto di dichiarazioni false o reticenti, ovvero quando chi ha beneficiato delle circostanze attenuanti prendete commette, entro 10 anni dal passaggio in giudicato della sentenza, un delitto per il quale l'arresto in flagranza \u00e8 obbligatorio.\nLa \"medesimezza\" del fatto.\nNel codice di procedura penale italiano, all'art. 6491 viene stabilito che nessuno pu\u00f2 essere processato pi\u00f9 volte \"\u00abper il medesimo fatto\u00bb\". La definizione ha creato notevoli dubbi su cosa dovesse intendersi per \"fatto\". La dottrina migliore ritiene che l'articolo, mutuando orientamenti passati del codice francese di Merlin, nonch\u00e9 le evoluzioni italiane, si riferisca alla mera condotta che ha causato l'evento, senza riguardo alla sua intensit\u00e0 o alla sua imputazione nel processo precedente.\nSe questa impostazione \u00e8 abbastanza semplice in ipotesi di reato poco complesse, il problema si pone con reati che hanno vari aspetti in comune. L'esempio di scuola pu\u00f2 farsi con le fattispecie di percosse, lesioni e omicidio. In questo caso il soggetto non pu\u00f2 essere perseguito con un nuovo processo cambiando semplicemente il titolo d'imputazione, perch\u00e9 la condotta e il fatto sono identici: l'eventuale interazione in negativo del soggetto col corpo dell'offeso.\nNel caso di reato complesso la situazione \u00e8 differente: il reato complesso \u00e8 un reato composto da due o pi\u00f9 figure autonome di reato (la rapina \u00e8 insieme furto con violenza privata, per esempio) e, qualora sia stato perseguito per uno solo dei reati autonomi, \u00e8 perseguibile per gli altri; ma se \u00e8 stato perseguito e giudicato per il reato complesso nel suo aspetto intero, ovviamente non pu\u00f2 poi essere riproposto un processo su uno dei reati autonomi. Questo perch\u00e9 nel primo caso i fatti sono due che compongono un singolo reato, mentre nel secondo caso entrambi i fatti sono presi in considerazione e giudicati unicamente. Questo meccanismo funziona soltanto se entrambe le componenti sono isolatamente punibili come reati, altrimenti restano ingiudicabili separatamente (l'esempio della violenza carnale, dove la violenza privata \u00e8 reato ma l'atto sessuale preso in considerazione da solo non \u00e8 punito dalla legge).\nIl reato permanente \u00e8 giudicato soltanto alla \"res deducta\": basta infatti un segmento della condotta per imputare il soggetto di un determinato reato, quindi gli altri segmenti non possono essere giudicati nuovamente purch\u00e9 rispondano al medesimo fatto. Se quindi un soggetto compie il reato \"a\" che comporta \"b\" e nuovamente \"a\", non si pu\u00f2 giudicarlo nuovamente, se compie il reato \"a\" che comporta \"b\", viene giudicato e successivamente nasce \"c\", la questione \u00e8 diversa.\nUna questione interessante si pone a proposito delle cosiddette \"fattispecie alternative\", ovvero quando da una sola condotta una norma penale prefigura vari reati: \u00e8 il caso, di scuola, dell'art. 616 c.p. (violazione della corrispondenza). Se l'imputato viene assolto, \u00e8 perseguibile per una situazione diversa, se viene condannato no, perch\u00e9 comunque il reato l'ha commesso e la pena \u00e8 identica per ogni fattispecie di condotta.\nL'irrevocabilit\u00e0 del provvedimento decisorio.\nSoffermandosi sul versante interno (principio del cosiddetto \u201cne bis idem verticale\u201d), si \u00e8 assistito in tempi recenti a una progressiva estensione del principio del \"ne bis in idem\" anche a provvedimenti decisori diversi da quelli indicati nell'art. 649 c.p.p.\nL'applicazione del divieto del bis in idem \u00e8 stata a lungo rigorosamente subordinata all'esistenza di decisioni giurisdizionali connotate dal requisito dell'irrevocabilit\u00e0. Anche recentemente \u00e8 stato ribadito che l'esistenza di una sentenza irrevocabile costituisce condizione tassativa e inderogabile per l'applicazione dell'art. 649. \nLa compattezza di tale indirizzo ha subito una prima incrinatura quando \u00e8 stato ritenuto che, se \u00e8 vero che il testo dell'art. 649 c.p.p. collega il divieto di un secondo giudizio alla pronuncia di una sentenza o di un decreto penale divenuti irrevocabili, ci\u00f2 non significa, tuttavia, che fino a quando non sia stata pronunciata una sentenza irrevocabile possano legittimamente svolgersi nei confronti della stessa persona e per lo stesso fatto pi\u00f9 procedimenti penali, giacch\u00e9 l'art. 649, al pari delle norme sui conflitti positivi di competenza e dell'art. 669, esprime \"un costante orientamento di sistema, dettato ad evitare duplicit\u00e0 di decisioni\" e un \"generale principio di ne bis in idem che tende innanzi tutto ad evitare che per lo stesso fatto reato si svolgano pi\u00f9 procedimenti e si emettano pi\u00f9 provvedimenti, l'uno indipendente dall'altro\".\nLa decisione appena ricordata ha dato l'avvio a un consistente filone interpretativo uniformemente rivolto ad attribuire all'art. 649 una dimensione applicativa pi\u00f9 ampia di quella che traspare dalla enunciazione letterale, essendo la disposizione strettamente correlata al principio generale dell'ordinamento processuale che vieta la duplicazione del processo contro la stessa persona per il medesimo fatto.\nLa stessa giurisprudenza costituzionale ha indicato una possibilit\u00e0 di ritenere sussistente una \u201caccezione pi\u00f9 piena del principio del ne bis in idem\u201d, rilevando come l'operativit\u00e0 del principio di cui all'art. 529 c.p.p. possa essere estesa fino a \u201ccomprendere tutte le ipotesi in cui per quel medesimo fatto l'azione penale non avrebbe potuto essere coltivata in un separato procedimento perch\u00e9 gi\u00e0 iniziata in un altro\u201d .\nLa Corte costituzionale nelle pronunce 318/2001 e 39/2002 individua cio\u00e8 un sincretismo tra il divieto di sottoposizione a nuovo giudizio sancito dall'articolo 649 c.p.p. e la formula di improcedibilit\u00e0 dell'articolo 529 c.p.p., laddove questa sanziona un'interdizione all'esercizio dell'azione penale (\"l'azione penale non poteva essere iniziata o proseguita\") a causa dell'avvenuta consumazione del potere punitivo nell'ambito di un precedente giudizio inerente al medesimo fatto-reato: e ci\u00f2 perch\u00e9 \u201c(\u2026) la regola della declaratoria dell'effetto preclusivo, sub specie di sentenza di improcedibilit\u00e0 dell'azione penale, \u00e8 da ritenere espressa in termini generali (\u2026), dovendosi pertanto reputare ininfluente che il nuovo codice, a differenza di quanto comunemente si affermava con riferimento a quello abrogato (art. 90 cod. proc. pen. del 1930), non consideri specificamente tale situazione nell'ambito dell'istituto del ne bis in idem (v. artt. 649, comma 1, e 648, comma 1, cod. proc. pen.)\u201d.\nTale filone interpretativo teso a elevare il principio di \"ne bis in idem\" a regola immanente nel sistema \u00e8 stato recepito con l'innovativa sentenza delle SS.UU. penali che si sono espresse favorevolmente circa l'ammissibilit\u00e0 della pronuncia di non doversi procedere per impromovibilit\u00e0 dell'azione penale nelle ipotesi di litispendenza: si ritenne ammissibile la pronuncia di una sentenza di non doversi procedere per impromovibilit\u00e0 dell'azione penale non attraverso la diretta applicazione della disposizione di cui all'art. 649 c.p.p., ma appunto in virt\u00f9 di un principio pi\u00f9 ampio \u2013 di cui tale norma \u00e8 espressione \u2013 il quale, anche in assenza di un provvedimento irrevocabile, \u201crende la duplicazione dello stesso processo incompatibile con le strutture fondanti dell'ordinamento processuale e ne permette la rimozione con l'impiego dei rimedi enucleabili dal sistema\u201d. \nSi noti che secondo un filone giurisprudenziale ormai consolidato, e ricordato nella citata sentenza a Sezioni Unite della Cassazione penale n. 34655/05, la preclusione del \"ne bis in idem\" giustifica la dichiarazione di impromovibilit\u00e0 dell'azione penale anche in presenza di provvedimenti decisori diversi da quelli indicati nell'art. 649 c.p.p.\nCos\u00ec rispetto al decreto di archiviazione seguito da riapertura delle indagini da parte dello stesso pubblico ministero senza l'autorizzazione del giudice prescritta dall'art. 414 c.p.p. ; ancora, la pronuncia di non luogo a procedere emessa ex art. 425 c.p.p. pur se non ricompressa fra quelle dell'art. 649 si ritiene impedisca ugualmente l'esercizio dell'azione penale per il medesimo fatto contro la medesima persona ove in concreto manchino le condizioni per la sua revocabilit\u00e0. Se poi la sentenza \u00e8 stata emessa per estinzione del reato, l'effetto preclusivo \u00e8 irreversibile e del tutto assimilabile a quello di cui all'art. 640 c.p.p., poich\u00e9 non \u00e8 possibile configurare neppure in via ipotetica la sopravvenienza di presupposti per un nuovo esercizio dell'azione penale. Diversamente la sentenza di non doversi procedere pronunciata per mancanza della querela non impedisce l'esercizio di un secondo giudizio, qualora sia successivamente (ma tempestivamente) proposta rituale querela.\nEsiste quindi nel nostro ordinamento processuale un principio garantistico generale volto a tutelare l'individuo dai rischi connessi alla possibilit\u00e0 di una duplicazione a suo carico di processi penali per il medesimo fatto, come riconosciuto anche dalla sentenza 34655/05 SS.UU. citata: tale principio troverebbe vari riconoscimenti positivi, diversificati a seconda della \u201cintensit\u00e0 dell'effetto preclusivo\u201d, adducendo diversi esempi di manifestazione del principio suddetto al di fuori dalla nozione di giudicato, come: \nSe dunque \u00e8 innegabile come il disposto di cui all'art. 649 c.p.p. codifichi una particolare forma del principio, il cosiddetto \"ne bis in idem\" da giudicato, che esprime il massimo effetto preclusivo, \u00abci\u00f2 non esclude che possa esistere un ne bis in idem derivante da procedimenti diversi dalle sentenze irrevocabili\u00bb. \nIl \"ne bis in idem\" \u00e8 derogato da due norme processuali penali: l'art. 692, il quale stabilisce che morto il reo si estingue il processo, ma se la dichiarazione di morte risulti poi erronea o falsa, pu\u00f2 instaurarsi un secondo processo; l'art. 345, che riguarda i processi posti a condizione di un evento.\nIncidenti esecutivi.\nI casi di \"bis in idem\" sono rilevabili durante il processo, nel qual caso il giudice estingue immediatamente il processo. Qualora questo erroneamente non avvenga, si hanno \"de facto\" dei \"plura in idem\", risolti in sede esecutiva con procedimento camerale su richiesta della persona pluri-giudicata, del suo difensore o del pubblico ministero.\nI casi previsti sono quattro, elencati dall'art. 669 c.p.p.:\nIndividuate come sopra, le sentenze da revocare sono materia dell'incidente esecutivo, radicato appunto nell'esecuzione. Vi provvede il giudice con un'ordinanza rescindente, figura eccezionale e atipica dato che solitamente le ordinanze hanno carattere preventivo o provvisorio rispetto alle sentenze.\nNel diritto dell'Unione europea.\nAppare corretto ritenere che la operativit\u00e0 del divieto di doppio giudizio abbia un carattere che vada di l\u00e0 dal singolo ordinamento nazionale. La dimensione concreta del fenomeno potr\u00e0 apprezzarsi nelle ipotesi in cui un soggetto sia gi\u00e0 stato giudicato per un illecito penale in uno Stato sovrano e, successivamente, venga tratto a giudizio per il medesimo fatto dalla giurisdizione penale appartenente ad altro Stato. In tali ipotesi, appare corretto ritenere che sia possibile eccepire il giudicato precedentemente maturato per impedire la nascita di un nuovo giudizio per il medesimo fatto nei confronti dello stesso soggetto.\nIn ambito europeo il principio - consacrato nell'art. 50 della Carta di Nizza del 7 dicembre 2000 e degli art. 3/1 n. 2 e art. 4/1 n. 3 seconda parte della Decisione quadro 2002/584/GAI del Consiglio del 13 giugno 2002 sul mandato d'arresto europeo - appariva pacifico gi\u00e0 sulla scorta della legislazione comunitaria, laddove vige la Convenzione di applicazione dell'Accordo di Schengen del 14 giugno 1985. L'art. 54 della \"CAAS\" (la Convenzione di applicazione dell'Accordo di Schengen 14 giugno 1985, tra i governi degli Stati dell'Unione economica Benelux, della Repubblica federale di Germania e della Repubblica francese relativo all'eliminazione graduale dei controlli alle frontiere comuni, firmata a Schengen il 19 giugno 1990), infatti, sancisce che \u00abuna persona che sia stata giudicata con sentenza definitiva in una parte contraente non pu\u00f2 essere sottoposta a un procedimento penale per i medesimi fatti in un'altra parte contraente a condizione che, in caso di condanna, la pena sia stata eseguita o sia effettivamente in corso di esecuzione attualmente o, secondo la legge della parte contraente di condanna, non possa pi\u00f9 essere eseguita\u00bb.\nDa ci\u00f2 derivandosi l'esistenza di un \"ne bis in idem\" comunitario, valevole quantomeno per i paesi aderenti alla Convenzione di applicazione dell'Accordo di Schengen. Peraltro, \u00e8 stato rilevato come nell'Unione la sussistenza del \"ne bis in idem\" sovranazionale vada accertata dal giudice dello stato procedente o rimessa alla valutazione della Corte di Giustizia ex art. 35 TUE. \nLa Corte di giustizia dell'Unione europea \u00e8 infatti intervenuta pi\u00f9 volte in materia:\nNel diritto internazionale.\nPer quanto riguarda altre fonti del diritto internazionale, si rileva la presenza del principio nei seguenti trattati: VI Convenzione tra gli Stati partecipanti al trattato NATO firmato a Londra il 19 giugno 1954; artt. 53, 54 e 55 Convenzione europea sulla validit\u00e0 internazionale dei giudizi repressivi dell'Aja dd. 28 maggio 1970; il VII Protocollo applicativo della Convenzione per la salvaguardia dei diritti dell'uomo e delle libert\u00e0 fondamentali concluso a Strasburgo il 22 novembre 1984; Risoluzione del Consiglio d'Europa sull'applicazione del ne bis in idem in materia penale del 16 marzo 1984; Convenzione europea sul ne bis in idem firmata a Bruxelles il 25 maggio 1987.\nNello Statuto di Roma istitutivo della Corte penale internazionale (CPI) il principio ne bis in idem ha un'accezione ancora differente. Chiarito che la giurisdizione della CPI \u00e8 complementare a quella nazionale, viene chiaramente specificato nell'articolo 20 che, seppur sussista il principio su un piano generale, esso non pu\u00f2 essere preso in considerazione nel caso in cui si verifichi una delle due condizioni di esistenza della giurisdizionalit\u00e0 sovranazionale della Corte, volont\u00e0 e capacit\u00e0.&lt;BR&gt;\nNello Statuto dell'ICTY, articolo 10, e nello Statuto dell'ICTR, articolo 9, il principio \"non bis in idem\" si applica in primo luogo alle decisioni del Tribunale ad hoc, tale che le corti nazionali non possono giudicare i responsabili dei crimini previsti dallo statuto se i tribunali internazionali ha gi\u00e0 pronunciato sentenza al riguardo; ICTY e ICTR possono giudicare presunti responsabili di gravi crimini per i quali un processo \u00e8 gi\u00e0 stato celebrato nelle corti nazionali se \nDiritto tributario.\nAnche nel diritto tributario italiano opera tale importante principio, in particolar modo nell'ambito della potest\u00e0 amministrativa affidata all'Amministrazione Finanziaria per l'attuazione del prelievo fiscale; l'art. 163 del T.U.I.R. e anche l'art. 67 del D.P.R. n. 600/73 pongono il divieto per l'amministrazione finanziaria di accertare due volte la stessa imposta, sullo stesso presupposto, a carico dello stesso soggetto ma anche di soggetti diversi (quest'ultimo \u00e8 il caso in cui lo stesso reddito viene prima tassato come reddito di x e poi come reddito di y).\nDiritto parlamentare.\nIl contrasto tra deliberazioni della medesima assemblea elettiva sul medesimo oggetto si previene con l'operativit\u00e0 di preclusioni che nascono dal medesimo principio di \"ne bis in idem\".\nDa esso discendono, nei regolamenti parlamentari italiani:\nSi tratta di principi che, in realt\u00e0 solo nominalmente democratiche, sono stati vissuti come disponibili: per esempio il 29 maggio 1989 Gorbachev, dopo il voto del Congresso dei Deputati del popolo che respinse la candidatura di Boris Eltsin al Soviet Supremo, fece ripetere la medesima votazione ottenendone il risultato opposto.\nPer converso, le Presidenze delle assemblee elettive di Paesi con consolidata tradizione democratica applicano il principio anche valutando in modo sostanziale la novit\u00e0 del testo rispetto alla precedente deliberazione: \u00e8 stato il caso della decisione dello \"Speaker\" della Camera dei comuni britannica del 21 ottobre 2019, che ha impedito il voto sulla mozione del governo volta a frustrare il voto sulla Brexit di due giorni prima."}
{"id": "127685", "revid": "2178", "url": "https://it.wikipedia.org/wiki?curid=127685", "title": "Celtic FC", "text": ""}
{"id": "127686", "revid": "367445", "url": "https://it.wikipedia.org/wiki?curid=127686", "title": "NX-bit", "text": "NX (\"No eXecute\", \"non eseguire\"), anche conosciuta con il nome di Enhanced Virus Protection (o semplicemente EVP), \u00e8 una tecnologia usata generalmente nei processori centrali per isolare aree di memoria al fine di immagazzinare codice o dati. \nLe sezioni di memoria ad accesso casuale contrassegnate con l'NX bit sono dedicate al deposito di soli dati, e le istruzioni non dovrebbero risiedervi. In poche parole \u00e8 possibile scrivere o leggere dati ma non eseguirli se sono archiviati in queste zone di memoria. Questa funzionalit\u00e0 rende la tecnologia una valida difesa dai programmi nocivi nascosti all'interno dei dati di un altro \"software\", cio\u00e8 dagli attacchi di buffer overflow ovvero gli errori di allocazione che generano un blocco di questo tipo.\nIntel ha deciso di denominare la propria applicazione di questa tecnologia XD-bit da \"eXecute Disable\", ma le due non differiscono affatto se non nel nome.\nSupporto hardware.\nNonostante questo meccanismo fosse presente da anni in altre architetture come lo SPARC della Sun Microsystems, il DEC Alpha, il PowerPC della IBM e anche nell'architettura IA-64 della Intel, il termine \u00e8 stato coniato da AMD per i propri processori AMD64, come l'Athlon 64 e l'Opteron, e sta prendendo piede per definire questa tecnologia anche in altri processori.\nL'NX \u00e8 l'ultimo bit, il numero 63 (i bit si contano negli interi a 64 bit a partire da 0) dell'indirizzo nella tabella di paginazione di un processore x86. Se il bit \u00e8 uguale a 0, pu\u00f2 essere eseguito codice proveniente da quella pagina di memoria; se \u00e8 pari a 1, si presume che siano presenti solo dati, e l'eventuale codice ivi residente non sar\u00e0 elaborato. Per il supporto di questa tecnologia il formato di paginazione della memoria deve essere il Physical Address Extension (PAE), e non il formato originale x86. L'NX bit fu introdotto nei processori AMD64, perch\u00e9 questa \u00e8 una diretta espansione della x86, ma esso non richiede l'attivazione della modalit\u00e0 a 64 bit: perci\u00f2 VIA Technologies, Transmeta e naturalmente Intel stanno includendo questa tecnologia nei propri processori x86.\nEmulazione software.\nPrima che fosse possibile il supporto hardware di questa caratteristica, con molti sistemi operativi si cerc\u00f2 di emularla attraverso il software, come col W^X o con l'Exec Shield, descritti in seguito.\nUn sistema operativo che emuli l'NX-bit pu\u00f2 proteggere le aree di memoria \"stack\" e \"heap\" dall'esecuzione di codice dannoso, e memoria con codice eseguibile dall'essere sovrascritta. Questo evita l'esecuzione di \"exploit\" di \"buffer overflow\", in particolare quelli che scrivono codice e poi lo fanno eseguire, come i \"worm\" SASSER e Blaster. Questi attacchi sono diretti alla memoria che pu\u00f2 essere sia scritta che eseguita, come la stack, e falliscono se questa non lo \u00e8."}
{"id": "127687", "revid": "163662", "url": "https://it.wikipedia.org/wiki?curid=127687", "title": "Non multa, sed multum", "text": "La locuzione latina Non multa sed multum, tradotta letteralmente, significa \"non molte [cose], ma molto [bene]\". (Quintiliano, Instit., X, I, 59).\nProverbio gi\u00e0 conosciuto dagli antichi Romani, che in sostanza vuol dire non esser conveniente studiar molte cose, ma poche e bene. Il detto si estende in genere a tutte le azioni umane, nelle quali la perfezione non sta nel verbo \"fare\", ma nell'avverbio \"bene\". "}
{"id": "127688", "revid": "12449", "url": "https://it.wikipedia.org/wiki?curid=127688", "title": "XD-bit", "text": ""}
{"id": "127689", "revid": "224289", "url": "https://it.wikipedia.org/wiki?curid=127689", "title": "Microgravit\u00e0", "text": ""}
{"id": "127690", "revid": "24503", "url": "https://it.wikipedia.org/wiki?curid=127690", "title": "Noli turbare circulos meos", "text": "Secondo una diffusa leggenda queste sarebbero state le ultime parole di Archimede, il famoso scienziato siracusano.\nDurante le fasi finali dell'assedio e conquista di Siracusa da parte dei Romani nella II guerra punica, Archimede sarebbe stato intento ad elaborare alcune teorie geometriche, disegnando le figure sulla sabbia, quando un soldato romano delle truppe assedianti gli si avvicin\u00f2 curioso. Archimede, come sempre sovrappensiero, temette che potesse disturbare lo scenario apparecchiato per i suoi calcoli e bruscamente si rivolse al soldato intimandogli appunto di non disturbare i suoi disegni; questi, irritato, gli avrebbe mozzata la testa con un fendente della sua spada.\nNonostante la frase sia molto citata, non \u00e8 chiaro chi l'abbia per primo attribuita ad Archimede. Gli autori classici e bizantini che riportano le ultime parole del grande scienziato (Valerio Massimo, Plutarco, Tzetzes e Zonara), usano tutti espressioni differenti da questa."}
{"id": "127692", "revid": "400694", "url": "https://it.wikipedia.org/wiki?curid=127692", "title": "Non omnia possumus omnes", "text": "Non omnia possumus omnes \u00e8 una locuzione latina. Tradotta letteralmente, significa: \"Non tutti possiamo tutto\" Questo motto \u00e8 gi\u00e0 attestato in Lucilio\nDescrizione.\nCon questa frase il poeta evidenzia il fatto che non abbiamo tutti le stesse doti, la stessa capacit\u00e0, ma, come dice San Paolo: \"divisiones gratiarum sunt\", ciascuno ha i suoi doni, i suoi particolari privilegi.\nTalora la frase \u00e8 abbreviata in \"Non omnes\", che tradotta letteralmente significa \"non tutti\", nel senso \"Non \u00e8 (cosa) da tutti\". Motto talora presente in alcuni stemmi di famiglia a partire dal XIII-XIV secolo d.C.\nAltre volte la frase \"Non omnes\" \u00e8 seguita dalla locuzione Perficient superi. Quindi l'intera frase \"Non omnes. Perficient superi\" assume il significato: \"Non \u00e8 da tutti! Completino pure (facciano di meglio) gli dei (gli esseri superiori)!\"."}
{"id": "127693", "revid": "10501", "url": "https://it.wikipedia.org/wiki?curid=127693", "title": "Non omnes pussumus omnia", "text": ""}
{"id": "127694", "revid": "117639845", "url": "https://it.wikipedia.org/wiki?curid=127694", "title": "Non omnis moriar", "text": "La locuzione latina Non omnis moriar (Orazio, \"Odi\", III, 30, 6), tradotta letteralmente, significa \"Non morir\u00f2 interamente\".\nOrazio probabilmente si riferiva alla sua opera poetica, che sarebbe sopravvissuta alla sua morte, in analogia a un altro suo famoso verso: \"Exegi monumentum aere perennius\" (\"Ho eretto un monumento pi\u00f9 duraturo del bronzo\", \"Odi\", III, 30, 1), in cui il poeta esprime la convinzione di aver creata, con i suoi poemi, un'opera perenne che lo render\u00e0 immortale.\nNel Medioevo questo verso di Orazio, come altre opere pagane, \u00e8 stato letto come testimonianza di verit\u00e0 di fede in epoca ante cristiana: in questo caso il riconoscimento dell'immortalit\u00e0 dell'anima.\nQuesta locuzione \u00e8 stata adottata come motto della fanteria dell'esercito italiano."}
