{"id": "124388", "revid": "1904508", "url": "https://it.wikipedia.org/wiki?curid=124388", "title": "Giovanni V del Portogallo", "text": "Giovanni V elev\u00f2 il prestigio del Portogallo e della sua monarchia ai massimi livelli di prosperit\u00e0 e ricchezza. Il suo regno infatti risent\u00ec dell'enorme afflusso d'oro proveniente in gran parte dalle colonie portoghesi del Brasile e di Maranh\u00e3o. Giovanni dilapid\u00f2 quasi questo suo enorme patrimonio personale in progetti d'architettura ambiziosi, di cui il pi\u00f9 noto \u00e8 il Palazzo Nazionale di Mafra, oltre a collezionare moltissimi oggetti d'arte e a espandere la sua biblioteca. Seguendo i propri gusti di splendore e pompa a corte, Giovanni spese grandi somme anche nelle ambascerie che invi\u00f2 nelle corti d'Europa, di cui le pi\u00f9 rinomate furono quelle a Parigi (1715) e Roma (1716).\nDisgregando e sciogliendo le tradizionali istituzioni governative del Portogallo, Giovanni V govern\u00f2 come monarca assoluto. Continuando la politica dei Braganza nel fortificare le relazioni in Europa, il regno di Giovanni venne segnato da numerosi interventi con gli stati europei, in particolare nella Guerra di successione spagnola e nella Battaglia di Matapan, assieme a trattati chiave a cui prese parte come il Trattato di Utrecht. Sul fronte imperialista, Giovanni V persegu\u00ec una politica espansionistica, con conquiste significative nell'India portoghese e nell'America portoghese.\nGiovanni V fu anche un sovrano molto pio e decise di devolvere gran parte delle sue giornate alla preghiera e agli studi religiosi, intrattenendo ottimi rapporti con papa Benedetto XIV e facendo grandi donazioni alla Santa Sede. Il papa garant\u00ec a Giovanni V il titolo di \"Maest\u00e0 fedelissima\". A ogni modo le relazioni di Giovanni con il papato variarono a seconda dei periodi giungendo talvolta al limite del conflitto.\nBiografia.\nInfanzia.\nGiovanni nacque il 22 ottobre 1689 al Palazzo della Ribeira, a Lisbona, dal re Pietro II e dalla regina Maria Sofia di Neuburg. Venne battezzato il 19 novembre successivo nella Cappella del Palazzo Reale e gli vennero dati i nomi di \"Jo\u00e3o Francisco Ant\u00f3nio Jos\u00e9 Bento Bernardo\". Giovanni non era il primo figlio di suo padre dal momento che prima di lui era nato Giovanni, principe del Brasile, che per\u00f2 era morto l'anno prima della nascita di Giovanni. Con questa nuova nascita la corte tir\u00f2 un sospiro di sollievo con l'avere nuovamente un erede al trono.\nAl suo battesimo Giovanni non ottenne i titoli tradizionali dell'erede al trono del Portogallo, ovvero quelli di principe del Brasile e duca di Braganza, ma venne meramente definito Infante del Portogallo, in segno di rispetto nei confronti del fratello morto appena un mese prima di lui.\nEducazione.\nGiovanni ebbe un'educazione piena di stimoli, circondato come fu da alcune delle pi\u00f9 brillanti menti dell'Europa del suo tempo. Come era in uso alla corte portoghese, la sua educazione venne strettamente curata da sole donne provenienti dalla nobilt\u00e0 portoghese. I figli di Giovanni, e poi di Pietro II, avevano avuto per governante Maria de Lancastre, marchesa di Unh\u00e3o, che ottenne tale posizione pi\u00f9 per la sua bellezza che per il suo status o per la sua propensione all'incarico.\nLe politiche del padre di Giovanni avevano arricchito la corte portoghese, stabilizzando l'economia nazionale e rafforzando l'esercito. Crescendo, Giovanni fu pesantemente influenzato dai gesuiti Francisco da Cruz, Giovanni Seco e Luigi Gonzaga. Padre Luigi Gonzaga nello specifico venne incaricato dell'educazione di tutti i figli di Pietro II, insegnando loro educazione militare, politica, astronomia, studi nautici, matematica e storia. Il principe negli affari politici venne invece seguito da Lu\u00eds da Cunha, noto diplomatico portoghese.\nMaggiore et\u00e0.\nQuando Giovanni raggiunse l'et\u00e0 di sette anni, suo padre decise che il figlio aveva gi\u00e0 avuto un'adeguata istruzione perch\u00e9 lui stesso potesse occuparsi di tale compito. Questo fatto venne formalizzato il 7 aprile 1696, quando lui e suo fratello Francesco, duca di Beira vennero ammessi nell'Ordine del Cristo, la massima onorificenza di stato. Sempre nello stesso anno, infine, il re decise di conferire a Giovanni i suoi titoli di principe ereditario, nominandolo principe del Brasile e duca di Braganza. Il 1\u00ba dicembre 1696, nell'anniversario della guerra di restaurazione portoghese, si tenne una grande cerimonia per celebrare questo importante evento, contraddistinta dall'apposizione sulle spalle del principe di un mantelletto d'ermellino e dall'ornarlo di molti gioielli e insegne regali\nAppena un mese prima del decimo compleanno di Giovanni nel 1699 sua madre, la regina Maria Sofia, mor\u00ec all'et\u00e0 di 33 anni. Questo fatto colp\u00ec profondamente Giovanni che per diversi mesi cadde in depressione e decise volontariamente di ritirarsi dagli eventi di corte. Caterina di Braganza, sua zia e regina consorte d'Inghilterra, Scozia e Irlanda, torn\u00f2 in Portogallo per aiutare Giovanni a riprendersi dallo shock e prese nel contempo il controllo della sua educazione. Ella prese residenza nel palazzo che aveva fatto costruire, il Palazzo di Bemposta, e rimase la tutrice sino alla sua morte nel 1705.\nNell'aprile del 1700 Giovanni si ammal\u00f2 terribilmente e si trov\u00f2 quasi sul letto di morte. Temendo di essere ormai giunto alla fine chiese i conforti religiosi e si confess\u00f2. Con grande sorpresa di tutti il principe si riprese velocemente e torn\u00f2 alle sue normali attivit\u00e0, una guarigione straordinaria che venne vista da molti come un miracolo.\nLa morte nel febbraio del 1704 della sorella di Giovanni, Teresa Maria, lo rattrist\u00f2 ulteriormente e lo estrani\u00f2 ancora una volta dalla corte per diversi mesi oltre ad allontanarlo da suo padre che gli preferiva il fratello minore, Manuele, conte di Our\u00e9m. Durante questo periodo molte furono le chiacchiere a corte che asserivano che Giovanni non si sarebbe mai ripreso da questa sua depressione. Nel maggio di quello stesso anno torn\u00f2 a corte e si riconcili\u00f2 con il re, pronunciando a gran voce che la pur grande tristezza per sua sorella non gli avrebbe mai impedito di seguire i suoi doveri di futuro re.\nAscesa al trono.\nAll'inizio di dicembre del 1706 Pietro II si spost\u00f2 alla Quinta Real ad Alc\u00e2ntara dal momento che iniziava a sentirsi poco bene e aveva bisogno di libert\u00e0 rispetto alla corte. Al giorno 5 del medesimo mese, il re inizi\u00f2 ad avere una febbre molto alta e i dottori si incontrarono per esaminarlo, ma notarono come la sua salute progressivamente andava deteriorandosi. Il giorno successivo Pietro II chiam\u00f2 al suo letto tutti i suoi figli e nomin\u00f2 Giovanni quale principe reggente del regno chiedendo a tutti i suoi eredi di seguire la sua volont\u00e0. Contemporaneamente egli nomin\u00f2\nAcclamazione.\nIl 9 dicembre 1706, alle 13:30, il re Pietro II del Portogallo mor\u00ec nel sonno. Dopo la morte di Pietro II il Palazzo della Ribeira venne parato a lutto e sulla facciata verso il Terreiro do Pa\u00e7o, vennero poste grandi bandiere nere alle finestre. Un mese dopo la morte di Pietro II venne dichiarato il tempo appropriato per Giovanni per essere acclamato quale sovrano. Il palazzo reale venne quindi nuovamente ridecorato con drappi rossi.\nIl giorno dell'acclamazione di Giovanni, il 1\u00ba gennaio 1707, il suo nuovo trono venne posto sulla balconata della \"Torre do Rei\" del palazzo reale, con sotto arazzi che illustravano le allegorie della Giustizia e della Prudenza per ricordare al pubblico che questi erano i tratti che un re doveva avere. Come da tradizione il nuovo sovrano si present\u00f2 con la corona al suo fianco e non sul capo.\nGiovanni era ora re di un impero che toccava quattro continenti, ma anche di un regno che era in guerra con Spagna e Francia. Il suo primo atto regale segnato fu quello di rinnovare l'appartenenza del Portogallo alla Lega di Augusta e di continuare quindi la guerra a fianco del Regno Unito e degli Asburgo.. Questo nuovo livello di coinvolgimento delle truppe portoghesi nel conflitto, aveva permesso al generale Ant\u00f3nio Lu\u00eds de Sousa, marchese di Minas, di catturare Madrid il 28 giugno 1706. Mentre il Portogallo investiva diverse risorse nella guerra, al contrario dei predecessori di Giovanni che avevano cercato in ogni modo di evitare la partecipazione a conflitti in Europa, l'attivit\u00e0 guerresca perse ben presto interesse presso il re che era troppo impegnato a occuparsi dell'amministrazione del proprio regno e dei propri domini.\nMatrimonio.\nDurante la sua vita Pietro II aveva lavorato a lungo per assicurarsi che Giovanni sposasse un'arciduchessa austriaca, fatto che avrebbe rafforzato ulteriormente i legami con gli Asburgo d'Austria. Giovanni aveva continuato questi negoziati e alla fine era riuscito a spuntarla: il 27 giugno 1707 Fern\u00e3o Teles da Silva, conte di Vilar Maior, sigl\u00f2 un contratto di matrimonio con Giuseppe I del Sacro Romano Impero che ufficializz\u00f2 il matrimonio tra Giovanni e la sorella dell'imperatore, l'arciduchessa Maria Anna d'Austria. Il contratto comprendeva inoltre una dote di 100.000 corone che la principessa imperiale avrebbe dovuto portare al re del Portogallo, una somma considerevole per l'epoca.\nLa flotta portoghese venne inviata a scortare Maria Anna dai Paesi Bassi austriaci sino a Lisbona, giungendo all'estuario del fiume Tago il 26 ottobre 1708. La principessa si imbarc\u00f2 quindi su una nave pi\u00f9 piccola che raggiunse il porto del giardino privato del Palazzo della Ribeira dove c'era Giovanni ad attenderla con tutti i pi\u00f9 ricchi e potenti nobili del regno. La celebrazione del matrimonio ebbe per\u00f2 luogo solo il 27 dicembre con una festa tanto sontuosa e costosa che il conte di Povolide disse che il re \"l'aveva celebrato con tutta la grandezza che egli avrebbe potuto mai immaginare\".\nAlla fine del 1710 Giovanni e Maria Anna non avevano ancora prodotto un erede al trono e gi\u00e0 qualcuno si poneva il problema della successione futura per il Casato di Braganza. All'inizio del 1711 il re incontr\u00f2 il cardinale francescano Nuno da Cunha e Ata\u00edde, Gran Inquisitore dell'Inquisizione portoghese, il quale gli disse che se egli avesse promesso di costruire un convento francescano a Mafra, Dio lo avrebbe ricompensato con il tanto desiderato erede. Giovanni ribatt\u00e9 che se Maria Anna fosse rimasta incinta prima della fine del 1711, egli avrebbe portato a termine la sua promessa. I desideri di Giovanni si avverarono e il 4 dicembre 1711 finalmente la regina diede alla luce la principessa Maria Barbara di Braganza.\nIl matrimonio tra Giovanni e Maria Anna fu felice, ma essi vissero vite in gran parte separate. Maria Anna si dedicava alla cura del decoro della corte reale e dei suoi interessi religiosi, mentre Giovanni si preoccupava di quello che gli piaceva in quel momento; egli inoltre ebbe molte amanti nel corso della sua vita, tra cui Filipa de Noronha, Paula de Odivelas, Lu\u00edsa In\u00eas Ant\u00f3nia Machado Monteiro, Madalena M\u00e1xima de Miranda, In\u00e1cia Rosa de T\u00e1vora e Lu\u00edsa Clara de Portugal.\nFigli.\nLa nascita di Maria Barbara venne seguita da quella di Pietro, principe del Brasile il 19 ottobre 1712, il quale per\u00f2 mor\u00ec il 29 ottobre 1714, rattristando profondamente il re che si consol\u00f2 solo con la nascita il 6 giugno dell'anno successivo del futuro erede, l'infante Jos\u00e9. Dopo la nascita del principe Giovanni e Maria Anna ebbero altri tre figli, l'Infante Carlos (2 maggio 1716), l'Infante Pedro (5 luglio 1717), e l'Infante Alessandro (24 settembre 1723). Degli ultimi tre figli solo l'infante Pedro avr\u00e0 discendenza.\nDalla nascita l'infanta Maria Barbara fu monitorata costantemente nel tentativo di darle un degno erede dal padre. Quando il fidanzamento della principessa Maria Anna Vittoria di Spagna con Luigi XV di Francia venne annullato Giovanni propose l'infanta Maria Barbara come possibile moglie per il re di Francia, ma alla fine ella venne rifiutata. Giovanni a ogni modo venne ripagato dei suoi sforzi: a partire dal 1725 iniziarono dei negoziati con la Spagna che portarono alla cerimonia dello \"Scambio delle principesse\" (\"Troca das Princesas\") che si tenne presso il fiume Caia il 19 gennaio 1729: il principe Jos\u00e9 spos\u00f2 Maria Anna Vittoria di Spagna il 19 gennaio 1729 a Elvas, mentre l'infanta Maria Barbara spos\u00f2 il principe Ferdinando di Spagna (fratello maggiore di Maria Anna) il 20 gennaio 1729 a Badajoz.\nNessuno degli altri tre figli maschi si spos\u00f2 mentre Giovanni era in vita: Alessandro mor\u00ec all'et\u00e0 di cinque anni, Carlos mor\u00ec all'et\u00e0 di 20 senza essersi sposato e senza figli. L'infante Pedro visse abbastanza per sposarsi, ma Giovanni non vide questo matrimonio. Pedr\u00f2 sposer\u00e0 infatti la figlia del suo fratello maggiore Giuseppe I, la principessa Maria Francesca, il 6 giugno 1760. Quando la principessa Maria diverr\u00e0 regina con il nome di Maria I del Portogallo dopo la morte di suo padre, re Giuseppe I (figlio di Giovanni), il principe Pedro diverr\u00e0 re Pietro III del Portogallo divenendo sovrano \"jure uxoris\".\nGiovanni ebbe per\u00f2 anche quattro figli fuori dal matrimonio: Antonio di Braganza da Lu\u00edsa In\u00eas Ant\u00f3nia Machado Monteiro, Gaspare di Braganza, arcivescovo di Braga, da Madalena M\u00e1xima de Miranda, Giuseppe di Braganza, Grande Inquisitore del Portogallo, da Paula de Odivelas, e Maria Rita di Braganza da Lu\u00edsa Clara de Portugal. Di questi figli i tre maschi vennero tutti riconosciuti da Giovanni e ottennero il nome collettivo di Figli di Palhav\u00e3 dal palazzo di Palhav\u00e3 che apparteneva al marchese di Louri\u00e7al e dove i piccoli crebbero a spese di Giovanni. Maria Rita non venne mai ufficialmente riconosciuta, ma venne condotta al convento di Santos e il padre continu\u00f2 a pagarle tutte le spese necessarie. Quando venne a sapere la verit\u00e0, il marito della madre di Maria Rita tent\u00f2 di fermare le azioni di Giovanni, ma il re lo esili\u00f2 in Spagna e poi in Inghilterra.\nPolitica interna.\nQuando Giovanni divenne re scelse di governare da monarca assoluto, non convocando mai le Cortes portoghesi (l'antico parlamento del Portogallo), oltre a ignorare continuamente le convocazioni del Consiglio di Stato. Giovanni a ogni modo non prendeva mai decisioni per conto proprio, ma preferiva a sua discrezione consultarsi con i suoi consiglieri personali, concedendo settimanalmente udienza a tutti i componenti delle Cortes, preferendo di gran lunga questi incontri a quelli formali delle sedute di stato. Il conte di Povolide cos\u00ec defin\u00ec il governo di Giovanni: \"egli ha stabilito una predominanza personale della consultazione personale sulla consultazione istituzionale\".\nGoverno di Sua Maest\u00e0.\nLa pi\u00f9 alta posizione nel governo del re era quella di Segretario di Stato, equivalente a quella di primo ministro attuale. Questa posizione venne occupata sempre da favoriti di Giovanni, di cui il pi\u00f9 noto fu certamente Diogo de Mendon\u00e7a Corte-Real, con cui il re si consultava su ogni cosa, al punto da parere l'unico ministro al servizio del sovrano portoghese. Quando Giovanni divenne re eredit\u00f2 dal padre un consiglio dei ministri molto potente composto da molti vescovi, nobili e burocrati che avevano costituito il principale elemento di consiglio del governo di suo padre. Ma Giovanni odiava questa istituzione e pertanto prefer\u00ec dare spazio a Lu\u00eds da Cunha come referente del re presso questi organismi.\nAnche se il Consiglio di Stato non venne mai convocato molti dei suoi membri rimasero comunque stretti consiglieri del re. Oltre a Diogo de Mendon\u00e7a Corte-Real anche il cardinale Jo\u00e3o da Mota e Silva e il Grande Inquisitore Nuno da Cunha e Ata\u00edde ebbero un ruolo rilevante, quest'ultimo in particolare sistituendo Mendon\u00e7a Corte-Real come Segretario di Stato dopo la sua morte nel 1736. Pur sciogliendo molte istituzioni, Giovanni mantenne attiva la Junta parlamentare creata da suo nonno Giovanni IV, che aveva il compito di gestire le finanze e mantenere le installazioni militari, gestire le reclute e le tassazioni relative alla difesa. Giovanni mantenne altrettanto saggiamente il Consiglio del Tesoro che si occupava della gestione delle finanze del Portogallo e del suo impero, gestendo abilmente dunque la riscossione delle tasse, la cassa delle colonie, la zecca reale.\nRapporti con la nobilt\u00e0.\nIl regno di Giovanni V mantenne per tutta la sua lunga durata un rapporto relativamente stabile con la nobilt\u00e0 dello stato. Complessivamente erano circa una cinquantina le case nobili titolate, tutte appartenenti alla stessa \u00e9lite che gi\u00e0 si poteva ritrovare nel 1509 nell'opera \"Livro do Armeiro-Mor\", che nel tempo aveva conservato tutti i propri vecchi privilegi e prerogative. Grazie all'oro proveniente dal Brasile divenne possibile per il re per premiare l'alta nobilt\u00e0 e quindi questa si dimostr\u00f2 sempre fedele al monarca.\nUn aspetto straordinario del governo del re Giovanni V, in cui il Portogallo si distingue da tutti gli altri principali regni europei dell'epoca, fu la scarsit\u00e0 di titoli nobiliari concessi dal sovrano. In tutti i regni europei del XVIII secolo vi fu un'enorme inflazione della nobilt\u00e0 dal momento che i monarchi utilizzarono la concessione di titoli spesso come ricompensa per azioni o atti significativi, o anche solo per mantenere legami con famiglie di rilievo o per interessi commerciali, politici e religiosi. Nella vicina Spagna, per esempio, le 144 case intitolata nel 1621 erano gi\u00e0 passate a 528 nel 1700 e la tendenza and\u00f2 crescendo se nel 1787 si potevano contare gi\u00e0 654 famiglie nobili spagnole, quintuplicando il numero di titoli in soli centocinquant'anni. In Gran Bretagna la tendenza fu la medesima: i 55 titoli del 1603, passarono a 173 nel 1700 e 267 nel 1800 In Portogallo, la tendenza fu completamente opposta. Nel 1640, durante la Restaurazione, la monarchia spagnola aveva portato a 56 le casate titolate, che all'epoca di Giovanni IV vennero perlopi\u00f9 abrogate perch\u00e9 ritenute concesse dagli spagnoli e quindi contrarie alla politica portoghese. Nel 1670 le casate titolate in Portogallo erano 50 e divennero appena 51 nel 1700. Nel 1730, a met\u00e0 del lungo regno di Giovanni V, questa cifra era ancora ferma al numero di 51 e addirittura nel 1760, all'inizio del regno di Giuseppe I, era scesa a 48. Nel 1790 il numero dei titolati in Portogallo torn\u00f2 a 54, come un secolo e mezzo prima.\nGiovanni V, come suo padre Pietro II e suo figlio Giuseppe I, concesse solo raramente dei titoli nobiliari e con lo stesso ritmo solo pochi titoli precedentemente esistenti si estinsero, di solito per mancanza di successione. I titoli concessi da Giovanni V durante tutto il suo regno possono essere facilmente elencati:\nEscludendo suo cugino, dunque, in 43 anni di regno totali Giovanni V concesse la nobilitazione a soli dieci uomini, spesso promuovendo al marchesato chi gi\u00e0 aveva il titolo di conte e quindi di fatto non aumentando il numero delle famiglie titolate ma solo il loro prestigio. Coloro che ottennero titoli nobiliari, la maggior parte delle volte, li ottennero per meriti nei confronti dello stato o per il raggiungimento dello status di vicer\u00e9.\nPolitica estera.\nRelazioni con l'Europa.\nQuando Giovanni ascese al trono si trov\u00f2 subito strangolato dalla Guerra di successione spagnola dal momento che suo padre Pietro II aveva siglato il Trattato di Methuen nel 1703, allineando il Portogallo alla Grande Alleanza contro la Casa di Borbone e permettendo pertanto alle forze alleate di lanciare comodamente l'invasione della Spagna dal Portogallo. Solo alcuni mesi dopo l'ascesa al trono, Giovanni e le sue forze riuscirono a vincere nella Battaglia di Almansa, diffondendo le forze portoghesi in Spagna e assicurando quindi la riuscita della guerra. Le forze portoghesi continuarono a combattere al fianco della Grande Alleanza sino al raggiungimento dell'armistizio di Spagna e Francia l'8 novembre 1712. La guerra infine termin\u00f2 nel 1713, con la firma del Trattato di Utrecht, dove il Portogallo riottenne i territori conquistati dalla coalizione borbonica oltre ad alcune colonie nel Sud America.\nCon la conclusione della Guerra di Successione spagnola Giovanni pot\u00e9 ristabilire delle relazioni stabili con le corti europee. Il primo grande atto di diplomazia che port\u00f2 avanti l'assegnazione di Lu\u00eds Manuel da C\u00e2mara, III conte di Ribeira Grande, quale ambasciatore alla corte di Luigi XIV di Francia nell'agosto del 1715. Nipote di Francesco di Rohan-Soubise e cugino di Hercule M\u00e9riadec, principe di Gu\u00e9m\u00e9n\u00e9, C\u00e2mara venne personalmente scelto da Giovanni quale suo rappresentante in Francia, nella speranza di riaprire relazioni amichevoli con la corte locale. Non vennero risparmiate spese per l'entrata trionfale dell'ambasciatore a Parigi che cost\u00f2 100 luigi d'oro al sovrano portoghese, ricevendo per\u00f2 in cambio l'applauso del popolo parigino al punto che Alexandre de Gusm\u00e3o, segretario del conte, scrisse a tal proposito: \"il Conte di Ribeira Grande ha esternato la grandezza del nostro generoso re\". Anche se re Luigi XIV mor\u00ec solo alcune settimane dopo l'arrivo dell'ambasciata portoghese in Francia, la ricchezza e la stravaganza della sua entrata a Parigi divenne un fatto noto in tutta Europa, innalzando il livello di prestigio di Giovanni e del suo regno.\nUn ruolo diplomatico rilevante lo ricopr\u00ec anche il fratello del re, l'infante Manuele, conte di Our\u00e9m, il quale nel 1715 aveva lasciato il paese senza il permesso del re e aveva viaggiato per l'Europa, soggiornando spesso presso gli ambasciatori alle corti europee. Anche se il re era dispiaciuto di questa mancanza di rispetto di Manuele, il re lo perdono scrivendogli: \"la vostra et\u00e0 assolve i vostri sbagli\". Con il permesso del re questa volta, il principe Manuele entr\u00f2 al servizio del principe Eugenio di Savoia e con lui serv\u00ec nella Battaglia di Petervaradino. Nei successivi 17 anni il conte di Our\u00e9m si spost\u00f2 di corte in corte, celebrato come eroe militare, considerato addirittura come un possibile candidato al titolo di re di Polonia con il Trattato delle Tre Aquile Nere del 1732. Le avventure di Manuele nel continente ispirarono molti lavori letterari e gli concessero molta popolarit\u00e0, elevando ulteriormente il prestigio del Portogallo agli occhi dell'Europa.\nRelazioni con la Santa Sede.\nRispondendo alla richiesta di aiuto inoltratagli dal papa Clemente XI per combattere contro i turchi nel 1716 il re invi\u00f2 la flotta portoghese in aiuto a Venezia dove gi\u00e0 si trovava la flotta austriaca per combattere contro i turchi sotto la guida di suo fratello, l'infante Francesco, duca di Beira, e di Lopo Furtado de Mendon\u00e7a, conte di Rio Grande. In quello stesso anno Giovanni organizz\u00f2 l'entrata formale del suo ambasciatore a Roma, scelto nella persona di Rodrigo Anes de S\u00e1 Almeida e Meneses, marchese di Fontes. Cercando di imitare lo splendore mostrato alla corte francese, il re spese 5000 \"cruzados\" per questa cerimonia, agganciandovi un seguito di trecento carrozze capeggiate dal Carro degli Oceani, un carro sontuosamente ornato per dimostrare la ricchezza dell'impero portoghese a Roma. Impressionato da tanta potenza e ricchezza Clemente XI decise di elevare l'arcidiocesi di Lisbona alla dignit\u00e0 di Patriarcato, rendendo la capitale portoghese l'unica all'epoca a detenere tale titolo in Europa oltre a Venezia. La fortuna di Giovanni nei confronti del papato e dell'Italia continu\u00f2 l'anno successivo, nel 1717, quando con l'aiuto di uno squadrone portoghese i veneziani riuscirono a trionfare nella Battaglia di Matapan ponendo fine alla Guerra ottomano-veneziana.\nDopo il Trattato di Passarowitz del 1719, con la sconfitta dei turchi, l'importanza del Portogallo verso la Santa Sede diminu\u00ec, come cal\u00f2 del resto nei confronti della maggior parte delle potenze internazionali, oltre al fatto che dal dilagare dell'illuminismo in Francia dal 1733 le idee cattoliche conservatrici iniziarono a essere messe in discussione.\nQuestione dei riti cinesi.\nClemente XI (1700-1721) fu un papa estremamente ortodosso nella sua dottrina: condann\u00f2 come \u00e8 noto il giansenismo con la bolla \"Unigenitus\" (1713). Due anni dopo, con la bolla \"Ex Quo Singulari\", apr\u00ec la crisi relativa alla questione dei \"riti cinesi\", condannando anche l'uso dei missionari in Cina di adottare i costumi locali (i cosiddetti riti cinesi appunto) per facilitare l'evangelizzazione. Questa condanna ostacol\u00f2 il lavoro dei missionari (per lo pi\u00f9 Gesuiti, e molti di loro portoghesi) e mise cos\u00ec il patronato portoghese in una situazione molto declinante in Cina.\nGiovanni V era intenzionato a seguire le direttive della Santa Sede, ma entro certi limiti. Nel 1720, a bordo dalla nave Regina degli Angeli che salp\u00f2 da Lisbona verso Macao il 20 marzo, vi era monsignor Carlo Ambrogio Mezzabarba, patriarca di Alessandria, legato pontificio alla corte dell'imperatore della Cina. Quest'ultimo era il grande imperatore Kangxi, uno dei pi\u00f9 importanti nella storia della Cina, che ha regnato per oltre mezzo secolo, e aveva avuto gi\u00e0 molti contatti con i missionari cattolici, essendo egli stesso stato educato da missionari e avendo preso al proprio servizio il portoghese Tom\u00e1s Pereira come musicista di corte, oltre ad avere dato commissione al missionario Teodorico Pedrini di insegnare musica ai suoi tre figli, fra i quali vi era il suo successore, il futuro imperatore Yongzheng (1722-1735). La nave portoghese giunse a Macao il 23 settembre, facendo ritorno a Roma il 13 dicembre 1721 e dimostrando come il Portogallo fosse deferente nei confronti della Santa Sede.\nVa detto inoltre che comunque la Regina degli Angeli non fece mai ritorno a Lisbona: dopo avere accompagnato il monsignore sulla terraferma riprese la via di Rio de Janeiro il 5 maggio 1722, dove giunse un mese dopo e dove venne distrutta a causa di una esplosione di polvere da sparo a bordo che mand\u00f2 in frantumi anche il prezioso carico che trasportava che comprendeva oltre cento pezzi di finissima porcellana cinese e altri doni che l'imperatore cinese aveva destinato a Giovanni V e al papa che ancora oggi giace sul fondo della baia di Guanabara.\nMalgrado la mediazione del Mezzabarba l'imperatore Kangxi mostr\u00f2 di non avere gradito la lettera del pontefice e decise di chiudere tutte le missioni straniere in Cina. L'imperatore cinese sapeva a ogni modo che sebbene la nave giunta alla sua corte battesse bandiera portoghese, Mezzabarba veniva in rappresentanza della Santa Sede e non del re del Portogallo e per ribadirgli la sua amicizia nel marzo del 1721 invi\u00f2 all'ambasciata a Lisbona doni ancora pi\u00f9 ricchi di quelli che erano andati perduti nella prima spedizione, tra cui sette grandi perle valutate ognuna 14.000 \"cruzados\". Malgrado questi ottimi rapporti, quando mor\u00ec l'imperatore l'anno successivo, il suo successore neg\u00f2 i negoziati appena tre anni dopo.\nQuestione del cardinale Bichi.\nVi fu per\u00f2 una problematica non indifferente che min\u00f2 i rapporti tra Lisbona e Roma durante questo stesso periodo: la nunziatura di Vincenzo Bichi. L'arcivescovo Bichi era stato nominato nunzio apostolico a Lisbona nel settembre del 1709 e vi era giunto nell'ottobre dell'anno successivo senza sapere che per i successivi dieci anni sarebbe stato al centro di una feroce lotta di interessi tra il Portogallo e la Santa Sede.\nBichi, gi\u00e0 nunzio presso la Confederazione Elvetica dal 1703, era stato fortemente criticato dal clero portoghese per il suo comportamento scandaloso a Lisbona dove era passato da abusi di ogni genere. Tali denunce nel corso del tempo avevano portato lo stesso Giovanni V a lamentarsi presso la Santa Sede. Bichi, convocato al Vaticano per giustificarsi, venne rimproverato ma trasferito comunque a Lisbona dove, oltre alla fiducia del re, si riguadagn\u00f2 la propria posizione.\nQuello che pi\u00f9 di ogni altra cosa interessava per\u00f2 a Giovanni V era che il nunzio apostolico, chiunque fosse stato, avesse ottenuto la dignit\u00e0 cardinalizia come spettava ai nunzi apostolici delle altre principali potenze europee, segno di prestigio e di stretto legame con la Santa Sede. Giovanni V colse l'occasione dopo la battaglia di Matapan quando, con l'elevazione della diocesi di Lisbona, il sovrano si aspettava come era in uso altrove l'assegnazione della dignit\u00e0 cardinalizia per il suo nunzio. Purtroppo, a causa della cattiva condotta dei Bichi a Lisbona, sembrava improbabile che la dignit\u00e0 gli venisse concessa dal pontefice. Giovanni V insistette per la promozione del Bichi al cardinalato e nel settembre 1720 per tutta risposta Clemente XI richiam\u00f2 l'arcivescovo a Roma, nominando al suo posto Giuseppe Firrao, ma il pontefice mor\u00ec poco dopo lasciando tutto in sospeso ancora una volta.\nDopo la morte di Clemente XI il re Giovanni V accolse con gioia l'elezione di Innocenzo XIII nel 1721. Il nuovo papa era un uomo che conosceva bene il monarca anche a livello personale, dato che con lui aveva vissuto dodici anni in Portogallo come nunzio apostolico a Lisbona dal 1697 al 1710. Nel maggio del 1721, quando Innocenzo XIII prese in mano la questione della nomina del nunzio apostolico a Lisbona, decise di confermare Firrao come nunzio, senza cedere sulla questione della concessione del titolo cardinalizio. Il monarca portoghese si rifiut\u00f2 di riconoscere la nomina di Firrao, minacciando anche di tagliare i rapporti diplomatici.\nInnocenzo XIII mor\u00ec poco dopo, nel 1724. Il nuovo papa, Benedetto XIII, si ritrov\u00f2 dunque da subito pressato su due lati: da una parte il cardinale portoghese Jos\u00e9 Pereira de Lacerda cercava di utilizzare la propria influenza nella curia romana in favore del suo re, dall'altra il gruppo dei cardinali del Sacro Collegio capitanata dall'ambasciatore francese, il cardinale de Polignac, sosteneva che fosse sbagliato concedere la porpora cardinalizia al Bichi dato il suo comportamento.\nSentendo di non riuscire a risolvere la questione in maniera felice e soprattutto immediata Giovanni V eman\u00f2 un decreto con il quale chiudeva la nunziatura apostolica portoghese presso la Santa Sede e invitava tutti i suoi sudditi residenti a Roma a rientrare in patria. Di fronte a questo Benedetto XIII richiese la mediazione di Filippo V di Spagna, ma questa mediazione venne categoricamente rifiutata da Giovanni V. Infine nell'autunno del 1730 il nuovo papa, Clemente XII, eletto pochi mesi prima, cedette totalmente ai desideri di re Giovanni V, impegnandosi a promuovere il Bichi a cardinale.\nBichi venne creato cardinale con il titolo di San Pietro in Montorio il 24 settembre 1731, ma non manc\u00f2 di ricompensare Giovanni V con il dono di 25.000 \"cuzeros\". Il re revoc\u00f2 tutte le disposizioni del 1728 e Lisbona da allora pot\u00e9 essere considerata tra le grandi nunziature europee assieme a Madrid, Parigi e Vienna.\nRapporti con Spagna e Gran Bretagna.\nDurante tutto il suo regno Giovanni V del Portogallo mantenne un rapporto instabile con la Spagna, su un fronte, e sull'altro seppe coltivare una forte alleanza con la Gran Bretagna. Le ragioni diplomatiche di questi accordi vanno ricercati nella natura naturalmente conflittuale di questi tre imperi oltreoceano.\nIncidente in Africa.\nDurante il regno di Giovanni V il pi\u00f9 fedele alleato del Portogallo fu la Gran Bretagna. Nel 1723 per\u00f2 si verific\u00f2 l'unico incidente diplomatico tra le due nazioni.\nIl 4 novembre 1722 il vicer\u00e9 del Brasile scrisse al sovrano del Portogallo affermando che una fregata olandese stava creando dei problemi alle navi provenienti da Lisbona e nel contempo il governatore di Luanda, in Angola, lo inform\u00f2 che un gruppo di soldati inglesi stava erigendo un forte a Cabinda, alla foce del fiume Congo, una regione che era stata scoperta dagli stessi portoghesi nel 1480 e il cui re locale, dopo l'evangelizzazione, era sempre stato dalla parte dei portoghesi.\nOvviamente la costruzione di un forte armato in loco era sentito come un affronto da parte della corte di Lisbona e lo stesso sovrano si risolse a inviare una nave da guerra della marina militare del Brasile per indagare la situazione e prendere provvedimenti se necessario.\nIl 26 maggio 1723 dalle coste del Brasile salparono la \"Nossa Senhora Madre de Deus\" e la \"Nossa Senhora da Atalaia\" come navi da scorta a sedici mercantili, dirigendosi poi verso l'Oceano e quindi in Angola dove giunsero il 12 settembre. Qui la spedizione scopr\u00ec che gli inglesi avevano piazzato due corvette (\"sloop\" da guerra) e un forte con trenta pezzi d'artiglieria. Le due navi militari portoghesi chiesero ai soldati del forte di arrendersi ma gli inglesi si rifiutarono e pertanto le imbarcazioni di Lisbona aprirono il fuoco. I bombardamenti proseguirono per due giorni e due notti sino a quando gli inglesi accettarono di cedere la fortezza in cambio di una nave da trasporto per potere tornare in Europa.\nQuesto fu l'unico episodio negativo nella diplomazia lusitano-britannica dell'epoca e non mancarono le proteste da Londra per questo gesto, ma la differenza di interessi imperialistici dei due stati fece s\u00ec che tale episodio venisse considerato pi\u00f9 come un fraintendimento.\nCampagna del Rio de la Plata.\nDall'inizio del regno di Giovanni V il principale punto di contesa tra Portogallo e Spagna non si trovava al confine iberico, ma nel lontano Rio de la Plata, nelle Americhe, presso la colonia di Sacramento. Da quanto i portoghesi avevano fondato questa citt\u00e0 proprio di fronte a Buenos Aires nel 1680, gli spagnoli avevano cercato di allontanarli dalla regione a ogni costo.\nIl 22 novembre 1723 i portoghesi fondarono anche Montevideo, il miglior porto sul Rio de la Plata e anche la fondazione di questa nuova citt\u00e0 cre\u00f2 ulteriori problemi. Si pose da subito la legittimit\u00e0 della fondazione: il trattato di Utrecht prevedeva il riconoscimento del \"Territorio e Colonia del Sacramento, che si trova sulla riva settentrionale del Rio de la Plata\" e pertanto tale territorio era considerato come compreso nei domini della corona del Portogallo, ma esso non prevedeva nuove fondazioni nell'area. Secondo gli spagnoli, dunque, le competenze territoriali dei portoghesi dovevano limitarsi alla colonia di Sacramento e pertanto la fondazione di quella di Montevideo era vista come illegale. La reazione fu immediata e senza mezzi termini: il 22 gennaio 1724 gli spagnoli provenienti da Buenos Aires occuparono la citt\u00e0 appena fondata.\nNel decennio successivo i portoghesi intensificarono la colonizzazione del Rio Grande do Sul e pertanto le forze di Buenos Aires misero sotto assedio la colonia di Sacramento che pot\u00e9 essere salvata solo grazie all'invio di rinforzi da Rio de Janeiro. Montevideo era ancora occupata dagli spagnoli, che disponevano in loco di forze considerevoli. Le relazioni tra Portogallo e Spagna si deteriorarono rapidamente e come risposta nel febbraio del 1735 vi fu l'episodio della cosiddetta \"ambasciate incidente\": la guardia spagnola entr\u00f2 con la forza all'interno dell'ambasciata portoghese a Madrid e vi imprigion\u00f2 diciannove dipendenti dell'ambasciata, fatto a cui Giovanni V diede ordine di rispondere con l'arresto di diciannove funzionari dell'ambasciata spagnola a Lisbona. I rapporti diplomatici tra i due paesi si incrinarono definitivamente e Lisbona era ormai pronta alla guerra.\nGiovanni V decise quindi di inviare una squadra di navi lungo il Rio de la Plata per riaffermare gli interessi del Portogallo nella regione. Nel 1736 in Sud America erano presenti a questo scopo sei navi da guerra portoghesi (per un totale di 390 pezzi d'artiglieria) contro cinque piccole navi da guerra e tre fregate spagnole (per un totale di 332 pezzi). Vennero combattute alcune battaglie ma nessuna delle due parti perse dei vascelli o prevalse in qualche modo sull'altra, tranne il caso dei portoghesi che bloccando il porto di Montevideo riuscirono a mantenere l'esercito spagnolo dell'area bloccato a terra. Il blocco al porto di Montevideo venne mantenuto dall'agosto del 1736 all'agosto del 1737, ma quando la flotta spagnola era ormai decisa a fare irruzione pervenne la notizia che a Parigi era stato firmato l'armistizio nel maggio del 1737. Secondo gli articoli del trattato firmato dalle due parti Montevideo sarebbe tornata al Portogallo.\nGiovanni V nel frattempo aveva invocato l'alleanza con la Gran Bretagna che gi\u00e0 era stata siglata nel 1735 nel caso in cui il governo di Madrid si fosse rifiutato di accondiscendere ai termini prescritti. Gli inglesi inviarono presso il porto di Lisbona ventisei navi da guerra (praticamente l'equivalente di tutta la flotta militare spagnola) agli ordini dell'ammiraglio sir John Norris che qui rimase sino all'estate successiva, dopo appunto l'armistizio di Parigi.\nTrattato di Madrid.\nDurante il regno di Giovanni V, la popolazione abitante il Brasile si moltiplic\u00f2 a dismisura. Nel contempo anche le frontiere terrestri del territorio vennero ampliate verso occidente, al di l\u00e0 dei limiti stabiliti del Trattato di Tordesillas del 1494, facendo cos\u00ec aumentare i motivi di conflitto con la Spagna; da un lato vi era la questione del Rio de la Plata, dall'altro le controversie in Amazzonia dove i portoghesi nel 1669 avevano eretto il Forte di S\u00e3o Jos\u00e9 da Barra do Rio Negro, nell'attuale Manaus.\nDivenne quindi necessario creare un nuovo trattato per definire adeguatamente i confini delle aree di influenza delle due corone nel Nuovo Mondo e dal 1746 ebbero inizio i nuovi negoziati. Durante questo periodo, Giovanni V soffriva gi\u00e0 di problemi di salute e pertanto di queste trattative si occup\u00f2 il visconte Vila Nova de Cerveira, ambasciatore straordinario alla corte di Madrid, assieme a Alexandre Gusmao, un diplomatico esperto che era nato in Brasile e che conosceva bene il territorio in oggetto, oltre a essere fratello dell'inventore Bartolomeu de Gusm\u00e3o.\nNe deriv\u00f2 il trattato di Madrid, siglato il 13 gennaio 1750, con il quale il Portogallo ottenne a livello europeo il riconoscimento dei confini del dominio del Brasile sulla base del principio \"uti possidetis\", vedendosi quindi aumentati di molto i confini del Brasile, corrispondenti grossomodo a quelli attuali.\nSempre in base al medesimo trattato, il Portogallo venne per\u00f2 costretto a consegnare alla Spagna la colonia di Sacramento in cambio del territorio dei Sette Popoli delle Missioni. Tuttavia questo scambio venne contestato sul posto e terminer\u00e0 solo a seguito della Guerra Guaran\u00ed del 1754-1756, durante il regno di Giuseppe I.\nRapporti con l'India.\nDurante l'ultima decade del regno di Giovanni V si ebbe la prima perdita della provincia del Nord nel 1739-1741 e quindi le nuove conquiste di Goa nel 1744-1746.\nPerdita della Provincia del Nord.\nAlcuni decenni dopo la morte di Aurangzeb nel 1707, l'impero Moghul che dall'epoca di Akbar si era sempre dimostrato tollerante circa la presenza dei portoghesi lungo le coste indiane con i loro insediamenti e le loro colonie, si avvi\u00f2 al crollo.\nSull'altro fronte l'Impero Maratha era riuscito a colmare questo vuoto di potere e a diventare uno degli elementi di maggiore minaccia nel mare arabico dove al tempo di Giovanni V la flotta portoghese torn\u00f2 a imperare come nel XVI secolo. L'ammiraglio dei Maratha - Kanhoji Angrey o Angria, come lo chiamavano i portoghesi - era il pi\u00f9 famoso ammiraglio indiano dell'epoca, forte anche della propria sostanziale indipendenza politica di cui godeva. La sua flotta era composta da navi essenzialmente di piccola taglia ma che erano in grado di sfuggire facilmente alle grandi navi portoghesi della bassa costa indiana. Nel 1738, sedici di queste piccole imbarcazioni riuscirono a prendere la piccola fregata portoghese \"San Miguel\" con 24 cannoni.\nTuttavia l'Impero Maratha era come l'Impero Moghul un impero prevalentemente terrestre. Dal 1720-1740 il \"peshwa\" fu Bajirao I, il pi\u00f9 grande capo militare della storia dei maratha, il quale si pose come obbiettivo la riconquista dei possedimenti che i portoghesi avevano in India sin dal Cinquecento, noti con il nome collettivo di Provincia del Nord: essi spaziavano dalla costa di Bombay - offerti dagli inglesi al matrimonio tra Caterina di Braganza a Carlo II d'Inghilterra nel 1662 - sino al Daman. Tutto questo fascia costiera aveva fortezze come quelle di Bassein e Chaul, stati interamente nelle mani dei portoghesi dal XVI secolo.\nBajirao, che aveva ormai raggiunto Delhi, la capital del Gran Mogol, invase quindi le Province del Nord e dal 17 febbraio 1739 si dedic\u00f2 all'assedio di Bassein.\nMentre questa armata invadeva la Provincia del Nord, un secondo esercito marathi disceso dal Ghats orientale riusc\u00ec a invadere il territorio di Goa, la capitale di tutti i possedimenti portoghesi in Asia.\nI portoghesi non riuscirono a resistere a lungo all'ondata di invasioni e dopo un tentativo disperato nella fortezza di Mormugao, due giorni dopo avviarono i negoziati con i maratha. Le condizioni del resto furono piuttosto semplici: i portoghesi avrebbero dovuto abbandonare Goa e la provincia del Nord e avrebbero ottenuto dei salvacondotti per lasciare incolumi i territori indiani. I portoghesi dal canto loro ebbero il permesso di mantenere i possedimenti di Daman e Chaul, oltre ad alcuni territori attorno a Goa ma non la citt\u00e0 stessa che aveva rappresentato il fulcro dell'impero coloniale asiatico per i lusitani da oltre due secoli. Le due colonie rimarranno dipendenti dal Portogallo sino al 1961.\nUltimi anni e morte.\nGiovanni V da sempre aveva una salute delicata. Nel 1709 aveva dovuto sottoporsi a salassi frequenti per risolvere dei grumi di sangue al collo; nel 1711 era rimasto convalescente per diversi mesi; nel 1716 aveva sofferto di depressione e si era ritirato a Vila Vi\u00e7osa lasciando la moglie quale reggente del trono in sua assenza.\nIl 10 maggio 1742, a soli 52 anni, ebbe il suo primo forte attacco cardiaco che un testimone descrisse cos\u00ec: \"un improvviso malore lo ha privato dei sensi ed era tutto rigido nel lato sinistro, la bocca bloccata\". Il re miglior\u00f2 nel corso dei giorni, con frequenti bagni a Caldas da Rainha e visite al santuario di Nazareth.\nDa questo momento il re fu sempre meno energico e trascorse dodici mesi in tutto tra il 1742 e il 1748 in ritiro dalla corte. Nel luglio del 1750 la sua salute peggior\u00f2 nuovamente al punto che richiese l'estrema unzione al cardinale-patriarca. Il re mor\u00ec il 31 luglio 1750, dopo pi\u00f9 di quaranta anni di governo. Alla sua morte il re aveva al suo fianco della regina, il principe Giuseppe, i neonati Pedro e Antonio, il futuro cardinale da Cunha, e gli archiatri di corte. La sua salma riposa ancora oggi nel Pantheon di Braganza, accanto alla moglie, nel monastero di S\u00e3o Vicente de Fora a Lisbona.\n\"Cultura giovannina\".\nPatrono dell'architettura.\nNel panorama culturale dell'Europa del periodo barocco Giovanni V mantenne una politica di protezione degli artisti e soprattutto degli architetti perch\u00e9 essi, tramite le loro opere, potevano manifestare concretamente quell'idea di opulenza che egli mise in pratica per ragioni politiche oltre che per passione personale, soprattutto a Lisbona. Uno dei progetti pi\u00f9 antichi e pi\u00f9 belli, nonch\u00e9 uno dei pochi sopravvissuti al terremoto del 1755, \u00e8 la Chiesa del Bambin Ges\u00f9, di rara pianta ottagonale, costruita nel 1711. In adempimento di un voto fatto al 26 settembre, due mesi prima della nascita del suo primo figlio il 4 dicembre - l'infanta \"do\u00f1a\" Barbara, futura regina di Spagna - Giovanni V inizi\u00f2 la costruzione di quello che doveva essere un vasto edificio, quello che poi divenne noto come il Palazzo Nazionale di Mafra, ancora oggi il pi\u00f9 grande monumento barocco portoghese, realizzato grazie alla perizia di Jo\u00e3o Frederico Ludovice.\nGiovanni V aveva una grande passione per i libri e per questo motivo, nel 1720, diede inizi\u00f2 al progetto per la realizzazione della biblioteca barocca dell'Universit\u00e0 di Coimbra che venne completato nel 1728. Questo progetto traeva la propria ispirazione dalla \"Hofbibliothek\", la biblioteca di corte di Vienna avviata da Carlo VI d'Asburgo nel 1722. Dopo avere completato la biblioteca, Giovanni V ordin\u00f2 la costruzione della Torre dell'Universit\u00e0, completata nel 1733. Nel decennio del 1730-1740, per rendere costante la fornitura d'acqua alla capitale portoghese, venne costruito il maestoso acquedotto di \u00c1guas Livres. Uno degli architetti responsabili di questo progetto fu Manuel da Maia, il quale descrisse l'opera \"non necessariamente bella, ma forte\", risultato che indubbiamente venne raggiunto con tutti i crismi dato che venne concluso in breve tempo e fu in grado di resistere anche al terremoto del 1755.\nFra gli altri progetti l'ultimo approvato direttamente dal re fu la stravagante cappella di San Giovanni Battista, uno dei luoghi di culto pi\u00f9 ricchi del mondo cristiano. Progettata da Nicola Salvi - lo stesso architetto della Fontana di Trevi - con la collaborazione di Luigi Vanvitelli - architetto della Reggia di Caserta - venne eretta inizialmente nella chiesa romana di Sant'Antonio dei Portoghesi a Roma tra il 1742 e il 1744, benedetta dal papa in persona il 15 dicembre 1744, che qui vi celebr\u00f2 anche messa il 6 maggio 1747, per poi essere smantellata e trasferita integralmente a Lisbona, rimontata nella chiesa cittadina di Sao Roque.\nTutto in questa cappella appare ancora oggi realizzato con materiali preziosi: la parte anteriore dell'altare \u00e8 coperta di ametista; le colonne sono rivestite di lapislazzuli; le pareti sono rivestite con agata e porfido; i telai delle porte sono in diaspro verde. Da segnalare con grande interesse \u00e8 anche l'intarsio marmoreo sul pavimento davanti all'altare che rappresenta una sfera armillare, simbolo del Portogallo (compare ancora oggi sulla bandiera nazionale). Giovanni V segu\u00ec da vicino il progetto, interferendo pi\u00f9 volte nei disegni e regalando personalmente una vasta collezione di oggetti di culto in oro e argento, che rappresentano ancora oggi l'apice della gioielleria barocca. Questi oggetti, oltre a abiti liturgici, dipinti correlati alla cappella e a molto altro, sono oggi in mostra permanente al Museo di Arte Sacra della chiesa di Sao Roque.\nL'opera di evangelizzazione gi\u00e0 portata avanti in grande stile in America, Africa e Asia, assieme alla costruzione della grandiosa Cappella di San Giovanni Battista, avevano tutte il compito di affermare il Portogallo come grande potenza cattolica, fatto che certamente avr\u00e0 contribuito alla concessione dello stesso papa Clemente XII del titolo onorifico di \"Maest\u00e0 Fedelissima\" a Giovanni V nel 1748, esteso poi anche ai suoi successori.\nTra i progetti meno noti ma comunque grandiosi e ascrivibili a Giovanni V abbiamo il Mirador de S\u00e3o Pedro de Alc\u00e2ntara, un belvedere che ancora oggi offre una delle viste pi\u00f9 belle della capitale portoghese, costruito a partire dal 1740.\nPalazzo di Mafra.\nGiovanni \u00e8 spesso ricordato per essere stato uno dei pi\u00f9 grandi patroni dell'arte nella storia portoghese, avendo commissionato un gran numero di progetti di costruzione e studi artistici. Il pi\u00f9 famoso e importante lavoro voluto dal re \u00e8 sicuramente il Palazzo-Convento di Mafra. All'inizio del 1711, dopo tre anni di matrimonio con Maria Anna d'Austria senza eredi, Giovanni iniziava a essere anch'egli preoccupato per la successione al trono. Egli incontr\u00f2 dunque il cardinale Nuno da Cunha e Ata\u00edde, Grande Inquisitore del Portogallo, il quale lo assicur\u00f2 che se avesse promesso di costruire un convento per i francescani a Mafra, appena fuori Lisbona, Maria Anna gli avrebbe dato un erede sulla fine dell'anno. Il fatto avvenne e la costruzione ebbe inizio nel 1717, con l'intenzione di costruire una modesta chiesa e un convento per un centinaio di frati. A ogni modo, negli anni successivi, con l'afflusso continuo e copioso di oro dalle colonie americane del Brasile e del Maranhao, i piani vennero cambiati trasformando la struttura nella \"magnum opus\" del regno di Giovanni per accomodarvi trecento frati e trasformando il tutto in un ibrido convento-palazzo, includendovi una biblioteca reale, una basilica e un gran numero di appartamenti reali per la famiglia del sovrano. Notando la vastit\u00e0 della costruzione e lo scopo del progetto, Charles de Merveilleux, un nobile svizzero che viveva in Portogallo nel 1726, disse che \"re Giovanni ha deciso di costruire un secondo Escorial\".\nDel progetto si occup\u00f2 l'architetto di corte Jo\u00e3o Frederico Ludovice, il quale fece di un voto religioso un modo per mostrare il potere e la ricchezza della monarchia nazionale. Dal 1729 15.470 operai lavorarono alla costruzione del palazzo, oltre a 6.124 fanti e cavalieri dell'esercito che collaborarono, con un personale totale impiegato di 21.594 persone. Gran parte del palazzo era gi\u00e0 completata nel 1730, ma Giovanni era cos\u00ec orgoglioso di questa sua opera che invi\u00f2 un decreto con il quale costrinse tutti gli abitanti dei villaggi di Mafra e Ericeira a lavorare al palazzo, richiedendo dei permessi speciali per essere esentati. Riguardo ai costi esorbitanti del palazzo, Merveilleux disse: \"tre quarti dell'oro che proviene dal Brasile, a Mafra, si trasformano in pietra\".\nSebbene Mafra sia ancora oggi una costruzione grandiosa esso non fu mai un palazzo del potere ma semplicemente una residenza estiva. Giovanni commission\u00f2 poi altre opere, commedie e serenate per ravvivare la vita a palazzo. A partire dal 1732, inoltre, il sovrano divenne solito celebrare il suo compleanno proprio a Mafra con tutta la corte. Nel palazzo il sovrano raccolse una delle pi\u00f9 ricche biblioteche di sempre con 36.000 volumi dal XIV al XVIII secolo. I lavori a Mafra continuarono sino al 1755, quando la devastazione del Grande terremoto di Lisbona richiese che la forza lavoro fosse dirottata per ricostruire la capitale.\nPeraltro l'episodio ha dato spunto allo scrittore premio Nobel Jos\u00e9 Saramago per il romanzo Memoriale del convento.\nPatrono delle arti e delle scienze.\nIl Portogallo ha vissuto con Giovanni V uno dei massimi periodi di ricchezza artistica, in gran parte realizzata grazie all'oro proveniente dal Brasile. Un esempio dei manufatti artistici di questo periodo lo si pu\u00f2 trovare nel magnifico Ostensorio di Bemposta, proveniente appunto dalla cappella del Palazzo di Bemposta, ora esposto al Museo Nazionale di Arte Antica di Lisbona. Il grande ostensorio venne progettato dall'orafo Jo\u00e3o Frederico Ludovice, lo stesso architetto del palazzo di Mafra, e poi fuso a Roma. Esso venne realizzato in argento dorato, decorato con pietre preziosi provenienti sempre dal Brasile o acquistate con l'oro delle miniere brasiliane.\nEra l'epoca del \"Barocco giovannino\" che ebbe come principale prodotto artistico la lavorazione della ceramica e la realizzazione delle famose piastrelle decorate con il colore blu che ancora oggi sono uno dei prodotti tipici del Portogallo.\nIl re patrocin\u00f2 personalmente artisti di rilievo come il pittore Vieira Lusitano (1699-1783), lo scultore Jos\u00e9 de Almeida (1700-1769) e suo fratello, l'intagliatore Felix Vicente de Almeida. In Brasile Giovanni V patrocin\u00f2 l'architetto Manuel Francisco Lisboa padre di Antonio Francisco Lisboa, lasciando anche numerose opere d'arte a San Paolo che oggi si possono ammirare nel locale Museo di Arte Sacra.\nGiovanni V aveva inoltre una grande passione per la musica, introducendo dal 1730 l'opera italiana a corte e assumendo nel 1733 il violinista italiano Alessandro Paghetti come musicista a corte. Nel 1739 fece costruire un grandioso teatro nel Palazzo di Bel\u00e9m che il re aveva acquistato dal conte di Aveiras nel 1726. La grande importanza che Giovanni V rivolse alla musica la si pu\u00f2 vedere nel fatto che all'incarico di maestro di cappella assunse il migliore clavicembalista della sua generazione, il napoletano Domenico Scarlatti, il quale fu anche tutore musicale dell'infanta Barbara; Scarlatti rimase a Lisbona dieci anni (1719-1729) per poi seguire l'infanta portoghese alla corte di Madrid dopo il suo matrimonio. Sulla scena nazionale i pi\u00f9 importanti compositori portoghesi del regno di Giovanni V, furono Francisco Ant\u00f3nio de Almeida (1702-1755), Carlos Seixas (1704-1742) e Ant\u00f3nio Teixeira (1707-1774).\nPer quanto riguarda le scienze, oltre alla storiografia nazionale, la materia che Giovanni V promosse largamente fu la medicina, per la quale impegn\u00f2 diversi traduttori per traslare in portoghese opere straniere come l\"'Anatomica Chirurgia\" (1715) dall'originale francese, istituendo anche una scuola di chirurgia presso l'Ospedale Reale di Tutti i Santi a Lisbona nel 1731.\nIn generale, per\u00f2, lo sviluppo delle scienze in Portogallo non raggiunse picchi notevoli sotto il regno di Giovanni V, complice anche il clima di censura imposto dall'Inquisizione, di cui soffr\u00ec anche la medicina dal momento che molti dei medici dell'epoca erano ebrei. In questo panorama di stagnazione scientifica si trova per\u00f2 una chiara eccezione: l'ingegneria. Di tutte le scienze che diedero i migliori risultati durante il regno di Giovanni V, la tecnica ingegneristica e quindi anche quella militare ebbero un notevole supporto da parte del monarca. Tra i rappresentanti pi\u00f9 noti di questa branca ricordiamo Manuel de Azevedo Fortes (1660-1749), ingegnere capo del regno nel 1719 e autore per esempio del manuale \"O Engenheiro Portuguez\", in due volumi (1728), oltre a Manuel da Maia (1677-1768), architetto dell'acquedotto di Lisbona, una delle pi\u00f9 note opere di ingegneria del XVIII secolo in Europa, e a Eug\u00e9nio dos Santos (1711-1760), responsabile della ricostruzione della Piazza del Palazzo dopo il terremoto del 1755 che colp\u00ec la capitale portoghese. Tra le altre menti geniali del Portogallo dell'epoca ricordiamo lo scienziato e inventore Bartolomeu de Gusm\u00e3o (1685-1724), inventore di un primo prototipo di aerostato.\nDiscendenza.\nGiovanni e Maria Anna ebbero sei figli:\nDa Lu\u00edsa In\u00eas Ant\u00f3nia Machado Monteiro, ebbe:\nDa Madalena M\u00e1xima de Miranda (1690-), ebbe:\nDa suor Paula de Odivelas (1701 - 1768), ebbe:\nDa donna Lu\u00edsa Clara de Portugal (1712-), dama di compagnia, Giovanni V ebbe la seguente figlia illegittima:\nDa una donna di origini francesi, ebbe:"}
{"id": "124389", "revid": "1904508", "url": "https://it.wikipedia.org/wiki?curid=124389", "title": "Charles de Gaulle", "text": "Fu capo della Francia libera, poi dirigente del Comitato francese di Liberazione nazionale durante la seconda guerra mondiale, presidente del Governo provvisorio della Repubblica francese dal 1944 al 1946, Presidente del Consiglio dei ministri francese dal 1958 al 1959, creatore della V Repubblica fondata nel 1958, Presidente della Repubblica francese dall' al . \u00c8 stato il primo Presidente della quinta Repubblica francese e protocanonico d'onore della Basilica di San Giovanni in Laterano. Cresciuto in una cultura di grandezza nazionale, Charles de Gaulle scelse la carriera di ufficiale. Venne fatto prigioniero durante la prima guerra mondiale. Collabor\u00f2 con l\"entourage\" di Philippe P\u00e9tain e insistette per l'uso delle divisioni di blindati nella guerra contemporanea, scrivendo a diverse personalit\u00e0 politiche. Nel maggio 1940 era a capo di una divisione blindata e condusse diversi contrattacchi durante la battaglia di Francia; fu promosso generale di brigata a titolo temporaneo il . Venne nominato Sottosegretario di Stato alla Difesa nazionale e alla Guerra nel governo Reynaud, durante l'esodo del 1940.\nRifiut\u00f2 l'armistizio chiesto da P\u00e9tain alla Germania nazista. Da Londra lanci\u00f2, attraverso la BBC, l'appello del 18 giugno al popolo francese alla resistenza e a raggiungerlo nelle Forze francesi libere. Condannato a morte e privato della nazionalit\u00e0 francese dal regime di Vichy, volle incarnare la legittimit\u00e0 della Francia ed essere riconosciuto come tale degli Alleati. Controllando solamente qualche colonia, ma riconosciuto dalla Resistenza francese, egli un\u00ec, nel 1943, la Francia libera all'interno del Comitato francese di Liberazione nazionale, del quale prese la direzione, e condusse il paese alla Liberazione. Favorevole a un potere esecutivo forte, si oppose ai progetti parlamentari dei partiti e si dimise nel 1946. Fond\u00f2 il \"Rassemblement du peuple fran\u00e7ais\" (RPF), ma il suo rifiuto di ogni compromesso con il \u00abregime dei partiti\u00bb lo isol\u00f2 in una \u00abtraversata del deserto\u00bb lontano da ogni responsabilit\u00e0.\nDe Gaulle fu richiamato al potere nella crisi del , durante la guerra d'Algeria. Nominato presidente del Consiglio dei ministri, fece approvare la Quinta Repubblica francese con un referendum. Eletto presidente della Repubblica, egli volle una \u00abpolitica di grandezza\u00bb della Francia. Consolid\u00f2 le istituzioni, la moneta (nuovo franco) e diede un ruolo di terza via economica a uno Stato pianificatore e modernizzatore dell'industria. Rinunci\u00f2 progressivamente all'Algeria francese, malgrado l'opposizione dei \"pieds-noirs\" (cittadini francesi nati in Nordafrica) e dei militari, che avevano favorito il suo ritorno. Decolonizz\u00f2 anche l'Africa nera, ma vi mantenne l'influenza francese. De Gaulle era per l'\u00abindipendenza nazionale\u00bb in rottura con il federalismo europeo e la divisione di Jalta: egli immaginava dunque una \u00abEuropa delle Nazioni\u00bb basata sulla riconciliazione franco-tedesca che sarebbe andata \u00abdall'Atlantico agli Urali\u00bb; realizz\u00f2 la forza di dissuasione nucleare francese, ritir\u00f2 la Francia dal comando militare della NATO, pose un veto all'ingresso del Regno Unito nella Comunit\u00e0 Europea, sostenne il \u00abQu\u00e9bec libero\u00bb, condann\u00f2 la guerra del Vietnam e riconobbe la Cina comunista.\nLa sua visione del potere, cio\u00e8 di un capo approvato direttamente dalla Nazione, lo oppose ai partiti comunisti, socialisti, centristi pro-europei e di estrema destra. Essi criticavano uno stile di governo troppo personale, quasi un \u00abcolpo di Stato permanente\u00bb, secondo la formula di Fran\u00e7ois Mitterrand, contro il quale de Gaulle venne rieletto nel 1965 al suffragio universale diretto. Super\u00f2 la crisi del maggio 1968 dopo aver dato l'impressione di volersi ritirare, sciogliendo l'Assembl\u00e9e nationale e convocando delle elezioni anticipate; i partiti gollisti e di sostegno a de Gaulle ottennero una maggioranza schiacciante: 394 seggi su 487. Ma nel 1969 egli sottomise il suo mandato al risultato del referendum sulla riforma del Senato e la regionalizzazione e si dimise dopo la vittoria del \u00abno\u00bb. Si ritir\u00f2 nella sua propriet\u00e0 \u00e0 Colombey-les-Deux-\u00c9glises, dove mor\u00ec 18 mesi pi\u00f9 tardi.\nCharles de Gaulle, considerato come uno dei politici francesi pi\u00f9 influenti del suo secolo, fu anche uno scrittore di talento. In particolare lasci\u00f2 le sue \"M\u00e9moires de guerre\", nelle quali afferm\u00f2 essersi sempre \u00abfatto una certa idea della Francia\u00bb, giudicando che \u00abla Francia non pu\u00f2 essere la Francia senza la grandezza\u00bb.\nBiografia.\nGiovinezza (1890-1939).\nFamiglia.\nNato a Lilla in una famiglia cattolica e fortemente nazionalista, di origine aristocratica (fondata da Th\u00e9bault de Gaulle nel XVI secolo), de Gaulle era figlio di un professore di storia e letteratura, Henri de Gaulle (1848-1932), che gli fece scoprire il nazionalismo, e di Jeanne Maillot (1860-1940). Charles de Gaulle era il terzo figlio ed aveva tre fratelli e una sorella:\nCarriera militare.\nTerminati gli studi secondari presso un collegio dei gesuiti stabilitosi al Castello di Antoing, nel 1909 entr\u00f2 alla scuola militare di Saint-Cyr; nell'ottobre 1912 fu promosso sottotenente e assegnato al 33\u00ba reggimento di fanteria, allora comandato dal colonnello Philippe P\u00e9tain.\nCombatt\u00e9 nella prima guerra mondiale con il grado di tenente nella 11\u00aa compagnia del 33\u00ba reggimento di fanteria di Arras. Il fu ferito durante la battaglia di Dinant, il ottenne il comando della 8\u00aa compagnia e ad inizio dicembre assunse il comando del 33\u00ba reggimento.\nIl ricevette la Croix de guerre e il 10 febbraio fu promosso capitano (a titolo temporaneo). Il 6 marzo fu ferito superficialmente a un orecchio e il 10 marzo a una mano a Mesnil-les-Hurlus, venne quindi ospedalizzato. All'inizio di agosto prese il comando della 10\u00aa compagnia e il 3 settembre il grado di capitano divent\u00f2 definitivo.\nIl il 33\u00ba reggimento di fanteria era a Verdun e partecip\u00f2 alla battaglia. La 10\u00aa compagnia fu circondata dal nemico nei pressi del fort Douaumont, il 2 marzo fu ferito a una coscia e dato per disperso. Fatto prigioniero fu curato all'ospedale di Magonza. Rest\u00f2 prigioniero fino al termine del conflitto.\nDurante i due anni di prigionia conobbe un giovane sottotenente russo, il futuro generale sovietico Michail Tucha\u010devskij e tenter\u00e0 per ben 5 volte di evadere; rientr\u00f2 in Francia nel dicembre 1918.\nNel 1919 e 1920 partecip\u00f2 alla campagna di Polonia con il generale Weygand e prese parte alle operazioni militari condotte dal generale polacco Edward Rydz-\u015amig\u0142y. Questa esperienza gli valse una citazione da parte del Ministero della Guerra francese e la Virtuti militari polacca.\nNel 1921 ottenne l'incarico di professore di storia militare alla scuola militare di Saint-Cyr.\nTra le due guerre la sua carriera militare conobbe alti e bassi, ma si rivel\u00f2 comunque piuttosto rapida. Divenne famoso (e controverso) per due proposte: la formazione di un esercito professionale, al posto della leva, e la sua passione per il carro armato, arma di cui divenne uno dei maggiori teorici francesi.\nMatrimonio.\nIl spos\u00f2 Yvonne Charlotte Anne Marie Vendroux, da cui ebbe tre figli:\nLa seconda guerra mondiale (1939-1945).\nAl momento dello scoppio della seconda guerra mondiale nel 1939, alla vigilia dell'entrata in guerra della Francia, sottoline\u00f2 l'insufficienza della difesa, ma non venne preso in considerazione. Promosso generale di brigata a titolo provvisorio, il 6 giugno 1940 entr\u00f2 nel governo di Paul Reynaud come sottosegretario di Stato alla Difesa nazionale. De Gaulle si oppose all'armistizio con i tedeschi e lasci\u00f2 la Francia per la Gran Bretagna il 15 giugno 1940.\nL'Appello e la \"France libre\".\nIn Inghilterra, Churchill sostenne de Gaulle come voce della Francia anti-nazista, contro il parere del suo governo che avrebbe preferito personaggi pi\u00f9 di spicco. Alla fine pass\u00f2 la scelta di de Gaulle, e la BBC trasmise l'appello del 18 giugno ai francesi, da Londra, esortandoli a resistere ai tedeschi e alla richiesta di armistizio avanzata dal governo P\u00e9tain: fu il segnale d'inizio della resistenza francese ai nazisti.\nMentre in Francia il Regime di Vichy lo condannava a morte in contumacia per tradimento, in luglio de Gaulle, al sicuro in Gran Bretagna, cominci\u00f2 a organizzare \"France libre\" (Francia libera). All'inizio si trattava di suscitare la resistenza ai tedeschi a partire dai possedimenti coloniali, che la madrepatria aveva pi\u00f9 difficolt\u00e0 a controllare; queste forze vennero poi collegate alle forze di resistenza francesi, e \"France libre\" divenne \"France combattante\".\nIn quegli anni de Gaulle fu imposto come rappresentante della Francia libera di fronte al mondo in generale e all'Inghilterra in particolare, anche grazie alla preziosa collaborazione del Capitano Teyssot, suo \"assistente\" dal 1942 al 1944. La sua preoccupazione era quella di salvaguardare fin dall'inizio gli interessi e l'immagine della Francia sconfitta durante e dopo il conflitto, a partire dalla garanzia del mantenimento dei possedimenti coloniali, senza perdere di vista un momento l'onore e la \"grandeur\" francesi. Per garantire l'indipendenza della propria organizzazione, de Gaulle volle che gli stessi aiuti finanziari che il Regno Unito forniva a France Libre fossero rimborsabili - e furono effettivamente rimborsati molto prima della fine della guerra.\nLa Liberazione.\nI rapporti di de Gaulle con Churchill erano spesso conflittuali e competitivi, ma sempre sostenuti da un forte rispetto reciproco. Altra era la situazione con Roosevelt: i due, provenienti da due diverse tradizioni politiche, si detestavano, e una battuta di de Gaulle con Churchill spiega in parte l'atteggiamento francese di fronte all'arroganza dell'americano: \"Sono troppo povero per inchinarmi\".\nMalgrado la scarsa collaborazione degli americani, de Gaulle riusc\u00ec a sbarcare ad Algeri nel maggio 1943. L\u00ec cre\u00f2 con il generale Henri Giraud il Comitato francese di Liberazione nazionale (CFLN), per unificare la direzione dell'Impero liberato, e ne venne posto presto al comando. Nel giugno 1944 il CFLN prese il nome di \"Governo provvisorio della Repubblica francese\" (GPRF) e arriv\u00f2 a Parigi liberata il 25 agosto 1944.\nIl , con un'ordinanza del Comitato francese di Liberazione nazionale, de Gaulle accord\u00f2 il diritto di voto alle donne; questo diritto fu confermato in seguito da un'altra ordinanza del 5 ottobre del Governo provvisorio della Repubblica francese; le donne votarono per la prima volta in occasione delle elezioni municipali il 23 aprile 1945.\nCon la Liberazione de Gaulle avvi\u00f2 varie riforme, dalle nazionalizzazioni all'istituzione di un sistema di sicurezza sociale moderno. Dal 3 giugno 1944 al 2 novembre 1945 fu capo del governo provvisorio, e dal 2 novembre 1945 al 20 gennaio 1946 presidente del consiglio. Ma la politica riprese il suo spazio e i suoi tempi, e l'uomo era impaziente e non approvava la costituzione della Quarta repubblica.\nLa politica durante la IV Repubblica (1946-1958).\nCos\u00ec nel gennaio 1946 de Gaulle si dimise e rifiut\u00f2 la proposta del capo del governo di elevarlo nell'aprile di quell'anno al rango di maresciallo di Francia.\nNel 1947 fond\u00f2 il suo movimento politico, il \"Rassemblement du Peuple Fran\u00e7ais\" (RPF), con l'obiettivo di trasformare la politica francese. Esso raccolse grandi consensi elettorali tra il 1947 e il 1948 (35% dei voti alle municipali, 42% tra i senatori eletti), tuttavia rigettando in blocco il sistema della Quarta Repubblica. \nNel 1951 l'RPF ottenne il 22,3 % dei suffragi e 117 deputati, ma gi\u00e0 l'anno successivo ne perse prima 27, e poi 55, che aderirono ad altri partiti.\nProgressivamente perse quindi importanza, e alle elezioni municipali del 1953 l'RPF perse met\u00e0 dei propri voti.\nScontento dei risultati, de Gaulle si ritir\u00f2 dalla vita politica nel 1953 rimanendo appartato a Colombey-les-deux-Eglises, mentre di fatto il partito venne messo \"in sonno\" nel 1955. Gli restarono accanto i sostenitori pi\u00f9 fedeli come Jacques Chaban-Delmas, Michel Debr\u00e9, Jacques Foccart, Roger Frey, Olivier Guichard e Andr\u00e9 Malraux, i cosiddetti \"baroni del gollismo\" che avranno un ruolo eminente negli anni successivi.\nIl ritorno sulla scena.\nRientr\u00f2 in scena allorch\u00e9 la crisi delle dominazioni coloniali successiva alla fine della guerra buss\u00f2 anche alle porte della Francia. I fallimenti in Indocina e in Algeria travolsero la Quarta Repubblica, in particolare la vicenda algerina, gestita in modo maldestro dai governi di coalizione e causa principale della crisi costituzionale del maggio 1958. \nInfatti il governo di Pierre Pflimlin, che si era installato il 14 maggio, si dimise il 28 maggio. Nel frattempo de Gaulle, con la dichiarazione del 15 maggio, si dichiar\u00f2 pronto ad assumere i poteri della Repubblica e, nella conferenza stampa del 19 maggio, conferm\u00f2 la sua volont\u00e0 di rendersi utile per il Paese ma in un quadro strettamente legale e nel rispetto delle libert\u00e0 pubbliche. Il 29 maggio il presidente Ren\u00e9 Coty fece appello \"al pi\u00f9 illustre dei francesi\". De Gaulle accett\u00f2 e il 1\u00ba giugno 1958 form\u00f2 il governo e il giorno dopo ottenne i pieni poteri dall'Assemblea nazionale francese e divenne Presidente del Consiglio, con poteri quasi equivalenti a quelli della prima Costituente.\nCome aveva annunciato, utilizz\u00f2 questo potere per far redigere una nuova Costituzione sulla base delle idee enunciate nel \"Discorso di Bayeux\". Questa Costituzione mirava a esautorare la dialettica parlamentare, che egli stesso definiva la \"dittatura parlamentare\" (cio\u00e8 quell'assetto istituzionale per il quale il potere di veto delle minoranze parlamentari, in un'Assemblea estremamente frazionata e rissosa, finisce per paralizzare le possibilit\u00e0 di azione dell'esecutivo, condanna i governi all'instabilit\u00e0 e genera una politica caotica), prevedendo una notevole concentrazione di poteri nelle mani dell'esecutivo (Presidente della Repubblica e governo da lui nominato) a discapito del Parlamento. Il presidente della Repubblica, in base agli articoli 6 e 7 della Costituzione, \u00e8 eletto da un collegio di grandi elettori.\nLa nuova Costituzione, approvata con il 79,25% di voti favorevoli nella Francia metropolitana al referendum del 28 settembre, segn\u00f2 il passaggio della Francia alla Quinta Repubblica con i poteri dell'esecutivo fortemente rafforzati. Le elezioni dell'Assemblea nazionale del 23 e 30 novembre (rispettivamente, primo e secondo turno elettorale) accordarono una larga maggioranza ai partiti gollisti.\nIl 21 dicembre de Gaulle fu eletto Presidente della Repubblica con oltre il 78% dei voti dei grandi elettori. L'8 gennaio 1959 all'Eliseo avvenne il passaggio delle consegne con Ren\u00e9 Coty, l'ultimo presidente della Quarta Repubblica.\nNel 1958 de Gaulle fu nominato Persona dell'anno dalla rivista statunitense \"Time\", secondo e sinora ultimo francese a essere nominato dalla rivista.\nPresidente della Quinta Repubblica (1959-1969).\nAssunta la presidenza, de Gaulle persegu\u00ec quelli che considerava gli obiettivi strategici della Francia:\nLa riforma del 1962.\nNel 1962 de Gaulle propose un emendamento agli articoli 6 e 7 della Costituzione per consentire l'elezione diretta del Presidente della Repubblica, nonostante la forte opposizione di quasi tutte le forze politiche rappresentate all'Assemblea nazionale. Di fronte a ci\u00f2, la procedura di riforma costituzionale (che, regolata dall'articolo 89 della Costituzione, richiedeva - e tuttora richiede - almeno un'approvazione a maggioranza di entrambe le camere) si rivel\u00f2 irta di ostacoli. Charles de Gaulle decise allora di ricorrere al potere presidenziale - previsto dall'articolo 11 della Costituzione - di indire un referendum popolare su proposta del governo concernente, tra l'altro, un progetto di legge riguardante l'organizzazione dei pubblici poteri.\nL'Assemblea nazionale, per reazione al \"colpo di mano\" del presidente, sfiduci\u00f2 il governo di Georges Pompidou (5 ottobre) e de Gaulle decise d'indire nuove elezioni. Anche se la forzatura della norma costituzionale era abbastanza evidente (l'articolo 11 si riferisce a leggi ordinarie, mentre le riforme della costituzione richiedono la procedura \"rinforzata\" di cui all'articolo 89), il 28 ottobre l'emendamento venne approvato dal corpo elettorale, con il 62,25% dei voti. Le successive elezioni politiche del 18 e 25 novembre videro una notevole affermazione gollista.\nAdito dal Presidente del Senato il Conseil Constitutionnel () contro tale \"forzatura\" costituzionale, questo rispose di non essere competente a giudicare questa questione perch\u00e9 il suo compito di giudicare in conformit\u00e0 della Costituzione le leggi organiche e le leggi ordinarie si \"ferma\" davanti alle leggi adottate dal popolo mediante Referendum. Ci\u00f2 risultava dallo spirito della Costituzione che aveva fatto del Conseil Constitutionnel un organo regolatore dei pubblici poteri che visiona unicamente le leggi votate dal Parlamento e non anche quelle adottate dal popolo con Referendum, le quali costituiscono l'espressione diretta della sovranit\u00e0 nazionale.\nNel 1963 fu uno dei candidati per il Premio Nobel per la letteratura.\nIl secondo mandato presidenziale.\nNel 1965 si concluse il primo mandato presidenziale di de Gaulle e si svolsero le prime elezioni presidenziali a suffragio universale diretto. Al primo turno de Gaulle si ferm\u00f2 al 44,65% dei voti e fu costretto al turno di ballottaggio da Fran\u00e7ois Mitterrand, secondo con il 31,72% dei voti, anche a causa della candidatura del centrista Jean Lecanuet, terzo con il 15,57% dei voti. Al secondo turno de Gaulle ottenne un nuovo mandato settennale, con il 55,20% dei voti.\nDe Gaulle continu\u00f2 a promuovere energicamente l'indipendenza e un forte ruolo della Francia in politica estera:\nLa fase di forte inquietudine sociale culminata nel Maggio francese parve riportare de Gaulle ai tempi dell'appello del 18 giugno o della guerra d'Algeria; inizialmente scelse di allontanarsi da Parigi per incontrare a Baden Baden il generale Jacques Massu, comandante delle forze francesi in Germania. In sua assenza, il primo ministro Georges Pompidou riusc\u00ec a padroneggiare la situazione e al rientro di de Gaulle, un milione di sostenitori del gollismo sfil\u00f2 per Parigi. Il Presidente sciolse l'Assemblea nazionale e stravince le elezioni del giugno 1968, con il partito gollista che ottiene 294 seggi su 487 e una maggioranza presidenziale di 394 deputati.\nMa l'anno dopo il Presidente perse, e con uno scarto minimo, il referendum sulla riforma del Senato e la regionalizzazione, che prevedeva la \"costituzionalizzazione delle Regioni come collettivit\u00e0 territoriali\" e la \"riforma del Senato\". Ma dissentirono da lui perfino alcuni autorevoli ex membri del governo come Val\u00e9ry Giscard d'Estaing, e nell'indire il referendum, de Gaulle preannunci\u00f2 che, in caso di esito negativo, ne avrebbe tratto tutte le conseguenze del caso.\nDopo la presidenza (1969-1970).\nPreso atto dei risultati del referendum, il annunci\u00f2 le proprie dimissioni con effetto immediato da mezzogiorno. \nPer evitare di essere implicato nella campagna elettorale per la sua successione, part\u00ec per un soggiorno di un mese (dal 10 maggio al 19 giugno, da dove vot\u00f2 per procura per il nuovo Presidente) in Irlanda, a Sneem (dal 10 al 23 maggio), a Cashel (dal 24 al 3 giugno), a Killarney (dal 4 al 17) e infine a Dublino (17-19 giugno), dove fu ricevuto il 17 giugno dal Presidente della Repubblica d'Irlanda \u00c9amon de Valera all'\u00c1ras an Uachtar\u00e1in.\nL'anno successivo, dal 3 al 27 giugno 1970, effettu\u00f2 un viaggio privato in Spagna, e fu ricevuto dal generale Franco, l'8 giugno a Madrid. De Gaulle in seguito pass\u00f2 la maggiore parte del tempo nella sua residenza de \"La Boisserie\" a Colombey-les-Deux-\u00c9glises, dove lavor\u00f2 al seguito delle sue \"M\u00e9moires de guerre\", il 18 settembre fu pubblicato il 5\u00b0 (e ultimo) volume di \"Discours et messages\" e il 12 ottobre il 1\u00b0 volume di \"M\u00e9moires d'espoir\": la morte gli impedir\u00e0 di completare il 2\u00b0 volume (solo i primi due capitoli erano pronti per la stampa) e di redigerne il 3\u00b0.\nIl , com'era sua abitudine, il Generale cominci\u00f2 un solitario nella biblioteca della sua abitazione a Colombey; verso le 19:00 ebbe un malore causato dalla rottura di un aneurisma e mor\u00ec alle 19:30. Nell'annunciare la sua morte in televisione, il nuovo presidente della Repubblica Georges Pompidou pronunci\u00f2 la frase: \u00ab\"Fran\u00e7aises, Fran\u00e7ais, le g\u00e9n\u00e9ral de Gaulle est mort. La France est veuve\"\u00bb (\"Francesi, Francesi, il generale de Gaulle \u00e8 morto. La Francia \u00e8 vedova\").\nI funerali furono celebrati il in forma privata a Colombey-les-Deux-\u00c9glises, il feretro fu trasportato su un \"engin blind\u00e9 de reconnaissance\" dalla \"Boisserie\" verso la chiesa del villaggio, in presenza di una grande folla, di una delegazione dell'Arm\u00e9e fran\u00e7aise e dei compagni dell'Ordine della Liberazione. Una messa in memoria, in presenza di numerosi capi di Stato stranieri (tra cui Gustav Heinemann, Richard Nixon, Baldovino del Belgio, Carlo, principe di Galles, Giuseppe Saragat e Nikolaj Viktorovi\u010d Podgornyj), si tenne nella cattedrale di Notre-Dame.\nDe Gaulle \u00e8 sepolto nel cimitero di Colombey-les-Deux-\u00c9glises, accanto alla figlia Anne e insieme alla moglie Yvonne (morta 9 anni dopo); a qualche metro riposano il genero Alain de Boissieu (1914-2006), la figlia Elisabeth (1924-2013) e la nuora Henriette (1929-2014).\nPosterit\u00e0.\nOmaggi.\nAlcune settimane dopo la morte di de Gaulle, il , fu adottata la legge n\u00ba 70-1206 sull'\u00abesonero dei diritti di mutazione sulla successione del generale de Gaulle\u00bb per \u00abservizi eccezionali resi alla Nazione\u00bb. La legge fu presentata al Parlamento dal segretario di Stato all'Economia e alle Finanze, Jacques Chirac.\nNel 1972, \u00e8 stato inaugurato sulle colline di Colombey-les-Deux-\u00c9glises, il m\u00e9morial G\u00e9n\u00e9ral de Gaulle, segnalato da una grande croce di Lorena in granito. Il nuovo m\u00e9morial G\u00e9n\u00e9ral de Gaulle fu inaugurato l' dal Presidente francese Nicolas Sarkozy e dalla Cancelliera tedesca Angela Merkel.\nInaugurato nel febbraio 2008 nel sottosuolo dell'H\u00f4tel des Invalides, l'historial Charles de Gaulle \u00e8 una della componenti del Mus\u00e9e de l'Arm\u00e9e.\nIl nome di Charles de Gaulle \u00e8 stato dato a numerose arterie, ponti o immobili importanti dei comuni francesi: nel 2007, la Fondation Charles-de-Gaulle contava comuni che avevano una o pi\u00f9 vie \u00abde Gaulle\u00bb, le municipalit\u00e0 di destra o di centro sceglievano generalmente la forma militare \u00abG\u00e9n\u00e9ral-de-Gaulle\u00bb, mentre quelle di sinistra pi\u00f9 generalmente la forma civile \u00abCharles-de-Gaulle\u00bb. Si possono citare in particolare la place Charles-de-Gaulle (ex place de l'\u00c9toile) e il pont Charles-de-Gaulle a Parigi o l'A\u00e9roport Charles-de-Gaulle (ex A\u00e9roport de Roissy).\nIl , durante una trasmissione di France 2 diffusa in diretta dal \"S\u00e9nat\", egli \u00e8 stato designato dai telespettatori come \u00abil pi\u00f9 grande francese di tutti i tempi\u00bb, superando anche Louis Pasteur, l'Abb\u00e9 Pierre, Marie Curie, Coluche, Victor Hugo. Una parte dei centristi, ma anche della sinistra, come R\u00e9gis Debray, ha dichiarato di trovare in lui una fonte d'ispirazione.\nSecondo un sondaggio effettuato nel 2005, nel contesto del 10\u00ba anniversario della morte di Fran\u00e7ois Mitterrand, quest'ultimo, all'epoca solo presidente di sinistra della V Repubblica, \u00e8 considerato come il miglior presidente dal 35%, seguito da Charles de Gaulle (30%) e Jacques Chirac (12%), che si rivendica gollista.\nUn altro sondaggio realizzato da BVA nel 2009 indica che l'87% dei francesi giudicano positivamente la presidenza di de Gaulle, classificandolo cos\u00ec in prima posizione tra i presidenti della V Repubblica. Un altro sondaggio di BVA nel 2013 va nella stessa direzione: con 89% di opinioni positive de Gaulle appare come il presidente preferito dei francesi, mentre Mitterrand non \u00e8 che in quinta posizione con 55%, dietro Pompidou (83%), Chirac (58%) e Giscard d'Estaing (57%).\nNel novembre 2010, in occasione del 40\u00ba anniversario della sua scomparsa, un sondaggio di TNS Sofres qualifica de Gaulle come \u00abpersonaggio il pi\u00f9 importante della storia di Francia\u00bb per il 44%, davanti a Napoleone (14%), Carlo Magno (14%), Jean Jaur\u00e8s (12%), Luis XIV (7%) e L\u00e9on Blum (4%). Un'inchiesta realizzata dall'Ifop nell'aprile 2011 indica che il 45% dei francesi considerano il generale de Gaulle come colui che ha maggiormente cambiato la Francia, superando tutti gli altri presidenti della V Repubblica [Mitterrand (29%), Sarkozy (11%), Chirac (8%), Giscard d'Estaing (3%) e Pompidou (3%)].\nDelle statue sono state erette in sua memoria anche all'estero: a Qu\u00e9bec, Londra, Varsavia o Mosca. La Repubblica Popolare Cinese gli \u00e8 pubblicamente molto riconoscente perch\u00e9 de Gaulle l'aveva riconosciuta diplomaticamente nel 1964. Israele invece riteneva pi\u00f9 duramente le sue dichiarazioni sensazionali del 1967 che il culto popolare che era voluto all'\u00abuomo del 18 giugno\u00bb, che si poteva confrontare fino a quel momento, come ricordato da \u00c9ric Roussel, a quello di \u00abPadre della Nazione\u00bb di David Ben Gurion. Il mondo arabo si ricorda di lui per le sue critiche contro l'occupazione di Gaza e della Cisgiordania. Ben Bella rese omaggio a de Gaulle come al pi\u00f9 valoroso degli avversari del FLN: \u00abCapo militare, \u00e8 lui che ha portato contro di noi i colpi pi\u00f9 duri\u00bb, ma che fin\u00ec per accettare l'indipendenza algerina; in effetti, per Ben Bella: \u00abDe Gaulle guardava pi\u00f9 lontano\u00bb e \u00abDe Gaulle non era un \"politicante\". Aveva quella dimensione internazionale che manca troppo spesso ai dirigenti attuali\u00bb. A coloro che gli rimproveravano di essere rimasto un \"cliente della Francia gollista\" (Fran\u00e7afrique) L\u00e9opold S\u00e9dar Senghor replicava che pochi capi di Stato occidentali potevano vantarsi di aver rischiato personalmente la propria vita per realizzare l'indipendenza delle colonie. Il \"L\u00edder M\u00e1ximo\" Fidel Castro aveva dichiarato davanti a delle telecamere di aver trovato in de Gaulle un modello dopo la lettura delle sue \"M\u00e9moires de guerre\". L'America Latina o il Vietnam apprezzano l'uomo che si opponeva alla dominazione statunitense, il Qu\u00e9bec colui che rifiutava la predominanza anglofona.\nLascito storico e politico.\nLa Costituzione francese del 1958 dura ormai da pi\u00f9 di mezzo secolo, con alcune modifiche. \u00abL'uomo di Londra\u00bb (o \u00abL'uomo del 18 giugno\u00bb) \u00e8 entrato in un passato mitico nel quale, per i francesi, lui incarna, e lui solo, l'opposizione al Governo di Vichy.\nGli anni che l'economista Jean Fourasti\u00e9 ha chiamato i \"Trenta Gloriosi\" (1945-1975) hanno lasciato ai francesi il ricordo di un'epoca, seppur non facile (due guerre coloniali), almeno di crescita e prosperit\u00e0. \u00abNoi non siamo i pi\u00f9 ricchi, noi non siamo i pi\u00f9 potenti, ma io vi garantisco che noi siamo fra i pi\u00f9 felici\u00bb, affermava Georges Pompidou durante i consueti auguri di fine anno ai francesi. Ora, la fine di questo periodo felice corrisponde approssimativamente a quello di de Gaulle: difficile quindi in queste condizioni separare oggettivamente quello che \u00e8 dovuto all'uomo e al suo \"delfino\" designato (Georges Pompidou) da quello che \u00e8 dovuto al contesto economico.\nDal punto di vista politico il partito da lui fondato nel 1968, l'Unione dei Democratici per la Repubblica (nel 1976 divenne Raggruppamento per la Repubblica) inaugur\u00f2 di fatto un movimento politico definito \"neogollismo\", che con Pompidou, Chirac e Sarkozy governer\u00e0 la Francia a pi\u00f9 riprese.\nIl primo presidente della quinta Repubblica francese appare oggi come uno degli ultimi grandi uomini capaci di fare la storia, lui che ha saputo spesso muovere gli eventi invece di lasciarsi muovere da essi; \"protagonista della storia politica europea del Novecento, Charles de Gaulle \u00e8 stato anche un pioniere nel ricorso ai \"mass media\". In maniera pi\u00f9 aneddotica, molti tratti della sua personalit\u00e0 avevano generato una simpatia dei francesi verso la sua persona: innanzitutto il suo vocabolario non convenzionale per un uomo politico della sua epoca e della sua et\u00e0 (\u00abculbute\u00bb, \u00abchienlit\u00bb), le sue battute spiritose, o il suo senso della replica (durante una conferenza stampa, egli rispose a un giornalista la cui domanda era semplicemente \u00abCome state?\u00bb con \u00abNon sto male, ma rassicuratevi: un giorno non mancher\u00f2 di morire\u00bb); a Louis Vallon che avrebbe urlato \u00abMorte agli stupidi!\u00bb durante una riunione, ai tempi del RPF, de Gaulle rispose: \u00abVasto programma!\u00bb. Noti sono anche il suo disprezzo esibito per i partiti politici e, infine, la sua sfiducia verso una destra che non lo amava (e che glielo fece vedere nel 1969), cos\u00ec come verso una sinistra che non aveva mai veramente sostenuto il progetto di partecipazione dei salariati ai benefici della loro impresa, che gli era caro (conformemente alla sua politica direttamente ispirata dal cattolicesimo sociale). De Gaulle era, in uno spirito molto \u00abAsterix\u00bb, uno di quei \u00abpiccoli che non si lasciano sopraffare dai grandi\u00bb. Non ci si sorprende quindi della sua dichiarazione secondo la quale il suo libro preferito sarebbe \"Cyrano de Bergerac\". Egli fece un giorno questa constatazione ironica: \u00abIn fondo, voi sapete, il mio solo rivale internazionale \u00e8 Tintin\u00bb.\nIl generale de Gaulle ha pianificato e modernizzato la ricerca e l'industria con l'impulso dello Stato. \u00c8 durante il suo periodo che datano gli inizi dei grandi programmi che hanno fatto la forza dell'industria francese e che trovano il loro risultato oggi nelle grandi imprese francesi o europee:\nOnorificenze.\nCharles de Gaulle ha ricevuto almeno 80 tra onorificenze, distinzioni e decorazioni:\nTitoli e privilegi religiosi.\nQuale Presidente della Repubblica:"}
{"id": "124390", "revid": "348618", "url": "https://it.wikipedia.org/wiki?curid=124390", "title": "Altkirch", "text": "Altkirch (in tedesco \"Altkirch\", in alsaziano \"\u00c0ltk\u00ecrech\") \u00e8 un comune francese di 5.738 abitanti situato nel dipartimento dell'Alto Reno nella regione del Grande Est."}
{"id": "124391", "revid": "2086778", "url": "https://it.wikipedia.org/wiki?curid=124391", "title": "Costanza II di Sicilia", "text": "Costanza II di Sicilia non deve essere confusa con Costanza d'Altavilla, sua bisavola in quanto madre di Federico II.\nBiografia.\nIl 15 luglio 1262 a Montpellier Costanza spos\u00f2 l'infante Pietro III d'Aragona, figlio di Giacomo I \"il Conquistatore\" (re d'Aragona, di Valencia e Maiorca e conte di Barcellona, Gerona, Osona, Besal\u00fa, Cerdanya e di Rossiglione, signore di Montpellier e Carlad\u00e8s) e di Violante, figlia del re di Ungheria Andrea II e della principessa di Costantinopoli, Iolanda di Courtenay. Il cronista Raimondo Muntaner riferisce che Costanza (\"la fille de Mainfroi roi de Sicile, Constance\") spos\u00f2 l'erede al trono d'Aragona, Pietro (\"le seigneur infant Pierre\") e che Costanza aveva 14 anni.\nNel 1266, il padre, Manfredi di Sicilia, nella battaglia di Benevento contro Carlo I d'Angi\u00f2, oltre che il regno perse la vita, mentre le pi\u00f9 influenti famiglie siciliane come i Lauria, i Lanza (la famiglia della nonna di Costanza) e i Procida si rifugiarono in Aragona.\nDopo la morte del cugino Corradino, nel 1268, Costanza come unica e legittima discendente della casata sveva, cerc\u00f2 di riprendere possesso del Regno di Sicilia spingendo il marito Pietro a intervenire nelle vicende del regno di Sicilia.\nNel 1276 Costanza, insieme al marito, fu incoronata regina consorte d'Aragona a Saragozza.\nPietro III, che mirava a riconquistare per la moglie il regno di Sicilia e aveva contatti con la nobilt\u00e0 che era scontenta della dominazione angioina, nel 1281 promosse una crociata contro i territori musulmani del Nordafrica e, senza aver ottenuto n\u00e9 l'approvazione n\u00e9 i soldi chiesti a papa Martino IV, nel giugno del 1282 sbarc\u00f2 in Barberia, non lontano da Tunisi.\nA seguito dell'insurrezione dei Vespri Siciliani della primavera del 1282, Costanza indusse il marito Pietro a intervenire al fianco dei siciliani. Pietro accett\u00f2 e in agosto sbarc\u00f2 a Trapani, con 600 armigeri e \"almugaveri\" (fanteria da guerriglia che sarebbe divenuta famosa per coraggio e crudelt\u00e0). Carlo I d'Angi\u00f2, che il 25 luglio aveva messo l'assedio a Messina, dopo lo sbarco aragonese tent\u00f2 un ultimo vano assalto alla suddetta citt\u00e0 e poi si ritir\u00f2. Pietro occup\u00f2 di l\u00ec a poco tutto il resto dell'isola. Costanza fu incoronata regina di Sicilia a Palermo il 30 agosto del 1282, insieme al consorte. Regnarono congiuntamente (anche se i siciliani consideravano lei come la vera sovrana) e le monete in circolazione erano coniate in nome di entrambi. Di fatto, comunque, govern\u00f2 soprattutto il marito.\nPietro, nel maggio del 1283, dopo essere stato scomunicato e dichiarato decaduto dal trono d'Aragona per volere del papa Martino IV, rientr\u00f2 a Barcellona lasciando il governo della Sicilia alla moglie Costanza.\nLa regina, donna intelligente e mite, ebbe dei contrasti con la baronessa Macalda di Scaletta, moglie del gran giustiziere Alaimo di Lentini, uno dei protagonisti dei Vespri: la spregiudicata e volitiva nobildonna pretendeva di primeggiare anche sulla sovrana.\nDopo la morte del marito (1285) Costanza continu\u00f2 a occuparsi della Sicilia, per conto del figlio Giacomo, a cui prefer\u00ec lasciare la titolarit\u00e0 della corona dei suoi antenati.\nMa il 19 giugno del 1291, il figlio maggiore Alfonso III mor\u00ec improvvisamente lasciando l'Aragona, Valencia, la Catalogna ed il governo di Maiorca a Giacomo e disponendo che la Sicilia andasse al terzo fratello Federico. Giacomo divenne sovrano della corona d'Aragona, si fece incoronare a Saragozza nel mese di luglio, come successore di Pietro III, ma si tenne il regno di Sicilia. \nIl fratello Federico fu inviato in Sicilia solo come luogotenente del re, dove raggiunse la madre.\nDopo il Trattato di Anagni del 1295 che prevedeva la riconsegna della Sicilia al papa, Federico rifiut\u00f2 e il 25 marzo 1296 nella Cattedrale di Palermo fu incoronato re di Sicilia, riavviando le guerre del Vespro contro gli angioini, mentre Giacomo concluse la pace con i francesi e abbandon\u00f2 la Sicilia al fratello Federico. Costanza, lasciando in Sicilia il figlio prediletto, dovette rientrare in Aragona. Decise, secondo un suo personale desiderio, di dedicarsi alla meditazione e alla vita religiosa ritirandosi nel 1297 nella clausura di un convento di monache clarisse, dove trascorse gli ultimi anni della propria esistenza.\nL'ultimo intervento pubblico che la regina madre fece prima del ritiro fu quello di permettere le nozze di sua figlia Violante con Roberto d'Angi\u00f2, nipote del nemico Carlo I e re di Napoli, con la speranza di una duratura pace tra le due dinastie regnanti.\nCostanza mor\u00ec a Barcellona il 9 aprile 1302 e fu tumulata nel Convento de San Francisco de Barcelona, dove era gi\u00e0 sepolto il figlio, Alfonso III. Dal 1852 le spoglie di Costanza riposano nella cappella dei Santi Innocenti della cattedrale di Barcellona, per volere della regina Isabella II di Spagna.\nCulto.\nMolto devota al francescanesimo la principessa nel 1266 fond\u00f2 il monastero di Santa Chiara di Huesca: nel 1294 ne far\u00e0 costruire un altro a Messina.\nLa Chiesa cattolica la venera come beata e a Barcellona viene ricordata il 17 luglio.\nCostanza nella Divina Commedia.\nNella \"Divina Commedia\" Dante cita Costanza di Hohenstaufen, nel Terzo canto del Purgatorio, incontrando suo padre Manfredi, con le altre anime degli scomunicati, che vagano ai piedi della montagna del Purgatorio, fuori dai cancelli del Purgatorio, nel primo ripiano dell'antipurgatorio, chiamandola la \u00abbuona Costanza\u00bb.\nFigli.\nDall'unione con Pietro nacquero sei figli:"}
{"id": "124393", "revid": "110157", "url": "https://it.wikipedia.org/wiki?curid=124393", "title": "Guebwiller", "text": "Guebwiller (\"Gebweiler\" in tedesco, \"G\u00e0willer\" in alsaziano) \u00e8 un comune francese di 11.297 abitanti situato nel dipartimento dell'Alto Reno nella regione del Grand Est della Francia. Essa \u00e8 situata a 20\u00a0km a nord-ovest di Mulhouse, ai piedi dei Vosgi. Il Grand Ballon, la vetta pi\u00f9 alta dei Vosgi, si trova a 8\u00a0km a ovest della cittadina.\nNel 2015, il censimento demografico di Guebwiller ha registrato una popolazione pari a 11.319, mentre la sua area metropolitana contava ben 30.506 abitanti."}
{"id": "124394", "revid": "671029", "url": "https://it.wikipedia.org/wiki?curid=124394", "title": "Distretto di Weinfelden", "text": "Il distretto di Weinfelden \u00e8 un distretto del Canton Turgovia, in Svizzera. Confina con i distretti di Kreuzlingen a nord, di Bischofszell a sud-est, di M\u00fcnchwilen a sud, di Frauenfeld e di Steckborn a ovest. Il capoluogo \u00e8 Weinfelden."}
{"id": "124399", "revid": "486946", "url": "https://it.wikipedia.org/wiki?curid=124399", "title": "Leon Trotzky", "text": ""}
{"id": "124400", "revid": "9", "url": "https://it.wikipedia.org/wiki?curid=124400", "title": "Giovanni V di Portogallo", "text": ""}
{"id": "124402", "revid": "1719883", "url": "https://it.wikipedia.org/wiki?curid=124402", "title": "Mezzosangue", "text": ""}
{"id": "124403", "revid": "1305772", "url": "https://it.wikipedia.org/wiki?curid=124403", "title": "Hofstetten", "text": ""}
{"id": "124404", "revid": "254059", "url": "https://it.wikipedia.org/wiki?curid=124404", "title": "Distretto di Winterthur", "text": "Il distretto di Winterthur \u00e8 un distretto del Canton Zurigo, in Svizzera. Confina con i distretti di Pf\u00e4ffikon a sud, di B\u00fclach a ovest e di Andelfingen a nord e con il Canton Turgovia (distretti di Frauenfeld e di M\u00fcnchwilen) a est. Il capoluogo \u00e8 Winterthur.\nComuni.\nAmministrativamente \u00e8 diviso in 19 comuni:"}
{"id": "124405", "revid": "112872246", "url": "https://it.wikipedia.org/wiki?curid=124405", "title": "Tecnica edilizia romana", "text": "La tecnica edilizia dell'antica Roma definisce l'insieme delle modalit\u00e0 utilizzate dai Romani per la costruzione degli edifici in muratura.\nLe tecniche di costruzione variarono considerevolmente con il tempo (in particolare una tappa fondamentale fu l'invenzione del cementizio agli inizi del II secolo a.C.) e spesso furono adattate nei diversi luoghi a seconda dei materiali da costruzione pi\u00f9 facilmente disponibili. Qui si tratta, in particolare, delle tecniche utilizzate in epoca romana nella citt\u00e0 di Roma e nelle sue immediate vicinanze.\nTecniche edilizie.\nCementizio e paramenti murari.\nOpera cementizia (\"opus caementicium\"): murature costituite in cementizio, ossia malta (calce con sabbia o pozzolana) mescolata a pietre (\"caementa\"). L'opera cementizia costituisce generalmente solo il nucleo portante della muratura, rivestita all'esterno con un paramento costruito contemporaneamente al muro stesso, che fungeva da cassaforma a perdere.\nOltre a paramenti in blocchi (ovvero in \"opera quadrata\"), i paramenti possono, quindi, essere costituiti da materiali diversi, collegati da malta. A seconda del paramento si distinguono:\nRivestimenti parietali e pavimentali.\nI paramenti potevano poi essere rivestiti, a loro volta con intonaco, decorato con pitture ad affresco o ad encausto o con ornamenti in stucco, o da mosaici parietali (sebbene pi\u00f9 rari di quelli pavimentali).\nStrutture destinate ad usi particolari, come le vasche destinate a contenere liquidi, o le cisterne, venivano rivestite da cocciopesto (\"opus signinum\"), un composto di calce, sabbia o pozzolana e frantumi di laterizio omogenei, utilizzato come impermeabilizzante.\nI pavimenti potevano essere in opera spicata (\"opus spicatum\"), mattoni rettangolari disposti di taglio a spina di pesce, in mosaico (\"opus tessellatum\" o \"opus vermiculatum\", per le tessere molto piccole e disposte secondo i contorni delle figure), o ancora in opera scutulata (\"opus scutulatum\", con scaglie di pietra o marmo, di vario colore e formato, inserite in fondi di vario tipo e disposte sparse o secondo motivi decorativi, secondo modalit\u00e0 utilizzate dal I secolo a.C.) o ancora in \"opus sectile\", ossia con lastre di diversi marmi colorati disposte in modo da formare disegni geometrici."}
{"id": "124406", "revid": "1684799", "url": "https://it.wikipedia.org/wiki?curid=124406", "title": "Zell", "text": ""}
{"id": "124407", "revid": "1904508", "url": "https://it.wikipedia.org/wiki?curid=124407", "title": "Giuseppe I del Portogallo", "text": "Biografia.\nInfanzia.\nGiuseppe era il figlio terzogenito di Giovanni V e di Maria Anna d'Austria. Aveva un fratello maggiore, Pietro (che mor\u00ec all'et\u00e0 di due anni), e una sorella maggiore, oltre a tre fratelli minori. Alla morte del fratello primogenito Giuseppe assunse i titoli di principe del Brasile, come legittimo erede, e Duca di Braganza.\nDurante la sua giovinezza Giuseppe svilupp\u00f2 un particolare amore per la caccia e per l'opera, assemblando una delle pi\u00f9 grandi collezioni europee di spartiti musicali.\nMatrimonio.\nIl 19 gennaio 1729 Giuseppe spos\u00f2 l'infanta Marianna Vittoria di Borbone-Spagna, figlia di Filippo V di Spagna e di Elisabetta Farnese, mentre la sua sorella maggiore Barbara spos\u00f2 il futuro Ferdinando VI di Spagna. Anche Marianna Vittoria era appassionata di caccia e di musica, ma era anche una donna seria e una moglie tenace che non approvava le storie d'amore del marito. Giuseppe e Maria Vittoria ebbero quattro figlie oltre a due figli maschi e una figlia femmina nati morti e un aborto spontaneo nel 1750.\nRegno.\nGiuseppe I sal\u00ec al trono portoghese alla morte del padre nel 1750, quando aveva 36 anni, e sin dall'inizio affid\u00f2 il governo a tre segretari di Stato, dei quali si mise in luce Sebasti\u00e3o Jos\u00e9 de Carvalho e Melo, conosciuto meglio successivamente con il titolo di marchese di Pombal.\nNel 1755 Lisbona venne colpita da un violento maremoto che provoc\u00f2 numerosissimi morti e distruzione in tutta la citt\u00e0. La catastrofe caus\u00f2 a Giuseppe lo sviluppo di un caso complesso di claustrofobia ed egli non si trov\u00f2 mai a proprio agio nel palazzo reale cinto di mura. Di conseguenza egli spost\u00f2 la corte reale su un complesso di tende sulle colline di Ajuda.\nL'invidia di gran parte della nobilt\u00e0 nei riguardi di Sebasti\u00e3o Jos\u00e9 de Carvalho e Melo fece s\u00ec che il duca di Aveiro, con la complicit\u00e0 di altri nobili, organizzasse una congiura contro Giuseppe I, ma l'agguato nel quale rimase ferito il re non port\u00f2 alla sua morte e alla fine Sebasti\u00e3o Jos\u00e9 de Carvalho e Melo approfitt\u00f2 di questo attentato per consolidare il suo potere. Egli apr\u00ec un'inchiesta che incrimin\u00f2 un gran numero di nobili, molti dei quali vennero uccisi con pena capitale, oltre che ai membri della Compagnia di Ges\u00f9.\nDopo tutto questo il re Giuseppe I affid\u00f2 con gran fiducia tutti i suoi poteri al suo ministro nominandolo prima conte di Oeiras e poi il marchese di Pombal.\nIl marchese di Pombal fu promotore di molte riforme durante il regno di Giuseppe I, il quale proprio per questo motivo venne chiamato \"il Riformatore\". Riforme sull'istruzione, sviluppo del commercio e politica estera furono alcuni degli ambiti che videro protagonista il ministro del re.\nVittoria su Spagna e Francia (1762).\nUna delle situazioni pi\u00f9 complesse che il re si trov\u00f2 ad affrontare fu l'invasione franco-spagnola del Portogallo, sul finire della guerra dei sette anni (5 maggio - 24 novembre 1762). Francia e Spagna inviarono un ultimatum di modo da forzare il Portogallo ad abbandonare la sua alleanza con la Gran Bretagna e chiudere cos\u00ec i porti all'Inghilterra. Giuseppe I si rifiut\u00f2 di sottomettersi a queste richieste e chiese anzi aiuto agli inglesi dal momento che sia il suo paese che il suo esercito si trovavano ancora fortemente piegati dal maremoto del 1755. La Gran Bretagna invi\u00f2 una forza di 7.104 uomini al comando dei generali Loudon e Burgoyne, assieme a un eccezionale capo militare, il conte di Lippe, che si occup\u00f2 della riforma dell'esercito portoghese e condusse le forze alleate (pari a 14-15.000 uomini) in una guerra vittoriosa. Gli invasori spagnoli guidati dapprima da Nicol\u00e1s de Carvajal, marchese di Sarri\u00e1 e poi da Pedro Pablo Abarca de Bolea, conte di Aranda vennero sconfitti grazie anche alle sollevazioni popolari, i sfruttando le alture naturali del territorio a proprio vantaggio contro i nemici. Le truppe spagnole e francesi subirono pesanti perdite e vennero respinte dal Portogallo. A tal proposito cos\u00ec sintetizz\u00f2 lo storico Walter Dorn:\nIn Sud America la guerra si concluse con il ritiro dell'armata portoghese dai territori conquistati alla Spagna (gran parte nella valle del Rio Negro) e la sconfitta dell'invasione spagnola del Mato Grosso, mentre la Spagna ottenne invece la Colonia del Sacramento e un vasto territorio nella regione del Rio Grande do Sul (1763). Il Trattato di Parigi (1763) restaur\u00f2 la situazione precedente alla guerra.\nMorte.\nGiuseppe I mor\u00ec nel 1777, medesimo anno in cui poi sal\u00ec al potere la figlia primogenita Maria I del Portogallo assieme al genero Pietro III. Con l'inizio del governo della nuova sovrana anche il mito del governo di ferro del marchese di Pombal termin\u00f2 in breve tempo.\nDiscendenza.\nGiuseppe e Marianna Vittoria di Borbone-Spagna ebbero otto figli:"}
{"id": "124408", "revid": "767487", "url": "https://it.wikipedia.org/wiki?curid=124408", "title": "Opera poligonale", "text": "L'opera poligonale (\"opus poligonale\", \"opus siliceum\") \u00e8 una tecnica di costruzione antica diffusa nell'Italia centrale, dal VII sec. a.C. ed applicata anche in altre epoche storiche.\nConsiste nella sovrapposizione di massi in pietra non lavorati o poco lavorati, anche di notevoli dimensioni, senza ausilio di malta o altri leganti. Lo stesso peso dei massi utilizzati assicura, infatti, la stabilit\u00e0 delle strutture che, in genere, presentano uno spessore maggiore alla base e si rastremano (assottigliano) verso l'alto.\nCaratteristiche.\nLa tecnica venne utilizzata, in particolare, per le mura cittadine, o altre fortificazioni, e per terrazzamenti e podi di templi, opere in genere costruite sui pendii. Spesso i massi, raccolti nella parte alta del pendio, venivano semplicemente fatti scivolare verso il basso, raggiungendo la sommit\u00e0 del muro in costruzione, in genere appoggiato ad un terrapieno.\nIn opera poligonale sono costruite le mura urbane di numerosi centri del Latium vetus, come ad esempio nelle citt\u00e0 di \"Anxur\" (Terracina), \"Aletrium\" (Alatri), \"Circei\" (presso San Felice Circeo), \"Cora\" (Cori), \"Ferentinum\" (Ferentino), \"Norba\" (presso Norma), \"Praeneste\" (Palestrina), \"Setia\" (Sezze), \"Signia\" (Segni).\nNe erano state distinte quattro \"maniere\", che, sebbene rappresentino dal punto di vista della tecnica un progressivo miglioramento, danno dal punto di vista cronologico solo un'indicazione di massima: le tecniche pi\u00f9 antiche continuavano infatti ad essere utilizzate.\nI materiali impiegati sono prevalentemente pietre calcaree locali, disponibili sul luogo stesso della costruzione."}
{"id": "124409", "revid": "1318658", "url": "https://it.wikipedia.org/wiki?curid=124409", "title": "\u00c9vreux", "text": "\u00c9vreux \u00e8 un comune francese capoluogo del dipartimento dell'Eure nella regione della Normandia. Con i suoi abitanti, \u00e8 la terza citt\u00e0 della regione dopo Le Havre e Rouen. L'agglomerato di \u00c9vreux conta abitanti. \u00c9vreux \u00e8 anche sede di un vescovado.\nToponimo.\nIl nome della localit\u00e0 \u00e8 attestato nella forma M\u03b5\u03b4\u03b9\u03c3\u03bb\u03ac\u03bd\u03b9\u03c3\u03c5 verso il 170 (Claudio Tolomeo), \"Mediolanum\" nel IV secolo (Ammiano Marcellino, Itinerario antonino), \"Ebrocas\" alla fine del X secolo (Richerio di Reims), \"Ebroas\" nel 1024 e nel 1034 (Fauroux 87), \"Ebroys\" nel 1055 - 1066 (Fauroux 208).\nLe forme M\u03b5\u03b4\u03b9\u03c3\u03bb\u03ac\u03bd\u03b9\u03c3\u03c5 e \"Mediolanum\" rinviano al nome primitivo dell'insediamento gallico: \"Mediolanon\", che \u00e8 uno dei toponimi pi\u00f9 frequenti nella zona celtica e menzionato perlopi\u00f9 nella grafia latina \"Mediolanum\" (cf. Meillant, Mesland, Meylan, Molain, Milano, etc.). Questo toponimo \u00e8 generalmente interpretato come \"al centro della pianura\", essendo composto dai termini gallici \"medio-\" \u00ab mezzo \u00bb (assimilabile al latino \"medium\") e \"lanon\" \u00ab pianura \u00bb, assimilabile al latino \"planum\" (caduta della [p] indo-europea all'inizio di parola nella lingua celtica).\nIl toponimo \"\u00c9vreux\" rappresenta l'evoluzione fonetica del nome della trib\u00f9 gallica degli \"Eburovici\", appellativo attribuito a una parte del grande popolo degli Aulerci, che occupava un importante territorio situato nel Nord-Ovest della Gallia. La forma iniziale doveva essere \"*Eburovicas\" / \"*Eburicas\". L'abbandono dell'antico toponimo celtico fu fenomeno comune in Gallia: numerose citt\u00e0 gallo-romane persero all'epoca del Basso Impero il loro nome d'origine per adottare quello del popolo di cui rappresentavano la \"civitas\".\nGeografia fisica.\nTerritorio.\n\u00c9vreux si situa nella valle dell'Iton nel cuore di una vasta foresta che porta il suo nome.\nClima.\nIl clima \u00e8 temperato oceanico. Le precipitazioni sono comprese tra 600 e 700\u00a0mm annui.\nStoria.\nAntichit\u00e0.\nLa \"Mediolanum Aulercorum\" di et\u00e0 romana, fondata alla fine del I secolo a.C., fu capitale del popolo degli Aulerci Eburovici che, all'epoca dell'Alto Impero, onoravano gli d\u00e8i gallo-romani nel santuario di Gisacum, a cinque chilometri dalla citt\u00e0.\n\u00c9vreux era dotata di edifici pubblici quali un teatro, un foro, delle terme, oggi note con il nome di terme romane di Vieil-\u00c9vreux. Situata all'incrocio di importanti vie terrestri (Rouen/Chartres e \u00c9vreux/Parigi), la citt\u00e0 svilupp\u00f2 un fiorente commercio. I vasi deposti nella necropoli di Clos au Duc testimoniano gli scambi con il centro della Gallia. Un'iscrizione (C.I.L. 3202) attesta un'attivit\u00e0 tessile fin dall'antichit\u00e0 Gallo-romana. Un'altra iscrizione epigrafica su bronzo (L-16) dal significato incerto, che si trova al museo municipale, \u00e8 redatta in lingua gallica. Fu scoperta nel 1836 a Vieil-\u00c9vreux e si presenta cos\u00ec:\nAlla fine del III secolo, nel contesto delle invasioni barbariche, la citt\u00e0 si circonda di fortificazioni che si possono osservare oggi in parte nel Museo municipale.\nMedioevo.\nNel 989 il duca di Normandia Riccardo I cre\u00f2 per suo figlio Riccardo la Contea di \u00c9vreux. \u00c9vreux divenne anche sede di vescovado: il primo vescovo fu San Taurino. La citt\u00e0 fu presa dai Normanni nell'892 e da Lotario nel 962. Fu saccheggiata nel 1120 da Enrico I d'Inghilterra e bruciata da Filippo Augusto nel 1194.\nDurante il secolo XIV e la prima met\u00e0 del secolo XV la Casa d'\u00c9vreux, ramo cadetto della dinastia capetingia, conobbe il suo apogeo. Con il matrimonio di Filippo d'\u00c9vreux e Giovanna II di Navarra, la Casa d'\u00c9vreux estese il suo dominio sul Regno di Navarra. Oggi, un quartiere cittadino \u00e8 denominato \"Navarre\".\nDurante la Guerra dei cent'anni, la citt\u00e0 fu conquistata nel 1418 dal re inglese Enrico V, per ritornare sotto la sovranit\u00e0 del re di Francia nel 1440 grazie a Robert de Flocques la cui lastra funeraria si trova nella chiesa di Boisney.\nEt\u00e0 moderna e contemporanea.\nNel 1793, Fran\u00e7ois Buzot tent\u00f2 invano di rendere \u00c9vreux un centro di resistenza contro la Convenzione nazionale.\nPierre Semard, sindacalista e dirigente del Partito Comunista Francese negli anni '20, fu fucilato nella prigione di \u00c9vreux il 7 marzo 1942.\nLa citt\u00e0 ha subito importanti danni durante la Seconda Guerra mondiale, e la maggior parte del centro \u00e8 stata ricostruita. Il museo municipale apr\u00ec i battenti nel 1961. Nel corso degli anni '60 e '70 la citt\u00e0 conobbe una rapida espansione industriale e demografica, con la creazione del quartiere della \"Madeleine\", dovuta soprattutto al trasferimento di lavoratori da Parigi.\nOnorificenze.\n\u00c9vreux ha conosciuto il raro privilegio di vedersi consacrare due francobolli in meno di quindici anni: il 27 febbraio 1995 per l'urna di San Taurino, capolavoro dell'oreficeria francese del secolo XIII, e il 2 giugno 2008 per la sua Torre dell'Orologio, una delle ultime torri civiche normanne.\nMonumenti e luoghi d'interesse.\nAlcuni monumenti notevoli sono sopravvissuti alla devastazione della Seconda guerra mondiale, e dieci tra loro sono iscritti nella lista dei Monumenti storici:\nSociet\u00e0.\nEvoluzione demografica.\nNel 2011, \u00c9vreux contava 53\u00a0705 abitanti. Il comune occupava il 119\u00ba posto su scala nazionale e il primo all'interno del Dipartimento dell'Eure su 675 comuni. Il picco di popolazione \u00e8 stato raggiunto nel 2007 con 51\u00a0485 abitanti.\nLa popolazione \u00e8 relativamente giovane, con un tasso di ultrasessantenni (17,2 %) inferiore al tasso nazionale (21,6 %) e al tasso dipartimentale (19,8 %). La popolazione femminile \u00e8 superiore alla popolazione maschile, con un tasso del 53,5% superiore al tasso nazionale (51,6 %).\nLa ripartizione della popolazione del comune per fasce di et\u00e0, nel 2007, era la seguente:\nReligione.\nSede vescovile fin dalla met\u00e0 del IV secolo, con il Concordato del 1801 la diocesi di \u00c9vreux viene a corrispondere con il dipartimento dell'Eure. Come capoluogo della diocesi, possiede una Cattedrale. Il palazzo vescovile \u00e8 oggi dismesso, trasformato in museo.\nLa citt\u00e0 \u00e8 divisa in due parrocchie principali:\nA queste si aggiungono:\nLa Chiesa di Ges\u00f9 Cristo dei Santi degli Ultimi giorni ha una cappella in rue Isambard; una sala di preghiera nel quartiere di \u00e8 dedicata al culto musulmano.\nCultura.\nIstruzione.\n\u00c9vreux fa parte della circoscrizione accademica di Rouen.\nIstituti scolastici.\nLicei:\nIstituti universitari (Universit\u00e0 di Rouen):\nTeatro.\nUna \"sc\u00e8ne nationale\", che ha accolto e accoglie i pi\u00f9 grandi creatori di teatro contemporaneo.\nCin\u00e9ma.\nIl cinema \"le Z\u00e9nith\" \u00e8 regolarmente classificato come il cinema pi\u00f9 frequentato di Francia in termini di bacino di popolazione, grazie anche a delle anteprime, ai Cine Club, alle giornate dedicate agli autori classici, al festival dell'educazione.\nEventi.\nDiversi eventi hanno luogo a \u00c9vreux nel corso dell'anno, il pi\u00f9 delle volte nella piazza del Comune o lungo le rive dell'Iton:\nEconomia.\nImprese e commerci.\n\u00c9vreux \u00e8 sede della Camera di Commercio e dell'industria dell'Eure.\nInfrastrutture e trasporti.\nTrasporti pubblici.\nA partire dal 1855, la creazione della linea ferroviaria Mantes-Lisieux impose l'apertura di un \u00abimbarcadero\u00bb che, presto insufficiente, fu sostituito dalla nuova stazione ferroviaria, messa in funzione il 21 dicembre 1887.\nLa rete di trasporto urbano, gestita da Trans Urbain, serve 7 comuni (Angerville-La-Campagne, Arni\u00e8res-sur-Iton, Evreux, Gravigny, Guichainville, Normanville et Saint-S\u00e9bastien) e permette agli abitanti dell'agglomerato di viaggiare in ogni periodo dell'anno. La rete \u00e8 costituita da 12 linee di bus funzionanti nei giorni feriali, 4 linee di bus attive nei giorni festivi, e della navetta \u00ab Ebro\u00efbus \u00bb che circola nel centro della citt\u00e0.\nIl \"trasporto su richiesta\" \u00e8 nato nel 2002 e permette, su prenotazione, di prendere un \u00ab taxibus \u00bb alla tariffa di un biglietto semplice.\nLa stazione di Evreux fa parte della rete SNCF le cui principali linee sono \"Evreux-Bueil-Paris\" et \"Caen-Bernay-Evreux-Paris\".\nSport.\nAutomobilismo.\n\u00c8 la citt\u00e0 natale del pilota\nEsteban Ocon."}
{"id": "124410", "revid": "135224", "url": "https://it.wikipedia.org/wiki?curid=124410", "title": "Opera quadrata", "text": "L'opera quadrata (\"opus quadratum\") \u00e8 una tecnica di costruzione della Roma antica, che consiste nella sovrapposizione di blocchi squadrati in forma parallelepipeda e di altezza uniforme, che vengono messi in opera in filari omogenei con piani di appoggio continui.\nIn ambito romano la tecnica viene utilizzata gi\u00e0 a partire dal VI secolo a.C. e si affina progressivamente, con una maggiore regolarit\u00e0 del taglio e una disposizione pi\u00f9 articolata dei blocchi. L'uso continua anche dopo l'introduzione del cementizio per tutta l'et\u00e0 imperiale, affiancato alle altre tecniche, ma, oramai, riservato ad edifici di particolare prestigio.\nI criteri di datazione che possono essere utilizzati, in ambito strettamente locale, sono soprattutto il tipo di pietra utilizzato, l'unit\u00e0 di misura utilizzata per il taglio dei blocchi e il modo di disporli nella messa in opera.\nInizialmente (in quella che in passato era definita \"maniera etrusca\") i filari dei blocchi presentavano delle discontinuit\u00e0 ed i blocchi stessi non erano perfettamente omogenei, come negli esempi di epoca arcaica nelle citt\u00e0 etrusche ed a Roma (cisterne sotterranee, muri di terrazzamento e podi di templi).\nSuccessivamente (\"maniera greca\"), i blocchi parallelepipedi vengono disposti nella muratura \"di taglio\" (a vista il lato di lunghezza maggiore) oppure \"di testa\" (a vista il lato di lunghezza minore, mentre il lato maggiore si estende nello spessore del muro). Blocchi di testa e blocchi di taglio si alternano in modi diversi nel filare e da un filare all'altro. Si tende, inoltre, a far capitare i giunti tra i blocchi in corrispondenza del centro dei blocchi del filare sottostante.\nL'opera quadrata isodoma (\"opus isodomum\"), derivata da modelli greci, consiste di blocchi parallelepipedi di uguali dimensioni disposti tutti di taglio con i giunti verticali sfalsati tra un filare e l'altro.\nCon l'introduzione dell'opera cementizia, la muratura in blocchi continua ad essere utilizzata come rivestimento esterno. Alcuni blocchi, con alternanza vengono inseriti \"di testa\", legando la muratura in blocchi al nucleo interno in cementizio. \nL'utilizzo del laterizio (mattoni) per il rivestimento esterno del nucleo in cementizio, ricoperti poi a loro volta da intonaco oppure da lastre di marmo, comport\u00f2 una diminuzione nell'utilizzo dell'opera quadrata che, tuttavia, sar\u00e0 ancora utilizzata, in particolare, per parti degli edifici di maggiore impegno statico (archi e pilastri, che sorreggevano i pesi maggiori, ponti, acquedotti, ecc.).\nBugnato.\nAll'epoca dell'imperatore Claudio si diffuse, per motivi estetici, l'uso di lasciare nelle facce in vista dei blocchi la parte centrale pi\u00f9 sporgente e volutamente pi\u00f9 grezza, mentre solo le parti in corrispondenza dei giunti venivano rifinite in piano, dando alla muratura un aspetto pi\u00f9 \"rustico\".\nTecniche di montaggio e di sollevamento.\nCon l'introduzione del marmo si diffusero alcuni miglioramenti tecnici, derivati dalla grande tradizione greca: per esempio, le facce dei blocchi che venivano a trovarsi a contatto con i blocchi adiacenti, venivano, a volte, leggermente ribassate nella parte centrale, in modo da assicurare una pi\u00f9 precisa giunzione dei blocchi. Tale lavorazione, gi\u00e0 utilizzata nei grandi monumenti greci, prende il nome di \"anathyrosis\".\nI blocchi vennero, inoltre, collegati tra loro per mezzo di perni e di grappe metallici, che assicuravano meglio la stabilit\u00e0 della muratura sia in senso verticale che in senso orizzontale. Gli elementi metallici venivano inseriti in cavit\u00e0 appositamente ricavate sulle superfici e fissati in posizione per mezzo di piombo fuso. \nNel medioevo si cercava di estrarre questi elementi metallici dai monumenti ancora in piedi per poterli riutilizzare, e si procedeva scavando i blocchi di pietra a partire dai giunti tra un blocco e l'altro: \u00e8 a questa spoliazione sistematica che si devono i \"buchi\" presenti per esempio nelle arcate del Colosseo ed in altri grandi monumenti costruiti o rivestiti in opera quadrata giunti fino a noi.\nAltre cavit\u00e0 venivano ricavate nelle superfici non in vista del blocco per permetterne il sollevamento. Esistevano diverse tecniche, tra le quali:"}
{"id": "124411", "revid": "106456", "url": "https://it.wikipedia.org/wiki?curid=124411", "title": "Les Andelys", "text": "Les Andelys \u00e8 un comune francese di 8.457 abitanti situato nel dipartimento dell'Eure nella regione della Normandia, sede di sottoprefettura."}
{"id": "124412", "revid": "125565916", "url": "https://it.wikipedia.org/wiki?curid=124412", "title": "Ignazio La Russa", "text": "Nel dicembre del 2012 ha fondato il partito Fratelli d'Italia insieme a Giorgia Meloni e Guido Crosetto.\nDal 28 marzo 2018 \u00e8 vicepresidente del Senato della Repubblica.\nBiografia.\nStudi e famiglia.\nDi origine catanese (il padre Antonino La Russa, gi\u00e0 segretario politico del Partito Nazionale Fascista di Patern\u00f2 negli anni quaranta, fu nel dopoguerra senatore del Movimento Sociale Italiano), La Russa ha studiato a San Gallo, in un collegio della Svizzera tedesca, per poi laurearsi in giurisprudenza all'Universit\u00e0 di Pavia.\nFratello di Romano La Russa (1952), ex europarlamentare di AN ed ex assessore alla protezione civile della regione Lombardia (legislatura Formigoni) e di Vincenzo La Russa (1938 - 2021), avvocato e parlamentare DC, ha tre figli, Antonino Geronimo, Lorenzo Cochis e Leonardo Apache. Ha assolto il servizio militare di leva in qualit\u00e0 di ufficiale di complemento. Prima di decidere di dedicarsi esclusivamente all'attivit\u00e0 politica, intraprese la professione di avvocato, fu difensore di parte civile nei processi per l'assassinio di Sergio Ramelli a Milano.\nAttivit\u00e0 politica.\nMovimento Sociale Italiano.\nNel 1971 \u00e8 responsabile del Fronte della Giovent\u00f9, l'organizzazione giovanile del Movimento Sociale Italiano. La Russa appare anche nel film di Marco Bellocchio \"\"Sbatti il mostro in prima pagina\" (1972), che si apre con alcune riprese reali di un comizio a Milano della Maggioranza silenziosa, un movimento politico anti-comunista a cui aderivano esponenti democristiani, missini, liberali e monarchici.\nIl 12 aprile 1973, quando era uno dei capi del Fronte della Giovent\u00f9 di Milano, nella manifestazione organizzata dal Movimento Sociale Italiano contro quella che veniva definita \"violenza rossa\"\" furono lanciate due bombe a mano SRCM Mod. 35, una delle quali uccise il poliziotto di 22 anni Antonio Marino. La Russa fu indicato come uno dei responsabili morali dei lanci di bombe.\nViene candidato alle elezioni regionali in Lombardia del 1985 dall'MSI, venendo eletto nel collegio di Milano con 24.096 preferenze in consiglio regionale della Lombardia. Viene poi riconfermato alle regionali lombarde del 1990 con 13.807 preferenze Consigliere regionale. Nel 1987 fu il legale della famiglia Ramelli al processo per l'omicidio di Sergio Ramelli.\nDa Destra ad Alleanza Nazionale.\nAlle elezioni politiche del 1992 viene candidato, ed eletto, contemporaneamente sia alla Camera dei deputati che al Senato della Repubblica tra le liste dell'MSI, optando per il seggio alla Camera.\nVenne riconfermato tra le liste di Alleanza Nazionale alla Camera nelle politiche del 1994, dove fu eletto successivamente Vicepresidente della Camera. Durante la Svolta di Fiuggi nel 1995, fu in prima linea nella fondazione di Alleanza Nazionale, guidata da Gianfranco Fini.\nVenne rieletto nuovamente nel 1996, nel 2001, nel 2006 e infine nel 2008 per Il Popolo della Libert\u00e0. \u00c8 stato capogruppo di AN dal 4 giugno 2001 all'8 ottobre 2003.\nMinistro della difesa PdL.\nL'8 maggio 2008 viene nominato ministro della difesa nel governo Berlusconi IV e l'11 maggio 2008 reggente di AN; ha detenuto quest'ultima carica fino all'ingresso di Alleanza Nazionale nel Popolo della Libert\u00e0, fatto avvenuto il 29 marzo 2009, venendo poi nominato coordinatore nazionale del PdL assieme a Sandro Bondi e Denis Verdini.\nNel novembre 2009 contest\u00f2 la sentenza di 1\u00ba grado del caso Lautsi v. Italia della Corte Europea dei diritti dell'uomo che contestava l'esposizione del crocifisso nelle aule scolastiche italiane, dichiarando: \u00abIl crocifisso rester\u00e0 in tutte le aule della scuola, in tutte le aule pubbliche. Possono morire, possono morire, loro e quei finti organismi internazionali che non contano nulla\u00bb. A seguito di ricorso da parte dell'Italia la sentenza di 1\u00ba grado fu infine ribaltata.\nA fine 2009, con la legge finanziaria 2010 La Russa avvia la Difesa Servizi S.p.A., societ\u00e0 che nascer\u00e0 con il compito di valorizzare i marchi della Difesa, dismettere beni non pi\u00f9 utili alla difesa nazionale e per effettuare acquisti con il modello Consip.\nFu lui a convincere Berlusconi a partecipare all'intervento militare in Libia del 2011, che pose fine al regime di Gheddafi.\nInoltre era favorevole a un intervento di cessate il fuoco da parte dell'Italia nella seconda guerra in Ossezia del Sud, che vedeva un conflitto tra la Russia e la Georgia; \nEman\u00f2 la legge 100/2009, in materia di contrasto alla pirateria, e istitu\u00ec la giornata del ricordo dei caduti nelle missioni internazionali per la pace, oltre a ottenere il riconoscimento ufficiale del 17 marzo come festa nazionale in quanto festa della proclamazione del Regno d'Italia.\nAll'interno del PdL, il 2 maggio 2009 La Russa ha fondato \u00abLa nostra destra\u00bb, per rivendicare la sua cultura politica di provenienza, e per sostenere come la corrente minoritaria dei cosiddetti finiani non rispecchi pi\u00f9 quelle che sono a suo parere le posizioni della destra.\nSuscit\u00f2 clamore la sua decisione di acquistare, per il ministero, diciannove auto blu blindate.\nDal PdL a Fratelli d'Italia.\nIl 17 dicembre 2012 annuncia la sua uscita dal Popolo della Libert\u00e0 e tre giorni dopo fonda, assieme a Giorgia Meloni e Guido Crosetto, il nuovo partito Fratelli d'Italia\".\"\nAlle politiche del 2013 \u00e8 rieletto deputato con Fratelli d'Italia, optando per il seggio nella circoscrizione Puglia.\nVicepresidente del Senato.\nDopo 26 anni trascorsi ininterrottamente alla Camera dei deputati (dal 1992 al 2018), alle elezioni politiche del 2018 viene candidato nel collegio uninominale di Rozzano al Senato della Repubblica, per la coalizione di centro-destra in quota Fratelli d'Italia, e viene eletto senatore con il 44,52% dei voti contro il candidato del Movimento 5 Stelle Daniele Pesco (26,3%) e del centro-sinistra, in quota Partito Democratico, Michela Fiorentini (23,44%).\nIl 28 marzo 2018 viene eletto Vicepresidente del Senato della Repubblica con 119 voti.\nNella cultura di massa.\nPer via del suo volto peculiare e la voce roca caratteristica con accento siciliano \u00e8 stato oggetto di numerose imitazioni da parte di Dario Ballantini, Maurizio Crozza e anche del duo Marco Baldini e Rosario Fiorello nei loro spettacoli televisivi e radiofonici, e ha partecipato come doppiatore nell'edizione italiana della serie animata \"I Simpson\" (nell'episodio \"Dolce e amara Marge\").\nNel 1972 appare nel ruolo di se stesso nel film \"Sbatti il mostro in prima pagina\" di Marco Bellocchio.\n\u00c8 stato spesso ospite di trasmissioni sportive, ed \u00e8 tifoso nonch\u00e9 azionista di minoranza dell'Inter, detenendo 10.000 quote."}
{"id": "124413", "revid": "106456", "url": "https://it.wikipedia.org/wiki?curid=124413", "title": "Bernay (Eure)", "text": "Bernay \u00e8 un comune francese di 10.449 abitanti situato nel dipartimento dell'Eure nella regione della Normandia, sede di sottoprefettura.\nIl suo territorio \u00e8 bagnato dalle acque del fiume Charentonne."}
{"id": "124415", "revid": "1543377", "url": "https://it.wikipedia.org/wiki?curid=124415", "title": "Rouen", "text": "Rouen [\u0281w\u0251\u0303] \u00e8 una citt\u00e0 di abitanti nel nord della Francia, al centro di un'area metropolitana (\"M\u00e9tropole Rouen-Normandie\") di oltre 500.000 abitanti, capoluogo del dipartimento della Senna Marittima e della regione della Normandia, attraversata dalla Senna e da tre suoi affluenti: l'Aubette, il Robec, e il Cailly. I suoi abitanti sono chiamati \"Rouennais\".\nTra le pi\u00f9 importanti citt\u00e0 d'arte del Paese tanto da meritarsi l'appellativo di \"Ville Mus\u00e9e\", conserva, infatti, un elevato numero di mirabilissimi monumenti, soprattutto gotici, e un centro storico ancora ricco di antiche case a graticcio costituenti un importante esempio di complesso medievale nord-europeo. Citt\u00e0 natale di Gustave Flaubert, \u00e8 sede di un'arcidiocesi, il cui arcivescovo \u00e8 primate di Normandia. La citt\u00e0 \u00e8 una delle poche in Francia ad essere onorata con la \"L\u00e9gion d'honneur\".\nGeografia.\nLa citt\u00e0 sorge nella bassa Valle della Senna, fra le ampie anse che il fiume forma in Normandia, a circa 60\u00a0km dal mare. \u00c8 attraversata dalla Senna e dai suoi affluenti, l'Aubette, il Robec e il Cailly. Nel suo percorso cittadino, la Senna forma un'isola, l'Isola Lacroix.\nIstruzione.\nA Rouen si trovano un'universit\u00e0 e vari altri istituti d'insegnamento superiore, fra cui la nota \"NEOMA Business School\", situata presso la vicina Mont-Saint-Aignan, e una Grande \u00c9cole d'Ing\u00e9nieurs, l'INSA di Rouen, nel comune di \"Saint \u00c9tienne du Rouvray\" (periferia sud della citt\u00e0).\nStoria.\nAntichit\u00e0.\nLa citt\u00e0 venne fondata nell'antichit\u00e0 dalla trib\u00f9 celtica dei Veliocassi col nome di \"Ratumacos\", nella sponda destra della Senna. Essi controllavano il vasto territorio della bassa valle della Senna da cui prese il nome di Vexin. Ratumacos ne divenne la capitale.\nDopo la conquista della Gallia da parte di Cesare, la citt\u00e0 venne rifondata col nome di Rotomagus. La citt\u00e0 Gallo-Romana vera e propria venne poi ampliata, ma anche del tutto rifondata sotto il regno di Augusto, fino a raggiungere la grandezza di seconda citt\u00e0 della Gallia, preceduta soltanto da Lugdunum (Lione).\nSuccessivamente la citt\u00e0 attravers\u00f2 un periodo di benessere e di grande sviluppo, che culmin\u00f2 nel III secolo d.C. con la costruzione di grandi bagni, terme, e di un anfiteatro.\nTuttavia questo benessere non dur\u00f2 molto a lungo, infatti dal IV secolo iniziarono le prime invasioni barbariche dei Germani. Fu in questo periodo che Rouen divenne sede vescovile e vide la costruzione della sua prima cattedrale ad opera del primo vescovo San Victricio. Quest'ultimo infatti descrive nel suo \"De laude domini\" del 396, la costruzione di una basilica al fine di ospitare le reliquie che aveva ricevuto da Sant'Ambrogio. Faceva riferimento alla Chiesa di santo Stefano allora in costruzione.\nMedioevo.\nDai Vichinghi al Ducato di Normandia.\nA partire dal IX secolo i Vichinghi fecero numerose incursioni nella Valle nella Senna e, come citato nelle cronache del tempo dell'Abbazia di Fontenelle, il 14 maggio dell'841 distrussero Rouen:\nLe incursioni vichinghe continuarono, tanto che la citt\u00e0 venne riattaccata nuovamente nell'843. Infine nel 911 il re Carlo III di Francia si vide costretto a stipulare il Trattato di Saint-Clair-sur-Epte col loro capo Rollone, con il quale gli cedeva le terre della bassa valle della Senna, equivalente all'odierna Alta Normandia, in cambio di un giuramento di vassallaggio (che fu pronunciato nel 940) e di un impegno a ricevere il battesimo. Rollone doveva inoltre difendere l'estuario della Senna dalle ulteriori incursioni vichinghe.\nRollone vi fond\u00f2 allora il Ducato di Normandia, e Rouen ne divenne la capitale. Rollone vi instaur\u00f2 il cosiddetto \"\u00c9chiquier de Normandie\", Corte sovrana di Normandia, un'assemblea dei notabili del ducato (nobili, prelati, balivi) rappresentandone le principali citt\u00e0 feudali di Rouen, Caudebec-en-Caux, \u00c9vreux, Les Andelys, Caen, Coutances et Alen\u00e7on. Si riunivano in citt\u00e0 due volte l'anno per tre mesi, all'inizio della primavera e dell'autunno.\nNel 949, Riccardo Senza Paura batt\u00e9, durante l'assedio di Rouen, la grande coalizione del re di Francia, Luigi IV d'Oltremare, dell'imperatore germanico, Ottone il Grande, e del Conte di Fiandra, Arnolfo il Grande. Fu una vittoria decisiva per l'avvenire della Normandia, che vide la citt\u00e0 prosperare, divenire un porto commerciale con la regione parigina e mercato di schiavi.\nNel X secolo, Abraham ben Jacov mercante arabo inviato dell'Omayyade Califfo di Cordova, visit\u00f2 anche Rouen scrivendovi un rapporto.\nNel 1066 con la gloriosa Battaglia di Hastings condotta da Guglielmo il Conquistatore, i duchi di Normandia divennero anche re d'Inghilterra. Il fatto venne mirabilmente rappresentato nel famoso Arazzo di Bayeux\nIl 26 gennaio 1096, durante la Prima crociata, gli ebrei di Rouen, allora la pi\u00f9 grande comunit\u00e0 a nord della Loira, vennero massacrati.\nTutti i Duchi di Normandia risiedettero a Rouen, a eccezione di Riccardo Cuor di Leone che prefer\u00ec sviluppare Caen come capitale, anche se il suo cuore si trova sepolto nella Cattedrale di Rouen.\nNel 1150 Rouen ottenne la Carta Civica e venne amministrata da un governo di cento, detti \"Cent Pairs\", ove gli abitanti vennero raggruppati in Corporazioni. Grande centro commerciale, Rouen, esportava sale e pesce verso Parigi, e vino verso l'Inghilterra.\nNella notte di Pasqua del 1200 un grave incendio distrusse la Cattedrale di Rouen, la cui ricostruzione richiese diversi secoli.\nRegno di Francia.\nIl 24 giugno 1204 il capitano Pierre de Pr\u00e9aux, guida dell'esercito del re di Francia Filippo Augusto, riconquista, dopo 40 giorni d'assedio, la citt\u00e0 e dunque la Normandia, riattaccandola al Regno di Francia. Rouen mantenne i privilegi comunali ma vide la demolizione del castello ducale e l'edificazione di un forte (Ch\u00e2teau de Rouen) a controllo della citt\u00e0. Sorse sul sito dell'antico anfiteatro gallo-romano e venne poi abbattuto nel XV secolo.\nIn questo periodo la citt\u00e0 cresce vivamente e sviluppa una fiorente manifattura tessile, dove compra lana dall'Inghilterra e rivende il panno elaborato nelle fiere della Champagne. La sua prosperit\u00e0 resta comunque fortemente legata al commercio fluviale sulla Senna, dove i mercanti cittadini, detentori del monopolio dell'avamposto di Parigi gi\u00e0 dall'epoca del duca Enrico II Plantageneto, spedivano in Inghilterra vino e grano, e importavano lana e stagno.\nLa torbida vicenda delle tasse sfoci\u00f2 nei moti del 1281 che videro l'assassinio del sindaco e l'assalto dei palazzi nobiliari. Filippo il Bello affrontando le insurrezioni soppresse il Comune e ritir\u00f2 il monopolio mercantile sulla Senna. Ma i cittadini ricomprarono le loro libert\u00e0 nel 1294. Inoltre nel 1306 espulse le 5-6000 persone della comunit\u00e0 ebrea da Rouen.\nNel luglio del 1348 la peste nera colp\u00ec la citt\u00e0. Nel 1382 scoppia un'altra grande rivolta urbana detta \"Harelle\", la risposta reale vide una crudele repressione seguita dall'aumento vertiginoso delle tasse e dall'abolizione delle libert\u00e0 comunali e dei privilegi mercantili sulla Senna.\nGuerra dei Cent'anni e dominazione inglese.\nIl 19 gennaio 1419, durante la Guerra dei Cent'anni, il re Enrico V d'Inghilterra, sostenuto dal duca di Borgogna, prese la citt\u00e0 per fame dopo un estenuante assedio e riattacc\u00f2 la Normandia alla corona inglese. Fu durante questo periodo, quando Rouen fu capitale del potere inglese nel Regno di Francia, che Giovanna d'Arco venne giudicata eretica e arsa al rogo sulla piazza del Mercato Vecchio il 30 maggio 1431, su istigazione del duca di Bedford Giovanni di Lancaster e del Partito borgognone, dominante in citt\u00e0.\nRitorno alla Francia.\nNel 1449 Carlo VII di Francia riprende la citt\u00e0 dopo 30 anni di dominazione inglese, riannettendola definitivamente al Regno di Francia. \nTutti i cantieri monumentali cittadini, rallentati dalla Guerra dei Cent'anni, vennero riattivati. Fu il caso delle chiese di San Maclovio e di Sant'Ouen, compiute in un ricchissimo stile gotico fiammeggiante.\nNel novembre del 1468, il re Luigi XI di Francia autorizza il prolungamento della celebre Fiera di Rouen, il cosiddetto \"Pardon Saint-Romain \", fino a ben sei giorni, atto che accrebbe notevolmente l'importanza e lo sviluppo cittadini.\nRinascimento.\nNel Rinascimento, Rouen diviene una delle pi\u00f9 floride e popolose citt\u00e0 di Francia, la maggiore dopo Parigi, Marsiglia e Lione; oltre che il principale centro normanno dell'arte rinascimentale. Grazie soprattutto ai suoi arcivescovi mecenati come Georges I d'Amboise e suo nipote Georges II d'Amboise, artisti e architetti come Roulland Le Roux hanno decorato le case e i palazzi con elementi italianeggianti, come nel \"Bureau des Finances\", che sorge di fronte alla Cattedrale; o le porte della Chiesa di San Maclovio, attribuite a Jean Goujon; o ancora il Gros-Horloge.\nLa sua economia era legata essenzialmente alla manifattura laniera, ma anche alla seteria e alla metallurgia. I pescatori di Rouen arrivavano fino a Terranova per pescare il merluzzo, o fino al Baltico per le aringhe. Il sale veniva dal Portogallo e da Gu\u00e9rande. I suoi tessuti erano esportati anche in Spagna, e i Medici fecero di Rouen il principale mercato dell'allume di potassio, fissativo dei colori sui tessuti, legato anche ai commerci col nuovo continente dal quale la citt\u00e0 si approvvigionava delle materie prime necessarie alla tintura dei tessuti, divenendo un gran centro tinturiero.\nAll'inizio del XVI secolo, inoltre, la citt\u00e0 era il principale porto commerciale francese verso il Brasile.\nIl potente cardinale Georges I d'Amboise, arcivescovo di Rouen, divenuto nel 1498 anche Primo ministro del re Luigi XII di Francia, conferisce nel 1499 la sede stabile all'\u00c9chiquier di Rouen, che sar\u00e0 trasformato da Francesco I nel 1515 in Parlamento. Aveva poteri giudiziari, legislativi ed esecutivi sugli affari della Normandia. Aveva anche la competenza sulla gestione del Canada francese. Era un organo di alto prestigio, il quale aveva al di sopra di esso solo il \"Conseil du Roi\", Consiglio del Re. Mantenne questo ruolo fino alla Rivoluzione francese.\nGuerre di religione.\nA partire dagli anni trenta del XVI sec., a poco a poco una parte della popolazione cittadina si converte al protestantesimo di stampo calvinista. I riformati rappresentano da un quarto a un terzo circa della popolazione, e verso il 1560 i rapporti fra le comunit\u00e0 protestanti e cattoliche si inaspriscono. La Strage di Wassy del primo marzo 1562 caus\u00f2 la prima Guerra di religione.\nIl 15 aprile 1562 i protestanti entrarono nel municipio scacciando il balivo e a maggio gli Iconoclasti conquistarono la citt\u00e0 scacciando i parlamentari cattolici da Rouen. Inoltre il 20 settembre si ebbe la stipula del Trattato di Hampton Court fra il generale Cond\u00e9 e la regina Elisabetta I d'Inghilterra, grazie al quale i protestanti poterono avvalersi dell'appoggio elisabettiano.\nI cattolici, tuttavia, presero il forte di Santa Caterina, che dominava la citt\u00e0, e cos\u00ec le autorit\u00e0 cittadine chiesero aiuto alla regina d'Inghilterra, la quale invi\u00f2 delle truppe a sostegno dei protestanti, occupando Le Havre.\nIl 26 ottobre le truppe del re Carlo IX di Francia presero Rouen, saccheggiandola per tre giorni. \nDieci anni pi\u00f9 tardi, la notizia della Strage della Notte di san Bartolomeo, avvenuta il 23-24 agosto 1572, pervenne in citt\u00e0 alla fine del mese: Hennequier cerc\u00f2 di evitare il massacro dei protestanti rinchiudendoli, ma fra il 17 e il 20 settembre la folla forz\u00f2 le porte della prigione e sgozz\u00f2 tutti i protestanti che vi si trovavano.\nIl nuovo re Enrico IV di Francia, d'origine e simpatie protestanti, al fine di contrastare il fervore cattolico dei Guisa assal\u00ec pi\u00f9 volte la citt\u00e0, ma Rouen resistette, e con particolare fierezza durante l'assedio del 1591-92 quando la soccorse l'armata spagnola di Alessandro Farnese, Duca di Parma.\nTempi moderni.\nNel 1703 viene istituita a Rouen la \"Chambre de Commerce de Normandie\".\nBench\u00e9 una prima Scuola di Medicina vi fosse stata fondata gi\u00e0 nel 1605, la citt\u00e0 era sprovvista di una vera universit\u00e0. Tuttavia la sua influenza culturale era notevole, cos\u00ec nel 1734 vi venne fondata una Scuola di Chirurgia, la seconda di Francia dopo quella di Parigi (1724).\nNel 1758 apr\u00ec il nuovo \"H\u00f4tel-Dieu\", ospedale, a ovest della citt\u00e0, rimpiazzando l'ormai troppo piccolo nosocomio che sorgeva a sud della cattedrale.\nAgli inizi dell'Ottocento la citt\u00e0 visse una grande espansione economica e urbanistica, tanto da permettersi di riedificare la vecchia fl\u00e8che della Cattedrale, andata distrutta dopo un incendio nel 1822. La guglia venne rielevata, in ghisa, su progetto dell'architetto Jean-Antoine Alavoine e raggiunse un'altezza di ben 151 metri da terra che le valse il titolo di edificio pi\u00f9 alto del mondo dal 1876 (data del suo compimento) al 1880 (termine delle torri del duomo di Colonia), restando comunque a tutt'oggi la torre pi\u00f9 alta in Francia.\nDurante la guerra franco-prussiana del 1870 la citt\u00e0 venne occupata dai Prussiani.\nLe due guerre.\nDurante la prima guerra mondiale Rouen serv\u00ec come base all'armata britannica. Nel corso della seconda guerra mondiale, dopo esser stata eroicamente difesa dal Quinto Gruppo Franco motorizzato di Cavalleria, la citt\u00e0 venne occupata dall'armata tedesca comandata da Erwin Rommel il 9 giugno 1940. Il genio militare della difesa, per consentire l'evacuazione di pi\u00f9 truppe possibile dopo la dichiarazione di stato di citt\u00e0 aperta, fece saltare i ponti principali e l'artiglieria si accan\u00ec contro le truppe nemiche in entrata. Come punizione i tedeschi incendiarono e devastarono la parte sud della citt\u00e0 tra la cattedrale e la Senna.. Inoltre i pesantissimi bombardamenti subiti tra il 1942 e il '44 distrussero tutti i ponti e la stazione ferroviaria. I due pi\u00f9 gravi bombardamenti furono quello del 19 aprile '44, da parte della Royal Air Force, che fece 816 morti e 20.000 feriti e arrec\u00f2 notevoli danni alla cattedrale e al Palazzo di Giustizia; e quello detto della \"semaine rouge,\" \"Settimana rossa\", portato a termine dalla aviazione statunitense tra il 30 maggio e il 5 giugno 1944, quando la cattedrale e il suo antico quartiere bruciarono di nuovo. Il 30 agosto 1944 le truppe canadesi entrarono nella citt\u00e0, liberandola dall'occupazione.\nDopo la guerra il centro della citt\u00e0 venne ricostruito secondo il piano Greber, sotto la direzione di Jean Demarest, Fran\u00e7ois Herr e Jean Fontaine.\nMonumenti e luoghi d'interesse.\nRouen ha il marchio \u201ccitt\u00e0 d'arte e storia\u201d (ville d'art et d'histoire) dal 2002. Descritta da \"Stendhal\" come \"l'Atene del gotico\u201d (\u201c\"Ath\u00e8nes du genre gothique\"\"), Rouen \u00e8 nota per il suo patrimonio d'architettura gotica, comprendente sia chiese sia palazzi, e per le sue numerose case a graticcio medievali preservate.\nTrasporti.\nLa citt\u00e0 \u00e8 servita dall'aeroporto Rouen Vall\u00e9e de Seine, dalle stazioni ferroviarie di Rouen-Rive-Droite e Rouen-Saint-Sever.\nPer quanto riguarda il trasporto pubblico locale (tram e autobus, queste sono le linee in servizio:\nDal 2007 esiste il servizio di Bike sharing: Cy'clic.\nEconomia.\nL'attivit\u00e0 commerciale di Rouen \u00e8 favorita dal suo porto fluviale, per quanto la citt\u00e0 si trovi a circa 60\u00a0km dal mare.\nAmministrazione.\nRouen \u00e8 suddivisa in tre cantoni, denominati \"cantone di Rouen-1\", \"cantone di Rouen-2\" e \"cantone di Rouen-3\"; nessun altro comune \u00e8 compreso in questi cantoni.\nPrima della riforma dei cantoni del 2014, era invece divisa in sette cantoni, nessuno dei quali comprendeva altri comuni.\nDal 2012 il sindaco della citt\u00e0 \u00e8 Yvon Robert.\nSport.\nNelle vicinanze della citt\u00e0 era presente l'omonimo circuito motoristico. Ha ospitato cinque edizioni del Gran Premio di Francia validi per il campionato mondiale di Formula 1, tra il 1952 e il 1968, oltre ad alcune gare valide per il motomondiale.\nGemellaggi.\nRouen \u00e8 gemellata con:"}
{"id": "124416", "revid": "964802", "url": "https://it.wikipedia.org/wiki?curid=124416", "title": "Cementizio", "text": "Il cementizio, o opus caementicium era un materiale da costruzione ampiamente utilizzato nella Roma antica, costituito da una mescolanza di malta e di \"caementa\", ossia pietre grezze o frammenti di pietra spezzati. La malta a sua volta \u00e8 costituita da calce mescolata con sabbia o pozzolana.\nLa calce.\nLa calce veniva ricavata bruciando in fornaci aerate (che prendono il nome di \"calcare\") pietre calcaree o marmo, costituite da carbonato di calcio. Questo, per effetto del calore, si trasforma in ossido di calcio o \"calce viva\", che, con l'aggiunta di acqua, diviene \"calce idrata\" detta anche \"calce spenta\" e, diluita per l'uso, prende il nome di \"grassello\".\nLa \"calce magra\" (pi\u00f9 del 10% di impurit\u00e0 e mescolata ad un 5% di argilla) si differenzia dalla \"calce grassa\" (meno del 10% di impurit\u00e0) per una resa minore, ma una presa pi\u00f9 veloce. Per murature subacquee (come ad esempio le fondazioni dei piloni dei ponti) si utilizzava la \"calce idraulica\", caratterizzata dalla capacit\u00e0 di far presa in acqua, mescolata a circa un 20% di argilla, ricavata dalla calce con un maggior grado di impurit\u00e0.\nLa malta.\nLa calce veniva mescolata a vari tipi di materiale granuloso per costituire la malta:\nI \"caementa\".\nSi veniva in questo modo a creare una materia plastica e facilmente plasmabile che, una volta indurita, acquisiva solidit\u00e0 e compattezza. Tuttavia, nel processo di asciugatura e consolidamento la malta tende a ritirarsi e, quindi, a creare delle micro-fratturazioni. \nNella malta vengono, perci\u00f2, inserite una gran quantit\u00e0 di pietre o \"caementa\" che interrompono le infinitesimali linee di frattura, impedendo che divengano continue e compromettano la solidit\u00e0 del materiale. A tal fine, si usano pietre naturali, o anche ciottoli di fiume, interi o spezzati, residui della lavorazione dei blocchi in pietra, raccolti nel medesimo cantiere o nelle cave di estrazione, oppure altri materiali di risulta, provenienti dalla demolizione di edifici pi\u00f9 antichi, compresi laterizi (mattoni) e tegole, e frammenti di marmo. In qualche caso, i \"caementa\" vengono realizzati frantumando, appositamente, massi in pietra."}
{"id": "124417", "revid": "3831", "url": "https://it.wikipedia.org/wiki?curid=124417", "title": "Pietre da costruzione nella Roma antica", "text": "Nelle tecniche edilizie di epoca romana, in particolare nell'opera quadrata, si adoperarono diverse pietre da costruzione per i blocchi della muratura, che sono di seguito elencate."}
{"id": "124418", "revid": "1543377", "url": "https://it.wikipedia.org/wiki?curid=124418", "title": "Dieppe", "text": "Dieppe (in normanno \"Dgieppe\", in italiano arcaico \"Dieppa\") \u00e8 un comune francese di 33.688 abitanti situato nel dipartimento della Senna Marittima nella regione dell'Alta Normandia.\nDieppe fu importante nella storia della navigazione perch\u00e9 qui furono effettuati importanti test per la messa a punto del sistema radiogoniometrico di Ettore Bellini e di Alessandro Tosi. In particolare, era la zona compresa tra le citt\u00e0 di Rouen, Dieppe e Le Havre che per la sua disposizione geografica e la sua conformazione si prestava a questo tipo di esperimenti.\nLa citt\u00e0 \u00e8 attraversata dal breve fiume Arques, che ivi si getta nella Manica.\nTurismo ed eventi.\nDieppe \u00e8 una famosa meta balneare in Francia. Si narra che la duchessa di Berry Maria Carolina di Borbone fece nel 1824 il primo bagno nelle spiagge di Dieppe, promuovendo cos\u00ec la futura crescita balneare della cittadina francese.\nOgni due anni si svolge a Dieppe la festa dell'aquilone, tutto il lungomare di Dieppe viene usato dagli aquilonisti.\nOgni novembre si celebra la festa dell'aringa."}
{"id": "124419", "revid": "169529", "url": "https://it.wikipedia.org/wiki?curid=124419", "title": "Comunalismo", "text": "Comunalismo \u00e8 un termine che descrive un'ampia gamma di movimenti e teorie sociali che sono in qualche modo incentrate sulla comunit\u00e0. Il comunalismo pu\u00f2 assumere nella pratica la forma di vita comunitaria o di propriet\u00e0 comune.\nDefinizioni.\nViene talvolta detto che il comunalismo metta gli interessi della comunit\u00e0 al di sopra di quelli dell'individuo, ma ci\u00f2 avviene di norma solo in base al principio che la comunit\u00e0 esiste per il bene degli individui che vi partecipano, quindi il modo migliore di servire gli interessi dell'individuo \u00e8 attraverso gli interessi della comunit\u00e0.\nIl comunalismo \u00e8 associato a diverse branche del socialismo, come il comunismo e in particolare il socialismo cristiano o il comunismo primitivo. Il comunalismo per\u00f2 si distingue per vari aspetti dal marxismo, tra i quali la visione spiritualista del mondo, il primato delle comunit\u00e0 sullo Stato, il riconoscere la comunit\u00e0 come cellula fondamentale della societ\u00e0 e dell'organizzazione politica invece che il partito, una concezione della societ\u00e0 che va oltre quella tipicamente classista del marxismo.\nIl comunalismo \u00e8 un'ideologia socialista che affonda le sue radici nel socialismo utopico di Proudhon e nella corrente anarchica di Bakunin della Prima Internazionale. \nNella Rivoluzione d'ottobre il comunalismo si ritrova nella concezione di democrazia dei soviet, che finir\u00e0 poi sconfitto nel confronto con l'idea del partito come avanguardia del proletariato di Lenin, e poi cancellato dalla burocratizzazione dell'esperienza sovietica e dallo stalinismo.\nIl comunalismo \u00e8 una tendenza che ritorna continuamente nella storia del Socialismo, fino ad oggi nelle esperienze del neo-zapatismo, del municipalismo libertario, del Socialismo del XXI secolo, delle comuni, dei centri sociali occupati e autogestiti."}
{"id": "124420", "revid": "9", "url": "https://it.wikipedia.org/wiki?curid=124420", "title": "Giuseppe I di Portogallo", "text": ""}
{"id": "124421", "revid": "131145", "url": "https://it.wikipedia.org/wiki?curid=124421", "title": "Pista olimpionica", "text": ""}
{"id": "124422", "revid": "339392", "url": "https://it.wikipedia.org/wiki?curid=124422", "title": "Pista ad anello della lunghezza di 400 m", "text": ""}
{"id": "124423", "revid": "37401", "url": "https://it.wikipedia.org/wiki?curid=124423", "title": "Baden-Powell", "text": ""}
{"id": "124424", "revid": "2175", "url": "https://it.wikipedia.org/wiki?curid=124424", "title": "Opus siliceum", "text": ""}
{"id": "124425", "revid": "75033", "url": "https://it.wikipedia.org/wiki?curid=124425", "title": "Opus quadratum", "text": ""}
{"id": "124430", "revid": "125132109", "url": "https://it.wikipedia.org/wiki?curid=124430", "title": "Duomo di Modena", "text": "Il duomo di Modena, il cui nome ufficiale \u00e8 cattedrale metropolitana di Santa Maria Assunta in Cielo e San Geminiano, \u00e8 il principale luogo di culto della citt\u00e0 di Modena, chiesa madre dell'arcidiocesi di Modena-Nonantola.\nCapolavoro dello stile romanico, la cattedrale \u00e8 stata edificata dall'architetto Lanfranco nel sito del sepolcro di san Geminiano, patrono di Modena, dove in precedenza, a partire dal V secolo, erano state gi\u00e0 erette due chiese. Nella cripta del duomo si trovano le reliquie del santo, conservate in una semplice urna del IV secolo ricoperta da una lastra di pietra e sorretta da colonne di spoglio. Il sarcofago, custodito entro una teca di cristallo, viene aperto ogni anno in occasione della festa del santo stesso (31 gennaio) e le spoglie del santo, rivestite degli abiti vescovili con accanto il pastorale, vengono esposte alla devozione dei fedeli.\nA fianco della cattedrale sorge la torre campanaria detta la \"Ghirlandina\".\nNell'aprile del 1934 papa Pio XI l'ha elevata alla dignit\u00e0 di basilica minore.\nIl Duomo di Modena, con la Torre Civica e la Piazza Grande della citt\u00e0, \u00e8 stato inserito dal 1997 nella lista dei siti italiani patrimonio dell'umanit\u00e0 dall'UNESCO. Il duomo di Modena \u00e8 inserito nell'Itinerario Culturale del Consiglio d'Europa Transromanica.\nStoria.\nPrima della Cattedrale \"nuova\".\nL'antica \"Mutina\" era una fiorente colonia romana sulla via Emilia, che nell'alto medioevo era andata quasi completamente distrutta a causa di invasioni, terremoti e di alluvioni, tanto che gli abitanti erano stati costretti ad abbandonare la citt\u00e0 per trasferirsi in una localit\u00e0 longobarda dotata di mura, che prese il nome di \"Cittanova\", oggi frazione del comune di Modena.\nIl vescovo tuttavia continu\u00f2 a risiedere presso la chiesa principale di \"Mutina\", dove erano conservate le spoglie del santo patrono; col tempo attorno alla chiesa (che sorgeva all'esterno delle mura romane) si venne a formare un nucleo abitativo, che divent\u00f2, ed \u00e8 ancora oggi, il centro di Modena, seguendo un andamento a raggiera lungo le vie d'acqua che attraversavano la citt\u00e0.\nNella met\u00e0 dell'XI secolo la prima chiesa venne sostituita da una pi\u00f9 grande, la quale tuttavia, per le scarse capacit\u00e0 dei costruttori, minacciava di crollare gi\u00e0 verso la fine del secolo, quando il popolo decise di costruirne una nuova. In quel periodo, caratterizzato dalla lotta fra papato e impero per l'investitura dei vescovi, la citt\u00e0, pur facendo parte dei domini di Matilde di Canossa, era stata governata saldamente dal potente vescovo Eriberto, che per\u00f2 fu scomunicato nel 1081 da Gregorio VII per le sue simpatie per l'antipapa Clemente III e per l'imperatore. La sede vescovile rest\u00f2 allora vacante per diversi anni a causa dell'impossibilit\u00e0 per il papa di trovare un candidato gradito al popolo e al partito imperiale.\nIl popolo, che avvertiva la necessit\u00e0 di mettere mano a una nuova chiesa, approfittando anche dell'assenza del vescovo, decise di costruire una nuova grande cattedrale, cosicch\u00e9 quando il nuovo vescovo Dodone, nominato pur con qualche difficolt\u00e0 nel 1100 da papa Urbano II, riusc\u00ec a farsi accettare da tutti e giunse a Modena, trov\u00f2 il cantiere del nuovo Duomo gi\u00e0 aperto.\nLa decisione presa dal popolo, in piena indipendenza rispetto ai poteri imperiali ed ecclesiastici, \u00e8 indicativa dell'aspirazione all'autogoverno e alla libert\u00e0 dei modenesi. Il Duomo rappresenta dunque il simbolo della rivendicazione di autonomia e libert\u00e0 di una comunit\u00e0 devota ma insofferente allo strapotere sia imperiale che ecclesiastico, che sfoci\u00f2 qualche tempo dopo nella costituzione del libero Comune (1135).\nIl nuovo duomo.\nUna lapide murata all'esterno dell'abside maggiore riporta come data di fondazione della nuova cattedrale modenese il 26 maggio 1099, e indica anche il nome dell'architetto, Lanfranco, mastro \"ingenio clarurirus [...] domactus et actaptus [...] operis princeps huius rectorque magister\" (\"famoso per ingegno, sapiente e esperto, direttore e maestro di questa costruzione\").\nLa nuova cattedrale, secondo il documento di poco successivo al 1106 della \"Relatio de innovatione ecclesie Sancti Geminiani\" (del canonico Aimone di Modena, conservato nell'Archivio Capitolare), fu fortemente voluta dalla popolazione (quindi non solo dagli ecclesiastici) al posto della precedente chiesa, terminata appena trent'anni prima e situata in posizione sfasata, pi\u00f9 o meno con le absidi dove oggi si trovano la facciata e la prima parte della navata. Si riporta anche come diede l'assenso all'opera e il proprio appoggio anche la contessa Matilde di Canossa.\nLanfranco venne a Modena accompagnato da un gruppo di valenti muratori e lapicidi (i cosiddetti Maestri comacini, cio\u00e8 provenienti da localit\u00e0 del lago di Como) che si misero subito al lavoro.\nA Lanfranco si dovette affiancare presto lo scultore Wiligelmo, ricordato da un'analoga lapide sul lato opposto della chiesa, il quale non solo lavor\u00f2 assieme ai suoi allievi e seguaci alla decorazione scultorea della chiesa, ma forse si occup\u00f2 anche dell'architettura, iniziando i lavori dalla facciata, mentre Lanfranco (o comunque un altro gruppo di lavoro) part\u00ec dalle absidi.\nLa doppia partenza in senso inverso dei lavori \u00e8 avallata, oltre che dalle due lapidi, anche da un'irregolarit\u00e0, molto probabilmente dovuta a errori di calcolo, in quello che dovette essere il punto d'incontro: sul fianco meridionale verso la Piazza Grande la serie di loggette s'interrompe e si interpone una bifora, sormontata da un arco cieco pi\u00f9 basso e stretto. La corda di questo arco misura 2,67\u00a0m, mentre tutte gli altri hanno una lunghezza di 3,74 m. Altrettanto si verifica sul fianco nord, dove per\u00f2 l'irregolarit\u00e0 \u00e8 meno evidente perch\u00e9 mascherata da un successivo rimaneggiamento.\nQuesti errori di misurazione sono frequenti nelle costruzioni pre-romaniche, romaniche e anche, seppur attenuate, in quelle gotiche: muri e pareti con qualche gobba, arcate e intercolumni di diverse dimensioni, decorazioni a fregio con sbalzi, ecc. Va osservato che gli architetti medievali non davano eccessivo valore alla simmetria e alle proporzioni, prevalendo su queste la ricerca dell'animazione plastica.\nPer la costruzione del duomo attuale vennero usati in parte materiali ricavati dai ruderi di edifici di epoca romana. Quando ormai le fondazioni avevano raggiunto la superficie del suolo, ci si accorse che i materiali raccolti non sarebbero bastati per l'intera costruzione, ma, come afferma il cronista Aimone, \"per divina ispirazione\" si cominci\u00f2 a scavare poco lontano dal cantiere mettendo in luce inaspettatamente una necropoli romana ricca di pietre e di marmi che, levigati o scolpiti, vennero utilizzati nella costruzione dell'edificio. Il largo impiego di marmi romani \u00e8 evidenziato da figure e iscrizioni che si trovano qua e l\u00e0 nelle lastre che ricoprono il Duomo e la torre campanaria e dai leoni stilofori certamente di origine romana del portale maggiore e della \"Porta dei principi\", i primi del genere a venire impiegati in un edificio medievale. \nI lavori edili andarono avanti alacremente procedendo nel frattempo la demolizione di parti della vecchia cattedrale per fare posto alla nuova, sicch\u00e9 nel 1106 la costruzione era gi\u00e0 coperta e si pot\u00e9 traslare il corpo del Santo patrono da ci\u00f2 che restava ancora della vecchia chiesa dove era sepolto alla cripta della nuova basilica. Questa cerimonia avvenne in forma solenne alla presenza del papa Pasquale II, di vescovi e abati, della contessa Matilde e del popolo, attento e vigile durante la ricognizione del sepolcro e la traslazione nel timore che vi potessero essere furti di reliquie, allora oggetto di fiorente commercio.\nIl terribile terremoto del 1117,che sconvolse l'area padana, non lese il duomo di Modena, fatto che lo rese fonte di ispirazione per gli architetti che costruirono e riammodernarono importanti edifici come le cattedrali di Ferrara, Piacenza, Parma o l'abbazia di Nonantola.\nDemolita poi completamente la vecchia cattedrale, i lavori continuarono ed entro il terzo decennio del XII secolo il lavoro dei successori di Lanfranco e Wiligelmo si era concluso.\nI Campionesi.\nA Lanfranco e Wiligelmo subentrarono a partire dal 1167 alcuni seguaci e le maestranze campionesi, provenienti anch'esse dal nord della Lombardia, precisamente da Campione d'Italia, oggi enclave italiana in Svizzera, da cui il nome.\nI Maestri campionesi erano stati chiamati per completare la cattedrale e, soprattutto, per costruire la torre campanaria. A loro si devono buona parte delle decorazioni interne, ma anche diversi interventi strutturali quali l'apertura delle due porte della facciata ai lati del portale maggiore e la costruzione del grande rosone gotico al centro della facciata, che comport\u00f2 un intervento al secondo piano del protiro del portale maggiore. Fu inoltre modificato il presbiterio, con la costruzione del mirabile pontile riccamente da loro decorato, e venne aperta la grandiosa \"Porta Regia\" sulla Piazza Grande, anch'essa non prevista da Lanfranco (il nome di Regia, non significa del re, ma deriva dal termine del latino medioevale \"rege\" che significa porta principale di un edificio), vicina alla \"Porta dei principi\", anch'essa sulla piazza e gi\u00e0 presente nel progetto iniziale, che trae il proprio nome dalla presenza di due principi nella decorazione dell'architrave. La monumentalit\u00e0 della Porta Regia confer\u00ec al fianco meridionale l'aspetto di una seconda facciata.\nAi Maestri campionesi sono anche attribuibili gli \"Arcangeli Gabriele e Michele\" posti uno alla sommit\u00e0 del tetto della facciata e l'altro su quello dell'abside centrale. L'attivit\u00e0 dei Campionesi continu\u00f2 per tre generazioni, come testimonia nel 1322 la realizzazione del pulpito interno da parte di Enrico da Campione. Poich\u00e9 le cronache registrano nel 1319 il compimento a opera dello stesso Enrico da Campione della cuspide della Ghirlandina, si pu\u00f2 datare intorno alla met\u00e0 del XIV secolo la partenza dalla citt\u00e0 dei Campionesi.\nGli interventi successivi.\nGli interventi successivi pi\u00f9 importanti sono nel XV secolo, quando fra il 1437 e il 1455 si nascose con volte a crociera l'originaria copertura a capriate lignee, forse voluta dai committenti timorosi che succedesse quanto era avvenuto alle volte del duomo precedente, che avevano palesato presto vistose lesioni.\nNel XVIII secolo venne modificata l'abside centrale della cripta, entro cui si trova il sepolcro di San Geminiano: grazie al lascito testamentario di un canonico le pareti vennero rivestite di marmi rari e preziosi, le finestre chiuse da preziose e sottili lastre di onice, le volte vennero rifatte e decorate con stucchi e altri materiali. In quell'occasione fu fabbricato anche una nuova e preziosa urna funeraria del santo, mentre l'altare che la precede fu recintato con una balaustra marmorea.\nCome recita una lapide murata a fianco dell'altare, vennero realizzati in quel periodo i candelabri e le lampade d'argento oggi conservati nel Musei del Duomo di Modena, offerti dall'allora duca di Modena Rinaldo I d'Este, che era stato cardinale rinunciatario della porpora per sposarsi e assumere il governo della citt\u00e0, essendo morto senza lasciare figli suo nipote Francesco II d'Este.\nUn altro intervento importante si ebbe dalla fine dell'Ottocento ai primi del Novecento quando si abbass\u00f2 di una ventina di centimetri il pavimento per dare maggiore slancio all'interno e si liberarono i fianchi del Duomo delle costruzioni che, nel tempo, si erano venute ad appoggiarvisi, tra le quali i due muri trasversali dotati di archi a sesto acuto che collegavano il duomo alla Ghirlandina e alla sagrestia; in quell'occasione si costru\u00ec un nuovo passaggio sopraelevato per la sagrestia in uno stile che richiama il romanico.\nIn occasione di questo restauro si commission\u00f2 a un modesto pittore modenese l'incarico di dipingere l'interno superiore delle absidi ed egli assolse il compito effettuando affreschi che imitano i mosaici bizantini.\nNel 1936 si ricostruirono le guglie a loggetta che sovrastano i pilastri della facciata cadute per il terremoto del 1797 e mai ricollocate in loco. Nel 1944 una parte del lato sud venne parzialmente danneggiata da un bombardamento e presto restaurata. Alla fine del Novecento si provvide poi a un'accurata pulitura delle sculture e della superficie esterna restituendo al Duomo il caratteristico colore bianco che era stato offuscato dalla polvere e dallo smog.\nSempre in questi anni, grazie a un lascito testamentario, si sono potute costruire e installare tre porte in bronzo per i portali della facciata. Queste porte non riscossero per\u00f2 l'approvazione di buona parte dei cittadini, che le giudicavano troppo moderne e non in armonia con la facciata. La polemica divamp\u00f2 e invest\u00ec anche la critica d'arte nazionale, cosicch\u00e9 il Capitolo del Duomo torn\u00f2 sulla sua decisione, facendo rimuovere le porte in bronzo e rimettendo le vecchie e anonime porte in legno.\nAttualmente sono in corso lavori di consolidamento delle fondazioni per prevenire possibili danni alla struttura. Si \u00e8 infatti constatato qualche, sia pur lieve, cedimento e un avvicinamento millimetrico della Ghirlandina al Duomo, causati dal traffico che corre vicino o da un abbassamento della falda acquifera sottostante.\nRestauri del 2007-2008.\nTra il 2007 e il 2008 il Duomo \u00e8 sottoposto a restauro consolidativo. Sono state sostituite alcune travi portanti piuttosto degradate, e si sono riparate fessure nella muratura. Si \u00e8 inoltre proceduto a restaurare il rosone, che si \u00e8 constatato essere piuttosto instabile, sia per quanto riguarda le colonnine (smontate e rimontate a una a una) sia per quanto riguarda le vetrate policrome quattrocentesche; queste ultime in particolare hanno sub\u00ecto approfondite analisi eseguite dall'Universit\u00e0 di Padova, volte a identificare le parti non originali rimpiazzate spesso malamente col passare dei secoli (e delle guerre) da vetri di scarsa qualit\u00e0, col fine di sostituirle definitivamente con materiali pi\u00f9 consoni.\nPer quanto riguarda la facciata \u00e8 intenzione cogliere l'occasione per restaurare anche i bassorilievi di Wiligelmo raffiguranti le \"Storie della Genesi\" (lo necessitano soprattutto quelli ai fianchi del portale principale). Stessa sorte toccher\u00e0 anche alla fiancata meridionale, quella che d\u00e0 sulla piazza Grande, anch'essa risultata bisognosa di cure.\nDescrizione.\nEsterno.\nAll'esterno l'articolazione dello spazio riflette quella interna, una teoria di loggette ad altezza di \"matroneo\", cinge tutto il perimetro del Duomo, racchiuse da arcate cieche. Questo motivo d\u00e0 ritmo all'edificio scandendo l'articolazione dello spazio con un gioco di chiaroscuri.\nLa facciata.\nLa facciata \u00e8 a salienti che riflettono la forma interna delle navate, con tetti spioventi ad altezze diverse. Due poderose paraste dividono la facciata in tre campiture.\nIl centro \u00e8 dominato dal portale maggiore, sovrastato da un protiro a due piani con un'edicola dalla volta a botte. Il protiro \u00e8 retto da due leoni stilofori (cio\u00e8 reggenti una colonna ciascuno) di epoca verosimilmente antica (forse copie di sculture romane). Viene qui ripresa l'allegoria tipicamente greca che faceva della colonna un simbolo dell'uomo: la colonna \u00e8 posta infatti sopra il leone e sormontata a sua volta dal protiro tridimensionale, che rappresenta la Trinit\u00e0. Ci\u00f2 voleva significare che l'uomo \u00e8 un essere intermedio, a met\u00e0 strada tra Dio e l'animale. Questo motivo di derivazione classica si ripete poi tutt'intorno all'edificio. Lo stesso modello \u00e8 ripreso anche nella \"Porta Regia\" sul fianco.\nI portali non presentano lunette, mentre sono decorati da sculture gli altri elementi. Numerosi rilievi, tra i quali i quattro celebri pannelli con le \"Storie della Genesi\" di Wiligelmo, decorano la facciata. Questi rilievi sono posti al di sopra dei portali laterali e a fianco di quello centrale, sono suddivisi in dodici parti, che vanno dalla rappresentazione di Dio in una mandorla fino al diluvio universale.\nIl grande rosone venne aggiunto nel XIII secolo assieme ai due portali laterali, che comportarono lo spostamento dei pannelli di Wiligelmo.\nLe porte laterali.\nNotevoli sono le porte laterali, due sul fianco sud nella piazza Grande e una su quello nord.\nLa \"Porta regia\" non esisteva nel Duomo di Lanfranco ed \u00e8 opera dei maestri campionesi, databile fra il 1209 e il 1231 mentre si svolgevano anche i lavori nel presbiterio. Presenta all'esterno alcuni gradini ed \u00e8 di marmo rosa, diverso dal colore bianco della superficie del Duomo. Minore, rispetto alle altre porte, \u00e8 la sua decorazione scultorea, mentre molto maggiore \u00e8 la sua imponenza architettonica: a strombo, delimitata da una serie di colonne tutte diverse, di cui le due prime di diametro maggiore sono sorrette da due grandi leoni stilofori, spoglie antiche recuperate da un edificio di epoca romana, che stringono la preda fra le zampe e rappresentano nell'iconografia medioevale la lotta fra il diavolo e l'uomo o fra questo e Dio. Il tutto \u00e8 sormontato da un'imponente protiro, al cui interno \u00e8 collocata una statua di san Geminiano, e - al suo fianco - \u00e8 appesa una curiosa grande costola fossile di balena.\nLa pi\u00f9 piccola \"Porta dei Principi\" \u00e8 ornata nell'architrave da un bassorilievo raffigurante episodi della vita di San Geminiano.\nSullo stesso lato sporge un pulpito opera del 1500-1501 di Giacomo da Ferrara e Paolo di Giacomo che ha sulla cassa i simboli degli Evangelisti.\nSul fianco settentrionale, in via Lanfranco, si trova la \"Porta della Pescheria\", sormontata dal protiro retto da due colonne su leoni stilofori, che ha negli stipiti bassorilievi ispirati ai dodici mesi dell'anno e tralci vegetali abitati da animali reali e fantastici.\nLa torre campanaria di tipo lombardo \u00e8 indipendente.\nInterno.\nLa chiesa \u00e8 a tre navate prive di transetto e con un presbiterio (l'area dove si trova l'altare liturgico) in posizione sopraelevata, che suggerisce la presenza della cripta. A ciascuna navata corrisponde un'abside. La copertura era anticamente a capriate lignee e venne sostituita con volte a crociera a sesto acuto soltanto durante il XV secolo. Presenza anche di un finto matroneo che ha la funzione di alleggerire la struttura, il quale riprende il motivo della loggia percorribile all'esterno. Sopra il matroneo vi \u00e8 un cleristorio molto alto per rinforzare le volte a crociera. Infine il presbiterio \u00e8 rialzato rispetto alla cripta, creando un pontile realizzato da maestri campionesi. \nLa navata centrale presenta quattro grandi campate, di lunghezza doppia rispetto a quelle nelle navate laterali (che sono quindi otto).\nLe pareti che separano le navate sono scandite da archi a tutto sesto, poggianti su pilastri compositi alternati a colonne, e articolate da triplici arcate nel triforio, dove si simula un matroneo inesistente ripreso da modelli carolingi e ottoniani, e strette finestre nel cleristorio, dalle quali filtra la luce.\nL'uso di pilastri a fascio e colonne alternati \u00e8 di solito funzionale alla costruzione delle volte, perch\u00e9 le volte della navata centrale, pi\u00f9 ampie e pesanti, poggiano su pilastri, mentre le volte delle navate laterali scaricano su colonne o pilastri pi\u00f9 piccoli. Nel caso del Duomo di Modena, all'epoca della costruzione, la scelta fu puramente stilistica, essendo anticamente coperta da capriate. Esistevano comunque quattro campate gi\u00e0 delimitate da arconi, che ancora attraversano la navata e che creavano un ritmo nella struttura parietale, sottolineato anche dalle paraste che prolungano i pilastri, dalle membrature degli archi a tutto sesto e dalle trifore.\nCorredo scultoreo.\nLe sculture del Duomo di Modena sono parte integrante del complesso monumentale e costituiscono la pi\u00f9 importante testimonianza del rinascere dell'arte scultorea su scala monumentale in Italia, punto di partenza per i successivi sviluppi artistici nel Nord-Italia e oltre. I rilievi di Wiligelmo ne fanno il caposcuola della scultura romanica in Italia.\nCome altre grandi cattedrali romaniche o gotiche, il duomo di Modena \u00e8 stato definito \"la Bibbia di pietra\", ma anche, \"la Bibbia dei poveri\", perch\u00e9, coi suoi simboli e le sue decorazioni scultoree, consentiva ai poveri e a tutti gli analfabeti di ricevere l'istruzione religiosa.\nNella narrazione figurata \"si prediligono fatti dell'Antico Testamento e del Nuovo Testamento accostati in un parallelismo che \u00e8 cardine dottrinario della riforma partita da Cluny\".\nWiligelmo.\nDescrizione delle scene.\nLa facciata \u00e8 dominata dalla decorazione marmorea plastica dovuta in gran parte a Wiligelmo, scultore modenese, che scolp\u00ec i quattro grandi rilievi con le \"Storie della Genesi\", un tempo allineati molto probabilmente ai lati del portale centrale (dove ne sono collocati ancora due) e poi spostati con l'apertura dei portali laterali (gli altri due infatti sono al di sopra delle porte laterali). Le quattro scene, rappresentate sotto una galleria di archetti talvolta sorretti da colonnine nello sfondo, si leggono da sinistra a destra e sono: \nSono attribuiti a Wiligelmo anche altri rilievi:\nAnche la decorazione del portale centrale \u00e8 certamente di Wiligelmo. Tra le raffigurazioni c'\u00e8 quella di un tralcio di vite abitato che si sviluppa sugli stipiti, sull'architrave e sull'archivolto a simboleggiare che il fedele sta entrando nella \"vigna del Signore\", cio\u00e8 nella redenzione.\nAll'interno degli stipiti sono le dodici figure di profeti che previdero la venuta di Cristo e sono simboli delle fondazioni della Chiesa; pregevoli i telamoni alla base degli stipiti, i capitelli delle semicolonne elicoidali e i profeti \"Enoc ed Elia\" che sostengono l'iscrizione dedicatoria della chiesa. Sempre di questo scultore sono i due \"genietti alati\" appoggiati su fiaccole rovesciate, certamente ripresi da modelli dell'antichit\u00e0 che egli doveva aver visto sui sarcofagi riemersi dalla necropoli romana, simboli funerari della morte e del lutto; accanto a quello di sinistra un uccello, che viene identificato con l'ibis, simbolo del cattivo cristiano, o col pellicano, che si richiama alla resurrezione di Cristo.\nProfilo artistico.\nPer rendersi conto dello stile immediatamente precedente a Wiligelmo si possono vedere i capitelli di anonimi maestri lombardi nella cripta della cattedrale. La sua opera scultorea colp\u00ec certamente anche i suoi contemporanei che nell'iscrizione della famosa lapide con la data di fondazione del Duomo (con \"Enoc e Elia\" di Wiligelmo stesso), aggiunsero in caratteri pi\u00f9 piccoli le sue lodi in latino medievale: \"inter scultores quanto sis dignus onore - claret scultura nunc Wiligelme tua\".\nI seguaci di Wiligelmo.\nGli Evangelisti.\nI simboli degli Evangelisti (il leone di San Marco, l'angelo di San Matteo, l'aquila di San Giovanni e il bue di San Luca) che i Campionesi spostarono al di sopra del rosone, sono vicini stilisticamente a Wiligelmo, ma sono attribuiti a un allievo, detto Maestro degli Evangelisti, che evidenzia un gusto pi\u00f9 raffinato della forma, a scapito del vigore del suo maestro. \nLa Porta del Battistero o \"dei Principi\"..\nPure opera di uno scultore della scuola wiligelmica \u00e8 la decorazione della \"Porta del Battistero o dei Principi\" del cosiddetto Maestro di San Geminiano. Nell'architrave si trova un bassorilievo raffigurante \"Episodi della vita di San Geminiano\": \nAlcuni critici pensano di attribuire le storie di San Geminiano a Wiligelmo stesso in tarda et\u00e0, almeno per alcune parti dei bassorilievi che rappresentano scena della vita di San Geminiano, ma tale attribuzione \u00e8 da scartare per l'assenza della tensione e della forza plastica che anima la scultura di Wiligelmo sulla facciata. Qui lo scultore non \u00e8 pi\u00f9 coinvolto, \u00e8 distaccato dai fatti che rappresenta, \u00e8 quasi un cronista o un fotografo che ci d\u00e0 una serie di istantanee.\nLa porta fu gravemente danneggiata dal bombardamento della citt\u00e0 del 1944 e ricostruita fedelmente ricomponendo i molti pezzi in cui era ridotta raccolti con cura da un giornalista locale e poi conservati in attesa del restauro. Anche uno dei due leoni di origine romana fu colpito e poi fedelmente ricostruito.\nLa Porta della pescheria.\nLa \"Porta della pescheria\" (cosiddetta perch\u00e9 nelle sue vicinanze gi\u00e0 si trovava un banco per il commercio del pesce) era destinata all'entrata del popolo e venne scolpita tra il 1110 e il 1120 circa, con tralci con mostri e figure zoomorfe, la serie delle \"Allegorie dei mesi\" (sugli stipiti all'interno), le \"Storie di re Art\u00f9\" (sull'archivolto) e alcune scene riprese da favole con animali dai bestiari (Roman de Renart), sull'architrave:\nQueste immagini di vivace sapore popolare sono collegate ad ammonimenti cristiani. Per esempio nella scena del \"Funerale della volpe\", al quale presero parte galline e polli che non si accorsero che la volpe era invece viva e che furono mangiati rappresenta un ammonimento contro l'Anticristo; in un'altra un'oca toglie un ossicino dalla bocca di un lupo per venire poi divorata, citazione dal \"Fisiologo\". \nLa presenza del ciclo arturiano sull'archivolto \u00e8 la prima nel continente europeo ed \u00e8 anteriore alle redazione scritta in francese del ciclo bretone, ed \u00e8 addirittura anteriore anche alle opere di Goffredo di Monmouth. I personaggi presentano nomi di origine bretone (risalenti all'antico o medio bretone)\nSimboleggiavano la difesa della chiesa da parte dei crociati e sicuramente si erano diffuse fino in Italia grazie alla popolarit\u00e0 raggiunta tra i pellegrini medievali.\nLa Porta della Pescheria si apre a nord, lungo la via Emilia, e proprio a settentrione, secondo un'antica consuetudine, \u00e8 ubicata la porta del pellegrino. Rivolta a tramontana, dove spirano i freddi venti e dove si estendono le oscurit\u00e0 del peccato, la porta settentrionale fa da specchio alle insidie e alle fatiche della vita terrena. Lungo gli stipiti il ciclo dei Mesi presenta perlopi\u00f9 figure di contadini intenti nelle loro attivit\u00e0 (uccisione del maiale, rigori dell'inverno, lavori dei campi, vendemmia). La figura di Aprile e il cavaliere di Maggio rimandano invece alla nobilt\u00e0, al mondo cortese, alla caccia, alla guerra. \nQuanto poi ai rilievi del ciclo arturiano, i temi e le soluzioni formali dei rilievi modenesi rappresentanti il ciclo bretone (con \"Winlogee\", \"Galvaginus\", \"Corrado\", \"Isdernus\", \"Burmaltus\" e \"Artus de Bretania\") rimandano al ricamo dell'arazzo di Bayeux. \"Winlogee\" \u00e8 la donna tenuta prigioniera in un castello; una volta liberata si ricongiunger\u00e0 con Art\u00f9. Art\u00f9 viene a liberarla con l'aiuto di altri cavalieri: \"Isdernus\" e \"Burmaltus\" che lottano vittoriosamente contro il \"cattivo\" \"Mardoc\".\nLa storia presentata nel basso rilievo dell'Archivolto potrebbe essere la storia del rapimento di Ginevra da parte di Melwas (raccontata da Caradoc, nella \"Vita Gildae\") e quindi il Mardoc della scultura potrebbe essere identificato come Melwas (un sovrano leggendario che secondo alcuni letterati abbia ispirato il famoso personaggio Arturiano \"Meleagant\").\nLa porta venne decorata da un allievo di Wiligelmo, detto Maestro di Art\u00f9. Anche questo scultore, pur apprezzabile, non ha la forza espressiva e la tensione del suo maestro: i suoi telamoni nei capitelli non sono schiacciati dal peso che sopportano come quelli di Wiligelmo, il lavoro nelle allegorie dei mesi non \u00e8 pi\u00f9 come quello di Adamo ed Eva della lastra della facciata una condanna in espiazione del peccato, cos\u00ec pure non vi \u00e8 drammaticit\u00e0 nella cavalcata della leggenda di re Art\u00f9, pi\u00f9 simile a una passeggiata che a una battaglia. Tutto \u00e8 pi\u00f9 sereno e meno drammatico, e il rilievo \u00e8 pi\u00f9 piatto. Questa minore tensione e partecipazione dell'artista rispetto a Wiligelmo hanno fatto pensare all'influsso dell'arte borgognona.\nIl Maestro delle metope.\nL'ultimo intervento della scuola di Wiligelmo nei lavori di decorazione del Duomo prima dell'avvento dei Campionesi \u00e8 quello relativo alle otto metope poste al disopra dei contrafforti esterni, opera di un seguace di Wiligelmo chiamato Maestro delle metope (1130 circa). Per sottrarle all'usura del tempo, furono trasportate nel Musei del Duomo di Modena e sostituite in loco da copie nel 1950. Vi sono raffigurate scene curiose, un vero \"unicum\", con figure fantastiche in atteggiamenti originali e talora acrobatici, come le due donne sedute una delle quali \u00e8 a testa all'ingi\u00f9. Si pensa che raffigurino gli abitanti delle regioni pi\u00f9 remote della Terra, in attesa di ricevere il messaggio dell'evangelizzazione. Sono opera certamente di un grande scultore che, nella fermezza dei volumi e qualche altra consonanza si pu\u00f2 ancora riferire a Wiligelmo, ma la resa \u00e8 pi\u00f9 minuziosa e raffinata, come nelle figurine su avorio: egli aveva ormai introdotto nella tradizione della scuola modenese elementi della scultura borgognona.\nLa scuola modenese degli allievi di Wiligelmo fu molto importante e influente nel nord d'Italia, come ad esempio nella chiesa abbaziale di San Silvestro nella vicina Nonantola.\nAnselmo e i maestri campionesi.\nDopo Lanfranco e Wiligelmo, tra il XII e il XIV secolo il Duomo fu abbellito dai ripetuti interventi architettonici e scultorei di Anselmo da Campione e dei suoi allievi, tra cui il suo abiatico Arrigo da Campione.\nL'ambone, opera di Anselmo, consta di un pontile aggettante sorretto da colonne che a loro volta poggiano su telamoni seduti e curvi (simbolo di uomini di fede che sorreggono la chiesa) e da leoni stilofori che sono accucciati sulle loro prede ribelli (quelli pi\u00f9 esterni simbolo del Cristo giudice che punisce i peccatori impenitenti) o su cavallo e cavaliere mansueti (quelli pi\u00f9 interni simbolo del Cristo giudice che protegge le anime che cercano la sua protezione). I capitelli di tre delle 10 colonne a sostegno del pontile si rifanno ideologicamente all'aspettativa di salvezza con \"il sacrificio di Abramo\", \"il martirio di San Lorenzo\" e \"Daniele nella fossa dei leoni\". Altri due capitelli indicano aquile pronte a spiccare il volo, simbolo di Cristo che salva le anime. Gli altri cinque capitelli recano motivi vegetali.\nLe quattro mensole che sostengono il pontile pi\u00f9 internamente riportano telamoni, \"Sansone che smascella il leone\" (esterno destro) e un \"Leone che divora un peccatore\" (esterno sinistro). Questi ultimi rappresentano, rispettivamente, il virtuoso che sconfigge il male e il peccatore che si lascia divorare dal male. Sotto le mensole ci sono due bassorilievi raffiguranti \"Giuda che riscuote i denari\" e \"Pietro che rinnega Ges\u00f9 Cristo\", raffiguranti rispettivamente il peccatore impenitente e quello pentito.\nLe sculture che esaltano le capacit\u00e0 scultoree dei Campionesi sono nei rilievi che ornano l'ambone con le figurazioni dei dottori della Chiesa in atto di scrivere su ispirazione di un angelo o di una colomba, simbolo dello Spirito Santo, dei simboli degli Evangelisti, di \"Cristo in maest\u00e0\" e di \"Cristo che risveglia gli apostoli nel Getsemani\". Ma le opere che attraggono l'occhio del visitatore sono i rilievi marmorei dipinti del parapetto, ripristinato nelle sue forme originarie dal grande restauro dei primi anni del Novecento, raffiguranti scene della \"Passione di Ges\u00f9\": \nDi queste sculture non \u00e8 noto l'autore che viene quindi chiamato Maestro campionese della Passione. Il suo stile viene accostato a quello dei contemporanei scultori provenzali, cos\u00ec come quello degli allievi di Wiligelmo \u00e8 avvicinato agli scultori borgognoni.\nAltri rilievi.\nNon \u00e8 certamente di Wiligelmo, e nemmeno di un maestro campionese, l'altorilievo di \"Cristo in trono entro una mandorla\" posto al di sopra del rosone della facciata e sovrastato da una specie di baldacchino che, per motivi stilistici, \u00e8 attribuito a un Maestro del Redentore vissuto molto dopo gli inizi del XIII secolo.\nUna lastra di marmo bianco posta dopo la \"Porta Regia\", opera di Agostino di Duccio, \u00e8 divisa in quattro parti, datata e firmata (1442), e tratta lo stesso argomento delle \"Storie di San Geminiano\", limitando per\u00f2 la rappresentazione alla guarigione della figlia dell'imperatore e alla consegna dei doni, a cui si aggiungono le miracolose esequie del Santo alla presenza di San Severo, vescovo di Ravenna e la liberazione di Modena da Attila, che fa parte dell'agiografia tradizionale di San Geminiano: il Santo fece scendere sulla citt\u00e0 all'improvviso una fittissima nebbia s\u00ec da occultare Modena ad Attila, che procedette senza entrarvi; dal punto di vista storico questo miracolo \u00e8 improbabile, dal momento che Attila non si avvicin\u00f2 a Modena e nemmeno oltrepass\u00f2 il Po, essendosi fermato al Ticino, dove accett\u00f2 la pace propostagli dal papa Leone, e anche a causa della stanchezza dei suoi uomini rientr\u00f2 in Germania.\nOpere conservate all'interno.\nL'interno in mattoni rossi, suggestivo nella sua semplice austerit\u00e0, conserva varie opere d'arte. Tra navata centrale e cripta \u00e8 posto il pontile decorato dei Campionesi. Il pulpito centrale di Enrico da Campione (1322) \u00e8 ornato di statuine in terracotta opera di plastici modenesi aggiunte nei secoli successivi. Pende sopra il pontile un notevole crocifisso ligneo dorato del XIII secolo.\nLa navata settentrionale.\nSubito dopo l'ingresso nella navata settentrionale si erge a grandezza naturale e con le vesti e le insegne vescovili la statua lignea di San Geminiano, forse del XIV secolo, opera di un ignoto scultore. Pi\u00f9 avanti sempre nella stessa navata il cosiddetto \"Altare delle statuine\", una grandiosa ancona di terracotta risalente alla prima met\u00e0 del Quattrocento, a forma di polittico gotico, opera di Michele di Niccol\u00f2 Dini, detto anche Michele dello Scalcagna o Michele da Firenze, con figure di santi entro nicchie, una predella con \"scene della vita di Ges\u00f9\" e un alto e slanciato coronamento di pinnacoli. Al centro sopra l'altare \u00e8 un piccolo dipinto su pietra della Madonna, in origine posto all'esterno.\nPi\u00f9 avanti verso la Porta della Pescheria \u00e8 la \"Pala di San Sebastiano\" della prima met\u00e0 del Cinquecento di Dosso Dossi, considerata uno dei capolavori d'arte sacra del pittore. Mostra il santo quasi in estasi nonostante il martirio, che rivolge il capo alla Madonna e ai Santi su una nuvola che lo sovrasta. Evidenti sono gli influssi coloristici di Tiziano. Proseguendo ancora nella navata verso il presbiterio si pu\u00f2 notare il sepolcro monumentale dell'abile condottiero di famiglia nobile modenese Claudio Rangoni, che fu al servizio dei Veneziani e anche del re di Francia Francesco I e mor\u00ec a soli 28 anni; risale a circa il 1542 e fu costruito su disegno di Giulio Romano.\nIl presbiterio.\nAll'inizio del presbiterio, gi\u00e0 collocata all'esterno del Duomo presso la torre campanaria e trasferita all'interno nel 1897, si trova la statua di Agostino di Duccio che rappresenta il miracolo del Santo patrono che salva un bambino caduto dalla Ghirlandina acciuffandolo per i capelli (1442 circa).\nNel presbiterio si trova anche il mirabile coro ligneo intarsiato del 1461-1465 opera degli esponenti di una dinastia di provetti ebanisti, i fratelli Cristoforo e Lorenzo Canozi, detti \"da Lendinara\". Dotati di una tecnica raffinata dimostrano negli stalli intarsiati abilit\u00e0 compositiva e notevoli doti prospettiche derivate dagli studi di Piero della Francesca. Di Cristoforo sono anche i quattro pannelli intarsiati in legno appesi alle pareti del presbiterio che si caratterizzano per la capacit\u00e0 di rappresentare le fisionomie dei ritratti dei quattro Evangelisti oggetto degli intarsi. Degli ultimi decenni del Trecento \u00e8 il polittico del pittore modenese Serafino de' Serafini situato nell'abside di sinistra e rappresentante l\"Incoronazione della Vergine, la crocefissione e Santi\".\nSotto al polittico si trova una lastra marmorea con la croce e animali che si fronteggiano del IX secolo, che proviene dalla prima cattedrale poi andata distrutta.\nLa navata meridionale.\nAll'ingresso della navata meridionale si trova un grande affresco attribuito a Cristoforo da Lendinara che, oltre che intarsiatore, fu anche pittore. L'affresco risalente circa al 1472-1476, fu scoperto casualmente nel 1822, ed \u00e8 stato in parte danneggiato dai bombardamenti del 1944. Desumibile stilisticamente da Piero della Francesca contiene una \"Madonna aureolata d'oro che spicca fra Santi\"; in alto \u00e8 rappresentato il \"Giudizio universale\".\nPi\u00f9 avanti si trova il presepe di Begarelli (1527), dalla notevole finezza nelle molte figure ispirate all'arte classica e dalla composizione scenografica; alle figure, gi\u00e0 dipinte di bianco per simulare il marmo, in un recente restauro (che ha suscitato qualche critica dei modenesi, sempre attenti alle vicende del loro Duomo), \u00e8 stato tolto il colore bianco, e ora appaiono del colore naturale della terracotta.\nVicino si trova anche il monumento funerario di Francesco Maria Molza, poeta di nobile famiglia modenese, opera del 1516 di Bartolomeo Spani che lavor\u00f2 anche a Reggio Emilia e a Roma.\nOrgani.\nil Duomo ospita tre organi a canne.\nOrgano maggiore.\nL'organo maggiore del duomo di Modena, a trasmissione elettro-pneumatica, fu costruito nel 1934 dalla ditta Balbiani Vegezzi-Bossi. \u00c8 stato restaurato dalla stessa nel 1984, e in tale occasione fu realizzata una nuova consolle. Dal 2011 lo strumento ha due consolle: una di fianco l'altar maggiore, l'altra nel coro. Sono dotate entrambe di due manuali di 61 note ed una pedaliera concavo-radiale di 32 note. Le canne sono situate in due corpi differenti: quelle del \"Grand'Organo\" (prima tastiera) e del \"Pedale\" alla sinistra del coro, quelle dell\"Espressivo\" (seconda tastiera) in cassa espressiva situata nella parte del sottotetto dell'abside.\nOrgano Traeri.\nNel duomo di Modena si trova anche un secondo organo, costruito nel 1719 da Giandomenico Traeri. Lo strumento, di piccole dimensioni, \u00e8 a trasmissione meccanica ed ha una tastiera di 45 note ed una pedaliera a leggio di 12, entrambe con prima ottava scavezza. Il pedale \u00e8 privo di registri propri ed \u00e8 costantemente unito al manuale.\nOrgano Puccini.\nVi \u00e8 un terzo organo, costruito nel 2012 da Nicola Puccini, utilizzato prevalentemente per l'accompagnamento della Cappella Musicale del Duomo. \nLa cripta.\nLa cripta \u00e8 una vera e propria chiesa sotterranea a nove navate, cui si accede dalla navata centrale del Duomo scendendo alcuni gradini. Ad eccezione della parte con il sepolcro di San Geminiano modificata nel 1700, \u00e8 rimasta inalterata da quando venne costruita tra il 1099 e il 1106.\nVi si trova la \"Madonna col Bambino, una servetta e due santi\", forse raffiguranti i coniugi Porrini committenti del gruppo di terracotta dipinta di Guido Mazzoni del 1480. \u00c8 detto \"gruppo Porrini\" o, anche, \"Madonna della Pappa\" per il gesto familiare della goffa fantesca che soffia su una ciotola per rendere la temperatura della pappa al giusto valore prima di darla al Bambino. Notevole \u00e8 l'originalit\u00e0 del tema trattato e il realismo delle figure di dimensioni uguali al vero.\nSono da ammirare i capitelli delle numerose colonne, tutti diversi per forma e dimensioni: pochi sono in stile corinzio, gli altri sono con leoni, sirene, animali fantasiosi e uno con la \"Storia di San Lorenzo\". Alcuni caratteri formali li assimilano alla scultura preromanica lombarda, si pu\u00f2 quindi concludere che sono opera dei lapicidi che scesero a Modena al seguito di Lanfranco, i cosiddetti Maestri Comacini.\nImportanza del Duomo di Modena nella storia dell'architettura.\nIl Duomo di Modena \u00e8 una testimonianza rara e incredibilmente ben conservata in stile romanico in generale, sia all'esterno che all'interno. Gi\u00e0 i Campionesi fecero in modo di inserire alcuni elementi formali gotici, ma ci\u00f2 si accorda perfettamente al romanico di Lanfranco e Wiligelmo, che domina incontrastato.\nGli interventi successivi sono limitati a opere accessorie che non alterarono la struttura. Ci\u00f2 a differenza del Duomo di Parma (1106), che vide rifatte nel Cinquecento le absidi interne, e parzialmente nascoste dalla sagrestia due delle esterne, oltre alla costruzione della cupola internamente affrescata dal Correggio.\nNel Duomo di Cremona (1107), pur conservandosi l'impianto strutturale romanico originario, vi sono state altres\u00ec modifiche - si pensi al grandioso ciclo cinquecentesco di affreschi nella navata maggiore - che hanno interessato la grande cattedrale fino al XVI secolo (vedansi i due bracci due-trecenteschi del lungo transetto e la parte alta della facciata principale).\nAllo stesso modo, il Duomo di Ferrara, romanico in origine, sub\u00ec varie aggiunte tra i secoli XIII quando la facciata venne \"goticizzata\" e l'interno completamente rinnovato nel Settecento e alla fine dell'Ottocento. Stessa sorte subirono altre importanti cattedrali:\nIl Duomo di Modena non sub\u00ec questa sorte a causa del tempo, relativamente breve per quell'epoca, impiegato per il suo compimento, che non comport\u00f2 il mutare dei gusti estetici del popolo e degli artisti, che non avrebbero sopportato la continuazione dei lavori secondo forme ormai passate di moda e non pi\u00f9 gradite. Risale infatti al 1184 la definitiva consacrazione da parte di papa Lucio III, ad attestare che il Duomo era ormai completato in tutte le sue parti.\nRestano altre cattedrali romaniche a Pavia, a Fidenza, a Piacenza, ecc., ma sono pi\u00f9 tarde, mentre una diretta filiazione del suo stile \u00e8 la Basilica di San Zeno a Verona, dove sono citati quasi tutti gli elementi architettonici, dalla facciata a spioventi tripartita, alla galleria di loggette (sebbene qui interpretata con doppie colonnine), ai grandi pannelli scultorei accanto al portale.\nMisure.\nPer un confronto con le altre principali chiese romaniche della regione si riporta una tabella con le principali misure"}
{"id": "124431", "revid": "23885", "url": "https://it.wikipedia.org/wiki?curid=124431", "title": "Socialismo di stato", "text": ""}
{"id": "124433", "revid": "1318658", "url": "https://it.wikipedia.org/wiki?curid=124433", "title": "Ghirlandina", "text": "La Ghirlandina (in dialetto modenese: \"Ghirland\u00e8ina\") \u00e8 un campanile del Duomo di Modena.\nAlta 86,12 metri, ben visibile al viaggiatore che arrivi in citt\u00e0 da qualunque punto cardinale, la torre \u00e8 il vero simbolo di Modena.\nLa Torre Civica, con il duomo e la Piazza Grande della citt\u00e0, \u00e8 stata inserita dal 1997 nella lista dei siti italiani patrimonio dell'umanit\u00e0 dall'UNESCO.\nStoria e descrizione.\nL'originale \"Torre di San Geminiano\", di pianta quadrata, innalzata su cinque piani entro il 1179, fu poi rialzata nei due secoli successivi (anche per motivi di rivalit\u00e0 con le torri bolognesi) con l'introduzione della caratteristica punta ottagonale, secondo un disegno di Arrigo da Campione, uno dei tanti Maestri campionesi, che tra Duecento e Quattrocento aggiornarono lo stile della cattedrale al nuovo gusto gotico. La punta \u00e8 ornata da due \"ghirlande\", vale a dire due ringhiere di marmo, da cui il nome. \n \nAll'interno, la \"Sala della Secchia\" (con affreschi del Quattrocento), custodisce una copia della celebre secchia rapita: testimonianza di quando la torre era sede dei forzieri e dei trofei del comune modenese.\nAlla fine dell'Ottocento la torre fu oggetto di diversi interventi. Nel 1890 venne riparata la parte piramidale superiore esterna e nel 1893 dopo aver impiantato una grande armatura tutta intorno fu eseguito il rivestimento in marmo di Verona. I lavori terminarono nel 1897 e dopo il collaudo dell'ingegnere Giacomo Gallina del Regio Genio Civile la Ghirlandina torn\u00f2 allo stupore dei modenesi e non, pi\u00f9 bella che mai.\nNella piccola Piazza Torre che si affaccia su via Emilia, \u00e8 collocato il sacrario partigiano e il Monumento ad Alessandro Tassoni, il pi\u00f9 celebre dei poeti modenesi, autore del poema eroicomico \"La secchia rapita\", in cui con suprema ironia si narrano le contese medievali tra modenesi e bolognesi. L'arguzia del personaggio \u00e8 ben rappresentata nella posa della statua, realizzata nel 1860 dallo scultore modenese Alessandro Cavazza.\nLe campane sono accordate in Do3 di quarta maggiore \nI capitelli.\nDegni di nota anche i capitelli scolpiti della Stanza dei Torresani, al quinto piano.\nIl restauro.\nNel 2008 iniziarono, ad opera del Comune, i lavori di restauro del duomo e della torre campanaria che presentavano alcune lesioni. Mentre le impalcature attorno al duomo, rimasto in attivit\u00e0 e visitabile per tutto il periodo del restauro, lasciavano intravedere l'architettura e in parte anche le famose lastre di Wiligelmo, il comune commission\u00f2 all'artista Domenico Paladino una copertura provvisoria artistica in modo da coprire le impalcature della torre Ghirlandina, copertura costituita da un telone sul quale erano disegnate delle figure geometriche astratte di vari colori. La scelta suscit\u00f2 una certa perplessit\u00e0 nella cittadinanza che ha lamentato la spesa eccessiva (circa 150\u00a0000 Euro) dovuta ai costi della realizzazione della copertura, ribattezzata scherzosamente come \"torrone\", per la somiglianza con il dolce natalizio e per il fatto che ricopriva la grande torre campanaria.\nNel settembre 2011, dopo la conclusione dei lavori di restauro, il telone fu tolto per permettere la rimozione delle impalcature dalla torre e l'11 novembre 2011, dopo quattro anni di restauro, la torre venne restituita ai modenesi. Il telone di Paladino \u00e8 stato tagliato in piccoli pezzi, distribuiti alla cittadinanza per ricordo."}
{"id": "124435", "revid": "439868", "url": "https://it.wikipedia.org/wiki?curid=124435", "title": "Palazzo Ducale (Modena)", "text": "Il Palazzo Ducale di Modena \u00e8 stata sede della Corte Estense, del Ducato di Modena e Reggio, tra Seicento e Ottocento; successivamente, dall'unit\u00e0 d'Italia, il Palazzo ospita la prestigiosa Accademia Militare di Modena.\nStoria.\nL'edificio, uno dei pi\u00f9 importanti palazzi principeschi del Seicento, \u00e8 stato edificato a partire dal 1634 sul sito dell'antico castello estense, che nel medioevo era posto ai limiti della citt\u00e0: soltanto in seguito all'ampliamento della cinta muraria voluto dal duca Ercole il castello veniva a occupare una posizione simbolica, tra il centro medievale del comune e i nuovi quartieri rettilinei della capitale ducale. I lavori, dapprima affidati all'architetto Gaspare Vigarani, furono in seguito portati avanti da Bartolomeo Avanzini; ma pare che il progetto abbia subito la supervisione di Gian Lorenzo Bernini: il grande architetto sembra aver partecipato alla realizzazione di un'opera che rivela comunque uno stile unitario, un barocco solenne ed elegante.\nIl Palazzo, ospita il Museo Storico dell'Accademia ed una preziosa Biblioteca (consultabile su domanda da presentare al Comando dell'Accademia militare).\nDescrizione.\nLa maestosa facciata, alleggerita dal gioco cromatico dei marmi, \u00e8 stata recentemente restaurata. Dalla porta centrale si accede all'elegante \"Cortile d'onore\", sede delle cerimonie militari, e al suggestivo \"Scalone d'onore\". Nel \"Salone centrale\" \u00e8 degno di nota il soffitto, affrescato nel Settecento da Marcantonio Franceschini con l\u2019\"incoronazione di Bradamante\", capostipite degli Este, gi\u00e0 celebrata da Ariosto nell'Orlando furioso. Suggestiva testimonianza dello sfarzo della piccola corte modenese nel Settecento \u00e8 il \"Salottino d'oro\", il gabinetto di lavoro del duca Francesco III, che nel 1756 lo fece rivestire e decorare con pannelli rivestiti di oro zecchino. Una curiosit\u00e0: i pannelli erano smontabili, il che ha permesso ai modenesi di conservare il salottino, smontato e nascosto nei sotterranei, nonostante le occupazioni e i saccheggi. Nel 2015 sono state aggiunte delle fontane, che percorrono tutta la piazza.\nMonumento a Ciro Menotti.\nDi fronte alla facciata del Palazzo, in Piazza Roma (gi\u00e0 \u201cPiazza Ducale\u201d e poi \u201cReale\u201d) \u00e8 possibile osservare il \"Monumento a Ciro Menotti\", eretto nel 1879 da Cesare Sighinolfi, in memoria del patriota che (forse in un primo momento appoggiato dallo stesso duca, che poi lo fece arrestare e giustiziare) organizz\u00f2 un'insurrezione liberale a Modena e in provincia nel 1831. La statua tiene in mano la bandiera e sembra guardare la finestra del Palazzo in cui il duca Francesco IV firm\u00f2 la sua condanna a morte."}
{"id": "124436", "revid": "1652134", "url": "https://it.wikipedia.org/wiki?curid=124436", "title": "Augusto Turati", "text": "Biografia.\nL'esperienza bresciana.\nNato da famiglia con forti tradizioni anticlericali e garibaldine, si trasfer\u00ec giovanissimo a Brescia, intraprendendo la carriera giornalistica quale redattore a \"La Provincia di Brescia\", giornale di ispirazione liberal-democratica. Nel contempo inizi\u00f2 gli studi in legge, portati avanti in maniera discontinua. Attivo interventista, prese parte alla prima guerra mondiale con il grado di capitano e venne decorato. Congedato dall'esercito nell'estate del 1919, riprese a lavorare per \"La Provincia di Brescia\" in qualit\u00e0 di caporedattore.\nNel 1920 ader\u00ec ai Fasci di combattimento e, nel 1921, al Partito Nazionale Fascista. Nell'ambito dell'organizzazione del partito si dedic\u00f2 all'attivit\u00e0 sindacale e divenne poi segretario della federazione bresciana.\nQuale segretario provinciale, Turati si dimostr\u00f2 particolarmente intransigente nell'applicazione dei patti agrari fascisti, nei confronti delle organizzazioni sindacali anarco-socialiste, di quelle cattoliche e persino dei latifondisti. Dopo aver organizzato le azioni squadristiche degli anni precedenti, volte a combattere le leghe sindacali socialiste e anarchiche, nel 1923 rivolse le sue attenzioni verso le leghe cattoliche, pretendendo la rimozione dell'agronomo Antonio Bianchi - ideatore del \"lodo di Soresina\"- che metteva in discussione la dottrina sindacale fascista in materia di patti agrari, causando un notevole imbarazzo a Mussolini che, in quei mesi, governava con l'appoggio dei popolari. Non meno inflessibile si mostr\u00f2 nei confronti dei proprietari terrieri, organizzando un severo e capillare controllo circa il rispetto nelle nuove normative. Durante una di queste ispezioni si verificarono numerosi scontri, culminati con l'uccisione di un latifondista che si rifiutava di applicare le normative. In quell'occasione Turati difese pubblicamente l'operato della squadra fascista, dichiarando che la disciplina nazionale valeva per tutti, ma in particolar modo per coloro che a suo tempo avevano ottenuto il sostegno delle squadre d'azione contro le leghe contadine.\nLa segreteria del PNF.\nIn seguito alla crisi politica determinata dal delitto Matteotti e allo scopo di fronteggiare il \"rassismo\" che ne era stato il principale responsabile, nel 1926 Mussolini incaric\u00f2 Turati di sostituire Roberto Farinacci come segretario nazionale del PNF, affidandogli il difficile compito di rendere maggiormente disciplinato il partito, epurando gli elementi pi\u00f9 estremisti.\nTurati svolse la sua opera moderatrice e moralizzatrice nel partito con estremo rigore e grande determinazione, non sempre riuscendo nell'intento, ma inimicandosi una folta schiera di gerarchi nazionali e locali, primi fra tutti Farinacci, Costanzo Ciano, De Vecchi, Giunta, Balbo e Ricci, che dalle direttive di Turati erano stati fortemente colpiti negli interessi politici ed economici. Il prestigio e il potere di Turati aumentarono smisuratamente in pochi anni, anche supportati dalla creazione di un apparato di polizia a lui fedele ed esaltati dalla sua abilit\u00e0 oratoria. Tra Turati e Mussolini non vi erano motivi di timore reciproci, men che meno il Duce poteva averne nei confronti di un uomo politico che si manifest\u00f2 sempre quale un fedele assertore del fascismo e del suo capo. Vi erano, invece, delle diversit\u00e0 di vedute su punti importanti: il ruolo del Partito Nazionale Fascista, il problema morale, la politica economica per combattere la \"grande crisi\" e la politica verso i sindacati. Chi temeva Turati erano i vari gerarchi, preoccupati che il segretario del partito potesse rafforzarsi troppo nella posizione di vice-duce, cos\u00ec da succedere a Mussolini in caso di una sua prematura scomparsa.\nNel contempo Turati svolse anche attivit\u00e0 di dirigente sportivo: gi\u00e0 campione di scherma, fu dirigente federale della Federazione Italiana Scherma, poi presidente della Federazione Italiana Tennis, successivamente della Federazione Italiana di Atletica Leggera e infine, dal 1928 al 1930, del CONI. Dal 1929 al 1930 fu presidente della Federazione Medico Sportiva Italiana e nello stesso anno fu commissario della Federazione Italiana Pallacanestro. A livello internazionale fu membro del CIO dal 1930 al 1931.\nTurati fu anche sostenitore, contro l'opinione prevalente della dirigenza fascista del tempo, di un rilancio della produzione cinematografica italiana, compromessa da una crisi iniziata dopo la guerra; per questo Blasetti chiamer\u00e0 \"Augustus\" la casa di produzione fondata per realizzare il suo film d'esordio \"Sole\".\nLa campagna scandalistica.\nNell'ottobre del 1929 Farinacci diede inizio a una pesante campagna scandalistica contro Turati, basata sulle equivoche confidenze fattegli dalla \"ma\u00eetresse\" Paola Marcellino, che gestiva la lussuosa casa d'appuntamenti della quale erano entrambi clienti. Nei primi mesi del 1930 Turati invi\u00f2 le proprie dimissioni a Mussolini, che le respinse. \nIl ritorno al giornalismo e il confino.\nDopo un intero anno di campagna scandalistica, Turati rassegn\u00f2 nuovamente le dimissioni, questa volta accettate, tornando al giornalismo, prima come inviato del \"Corriere della Sera\" e poi come direttore de \"La Stampa\". L'abbandono del potere lo espose ancor pi\u00f9 alle azioni degli avversari, che non si placarono e, anzi, vennero rafforzate dagli ex collaboratori come Achille Starace, uno dei quattro vicesegretari del PNF, cui Turati non aveva mai risparmiato critiche per la sua pochezza, che divenne il suo implacabile persecutore.\nNonostante la strenua difesa in suo favore esercitata da Giovanni Agnelli e Aldo Borelli direttamente su Mussolini, Turati fu destituito dalla direzione de \"La Stampa\", arrestato e rinchiuso nel manicomio di sant'Agnese a Roma, per poi essere trasferito in una casa di cura a Ramiola, in provincia di Parma.\nRadiato dal partito, nel 1933 venne confinato a Rodi e, dopo un breve soggiorno in Etiopia, rientr\u00f2 in patria nel 1938.\nAbbandonata l'attivit\u00e0 politica, si dedic\u00f2 alla professione di consulente legale. Nonostante si fosse manifestato contrario all'ingresso dell'Italia nella seconda guerra mondiale e al costituirsi della Repubblica Sociale Italiana, nel dopoguerra venne processato e condannato.\nAmnistiato nel 1946, mor\u00ec a Roma nel 1955."}
{"id": "124437", "revid": "2074236", "url": "https://it.wikipedia.org/wiki?curid=124437", "title": "L-Innu Malti", "text": "L-Innu Malti \u00e8 l'inno nazionale di Malta.\nStoria.\nTra il 1922 e il 1923, A.V. Laferla, Direttore delle Scuole Primarie di Malta, acquist\u00f2 la propriet\u00e0 di un brano musicale composto da Robert Samut (1870\u20131934) e lo pass\u00f2 a Dun Karm Psaila (1871\u20131961), un prete e poeta di una certa notoriet\u00e0 nell'isola. Nelle originarie intenzioni di Laferla, Dun Karm avrebbe dovuto scrivere i versi per un inno scolastico ed egli concep\u00ec l'idea di comporli sotto forma di preghiera all'Onnipotente.\nDun Karm, che venne in seguito riconosciuto Poeta Nazionale di Malta, intese colmare il divario esistente tra i partiti politici di allora e, al fine di ravvicinarli, scrisse un testo, in lingua maltese, facente leva su valori religiosi e patriottici largamente condivisi da tutta la nazione.\nL-Innu Malti fu eseguito la prima volta il 3 febbraio 1923. Nel 1945 fu dichiarato inno ufficiale locale di Malta come colonia britannica. Nel 1964 fu ufficializzato come inno nazionale con l'indipendenza.\nLa sua esecuzione viene trasmessa dalle emittenti televisive nazionali quotidianamente all'inizio delle programmazioni, oltre che prima di ogni discorso del presidente della Repubblica, del primo ministro e di altre personalit\u00e0 politiche. Viene, altres\u00ec, eseguito ogni mattina nelle scuole e nelle principali manifestazioni nazionali."}
{"id": "124438", "revid": "767487", "url": "https://it.wikipedia.org/wiki?curid=124438", "title": "Bomber (film 1982)", "text": "Bomber \u00e8 un film del 1982 diretto da Michele Lupo e interpretato da Bud Spencer e Jerry Cal\u00e0.\nTrama.\nBud Graziano, alias Bomber, vecchia gloria del pugilato, lavora su una vecchia barca logorata come capitano. La sua barca \u00e8 destinata alla demolizione, cos\u00ec si ritrova senza lavoro e senza un tetto. Bud incontra sulla sua strada Jerry, giovane proprietario di una palestra frequentata da personaggi pittoreschi, che praticano la boxe con scarsi risultati, salvandolo da loschi figuri che vogliono picchiarlo e rivelando cos\u00ec la sua natura di pugile. Grazie all'aiuto di sua sorella Susanna e con l'offerta di vitto e alloggio, Jerry convince Bud a trovare un pugile per un imminente incontro contro un atleta della palestra di Rosco Dunn, un \"sergentone americano\" dedito a mille loschi traffici, che vince con l'inganno e incute paura a chi lo sfida.\nDurante una rissa in un locale Bud nota Giorgio Desideri, in arte \"Giorgione\", un ragazzo napoletano che vive di espedienti ed estraneo allo sport, ma dal destro vincente. Dopo un inseguimento, i due lo convincono a praticare e Giorgione - nonostante un arbitraggio sfacciatamente a suo sfavore - sconfigge l'atleta degli americani Sam Newman. In seguito alla sconfitta subita, gli scagnozzi di Rosco incendiano la palestra di Jerry. Bomber decide allora di sfidare il sergente americano in una divertente gara clandestina di tiro alla fune, vincendo; con il denaro conquistato, i ragazzi riaprono la palestra \"Forti e Tenaci\".\nSuccessivamente, per\u00f2, Rosco Dunn riesce a corrompere Giorgione, raccontandogli una versione menzognera dell'incontro di boxe tra lui e Bud Graziano (in realt\u00e0 i suoi scagnozzi fratturarono la mano di Bud il giorno prima dell'incontro). Giorgione perde volontariamente un incontro con un certo Attilio Jacovoni, detto \"Tritolo\", e si pone cos\u00ec alle dipendenze di Croupe, il suo socio. Bud si vendica devastando il locale di Croupe e riesce a riportare Giorgione sulla retta via.\nDesideri sfida Dunn a un incontro di pugilato per consentire a Bud Graziano di avere la sua rivincita. Dopo un duro allenamento, la sera dell'incontro gli scagnozzi di Dunn spezzano la mano destra a Giorgione, ripetendo quanto accadde anni prima con Bomber prima che affrontasse il sergente. Durante il match, nonostante il grave infortunio, Giorgione riesce a restare in piedi alla fine della prima ripresa. Bomber, dopo aver tolto il guantone dalla mano di Giorgione, scopre l'imbroglio e, spedendo l'arbitro fuori dal ring con uno spintone, affronta Rosco Dunn. Con le mani in perfette condizioni, sostenuto dall'intero palasport, Bud Graziano tempesta di colpi Dunn e lo sconfigge nettamente, mandandolo infine fuori dal ring dalla terza corda con un bel destro. Bomber ottiene cos\u00ec la meritata rivincita e, a braccia spalancate, riceve l'acclamazione del pubblico e dei suoi amici.\nProduzione.\nIl film \u00e8 stato girato principalmente a Marina di Pisa, Tirrenia, Pisa e Livorno. La scena finale dell'incontro di pugilato tra Bud e Rosco si svolge nel Palasport di Forte dei Marmi. Alcune di queste location erano gi\u00e0 state utilizzate in \"Lo chiamavano Bulldozer\".. La location versiliese \u00e8 evidente nelle scene di insieme, dove vediamo uno sponsor storico del palazzetto di Forte dei Marmi, vale a dire \"Anna Farioli Pianoforti, Forte dei Marmi\".\nIl regista Michele Lupo ripropone Bud Spencer nei panni del possente marinaio, gi\u00e0 attivo in \"Lo chiamavano Bulldozer\" (1978), sebbene l\u00ec si trattasse di un ex giocatore di football americano. La trama dei due film, a parte la scelta dello sport che fa da sfondo, ha molti tratti comuni: l'ambientazione toscana, gli antagonisti americani, i soprusi ai danni di un gruppo di italiani, l'evento sportivo quale riscatto dalle angherie, il protagonista che vive in una barca.\nPer la parte di Rosco Dunn fu ingaggiato un vero pugile, il peso massimo sudafricano Kallie Knoetze, ritiratosi dall'attivit\u00e0 l'anno precedente.\nDistribuzione.\nIl film ha ricevuto un ottimo riscontro in Italia divenendo un cult, ma riscosse ancora maggior successo in Ungheria, dove fu campione d'incassi nel 1985 con 1,8 milioni di presenze in sala.\nAccoglienza.\nIncasso.\nIl film incass\u00f2 587.789.000 lire.\nCritica.\nLa pellicola fu apprezzata dalla critica, la rivista cinematografica \"Saison Cinematographique\" per esempio la defin\u00ec \"(...) Un film sicuramente divertente, dove c'\u00e8 ritmo e movimento ed anche una bella esposizione di sentimenti positivi. (...) Michele Lupo, lasciatecelo dire, sa dirigere come meglio non saprebbe fare qualsiasi suo collega americano di film del genere\".\nCamei.\n\u00c8 presente un giovane Mario Mattioli nel film come commentatore a bordo ring in due incontri combattuti da Desideri.\nColonna sonora.\nLa colonna sonora \u00e8 stata realizzata dagli Oliver Onions. La base del brano \"Fantasy\" \u00e8 la stessa della sigla dell'anime \"Galaxy Express 999\" intitolata \"Galaxy\". Maurizio de Angelis ha dichiarato in un'intervista che al regista di Bomber piacque la sigla di Galaxy Express 999 e desiderava inserirla nel film. \nI fratelli de Angelis acconsentirono al desiderio del regista, riutilizzando la stessa base musicale per \"Fantasy\" modificandone solo il testo, per renderlo pi\u00f9 aderente al film.\nLa colonna sonora \u00e8 quindi stata distribuita solamente in un singolo su 45 giri da Polydor Records per il mercato italiano e tedesco contenente le due tracce \"Fantasy\" e \"Baby Love\"."}
{"id": "124439", "revid": "1337443", "url": "https://it.wikipedia.org/wiki?curid=124439", "title": "Icilio Bacci", "text": "Biografia.\nNel 1904 era gi\u00e0 uno dei giovani irredentisti a favore dell'italianit\u00e0 di Fiume. Nel 1910 fu vice sindaco dell sua citt\u00e0. Sempre quell'anno si reca a Roma dove \u00e8 tra i fondatori dell'Associazione Nazionalista Italiana.\nNella prima guerra mondiale si arruol\u00f2 volontario nel Regio Esercito e insieme al fratello Iti Bacci prese poi parte all'impresa di Fiume, dove durante la Reggenza italiana del Carnaro fu alla guida degli interni e della giustizia. Nel 1929 fu presidente della provincia del Carnaro .\nIscritto al Partito Nazionale Fascista, fu nominato senatore del Regno il 23 gennaio 1934. A suo carico si apr\u00ec nel 1944 un procedimento di fronte all'Alta Corte di Giustizia per le Sanzioni contro il Fascismo, essendo il suo nome inserito nella categoria dei \"Senatori ritenuti responsabili di aver mantenuto il fascismo e resa possibile la guerra sia coi loro voti, sia con azioni individuali, tra cui la propaganda esercitata fuori e dentro il Senato\". Il 29 marzo 1946 si adott\u00f2 il provvedimento di \"non luogo a procedere perch\u00e9 disperso\".\nPur sollecitato dai concittadini, decise di non allontanarsi dalla sua citt\u00e0.\nLa scomparsa.\nSulla sua fine non vi sono notizie certe, se non che venne arrestato dalla polizia jugoslava titina quando and\u00f2 a richiedere un lasciapassare. Secondo una lettera del 1946 del reggente croato avv. Mandich di Abbazia, Bacci fu trasferito dagli jugoslavi nelle carceri di Karlovac, ove venne processato e fucilato. Il suo corpo non fu mai ritrovato."}
{"id": "124440", "revid": "380654", "url": "https://it.wikipedia.org/wiki?curid=124440", "title": "WrestleMania", "text": "WrestleMania \u00e8 uno dei pay-per-view di wrestling organizzati annualmente dalla WWE, il pi\u00f9 longevo tra quelli proposti nonch\u00e9 il pi\u00f9 importante, tanto da essere considerato uno dei cosiddetti \"Big Four\" (insieme a \"Royal Rumble, SummerSlam e Survivor Series\").\nWrestleMania viene spesso chiamata \"The Grandest Stage of Them All\" o \"The Showcase of the Immortals\" per sottolinearne la sua longevit\u00e0 e importanza: \u00e8 infatti la manifestazione di wrestling per antonomasia e ha la stessa valenza del Super Bowl per il football americano e delle NBA Finals per il basket; lottare nel main event di WrestleMania rappresenta il punto pi\u00f9 alto nella carriera di un wrestler.\nA WrestleMania hanno spesso luogo dei veri e propri match da sogno e in alcune occasioni i grandi wrestler del passato tornano a combattere per una sola notte; anche l'ingresso dei lottatori \u00e8 generalmente pi\u00f9 articolato e spettacolare del solito.\nStoria.\nAnni 1980.\nWrestleMania, una delle pi\u00f9 grandi idee di Vince McMahon, rappresent\u00f2 una vera e propria rivoluzione nella World Wrestling Federation e nel wrestling in generale. Il progetto di McMahon era quello di creare un evento in pay-per-view che potesse diventare, col passare degli anni, una sorta di Super Bowl del wrestling professionistico. L'idea di un evento cos\u00ec non era nuova nel Nord America: la National Wrestling Alliance organizzava infatti Starrcade gi\u00e0 da qualche anno. McMahon voleva per\u00f2 aumentare sempre di pi\u00f9 la fetta di pubblico della WWF: con la prima edizione di WrestleMania, la WWF strinse con MTV un accordo sia per la copertura televisiva che per la programmazione della WWF, dando vita a quella che fu definita la \"Rock 'n Wrestling Connection\". McMahon invit\u00f2 inoltre nella sua federazione celebrit\u00e0 come Muhammad Ali, Mr. T e Cyndi Lauper per aumentare la pubblicit\u00e0 per WrestleMania, attirando l'attenzione dei media di tutti gli Stati Uniti. Nel primo main event della storia di WrestleMania, datato 31 marzo 1985, Hulk Hogan e Mr. T sconfissero Roddy Piper e Paul Orndorff. La nuova formula di ci\u00f2 che McMahon riteneva lo \"Sport Entertainment\" coincise con un clamoroso successo finanziario della prima edizione di WrestleMania.\nWrestleMania 2 si tenne l'anno successivo e si svolse in tre diverse sedi nel paese, ossia il Nassau Veterans Memorial Coliseum a Uniondale (New York), il Rosemont Horizon a Rosemont (Illinois) e la Los Angeles Memorial Sports Arena a Los Angeles (California). Il main event vide Hulk Hogan sconfiggere King Kong Bundy in uno Steel Cage match e mantenere il WWF Championship.\nNel 1987, la WWF aument\u00f2 ancora il successo della compagnia producendo ci\u00f2 che \u00e8 stato considerato il picco del boom del wrestling degli anni ottanta, WrestleMania III, evento che ha portato 93.173 spettatori, il maggior numero di presenze per un evento al coperto nel Nord America e il pi\u00f9 grande numero di spettatori paganti nella storia del wrestling. In quello che fu presentato dalla WWF come \"the biggest main event in sports entertainment\" si sfidarono il WWF Champion Hulk Hogan e Andr\u00e9 the Giant, con in palio il titolo detenuto da Hogan. Il match fu vinto da Hogan, che sollev\u00f2 l'enorme Andr\u00e8 con una body slam tra il delirio del pubblico e in seguito lo schien\u00f2 dopo il suo running leg drop. Il match in s\u00e9 non fu tecnicamente bello, ma rappresent\u00f2 l'inizio dello sport-entertainment americano e rappresent\u00f2 per la prima volta la formula \"face vs. heel\" dove, nonostante l'heel sia imbattibile e domini tutto il match, il face riesce comunque a vincere; anche se oggi questo modo di vedere i match viene criticato, e bene o male \u00e8 stato superato dalla WWE, resta comunque la base dei match della federazione. Inoltre, questa edizione di WrestleMania venne anche ricordata per l'incontro tra il campione intercontinentale Randy Savage e lo sfidante Ricky Steamboat. Il match, vinto da quest'ultimo, \u00e8 considerato uno dei migliori match tecnici della storia della WWE.\nWrestleMania IV fu caratterizzata dal torneo per incoronare il nuovo WWF Champion. La finale regal\u00f2 a Randy Savage il suo primo titolo mondiale, che sconfisse nel main event \"The Million Dollar Man\" Ted DiBiase grazie all'aiuto di Hulk Hogan, che atterr\u00f2 con una sediata DiBiase. In quel periodo il WWF Championship era stato dichiarato vacante dopo che Andr\u00e8 the Giant, battendo Hulk Hogan a \"The Main Event\", regal\u00f2 il titolo proprio a DiBiase, uno dei finalisti del torneo.\nL'evento torn\u00f2 l'anno successivo ad Atlantic City con WrestleMania V, dove nel main event si affrontarono i due ex partner Hulk Hogan e Randy Savage. Hogan si aggiudic\u00f2 per la seconda volta il titolo del mondo.\nAnni 1990.\nCon WrestleMania VI, per la prima volta l'evento si tenne fuori dagli Stati Uniti, ossia allo SkyDome di Toronto, Ontario, Canada. Il main event fu il primo fra due face della federazione e il primo \"Champion vs. Champion\" match nella storia di WrestleMania: l'Intercontinental Champion Ultimate Warrior sconfisse il WWF Champion Hulk Hogan. Questo match fu importante quanto il main event di WrestleMania III: se quello infatti aveva stabilito la formula \"heel vs. face\", questo match \"face vs. face\" fu il prototipo dei match in cui due beniamini del pubblico, i due pi\u00f9 grandi della federazione, si sfidarono in una sorta di \"passaggio di testimone\": ad ogni modo, nonostante la vittoria, Warrior non fu in grado di essere il volto della federazione, e dovette sempre condividere questo ruolo con lo stesso Hogan e altre superstar.\nL'anno dopo l'evento ritorn\u00f2 negli Stati Uniti con WrestleMania VII, pi\u00f9 precisamente a Los Angeles. L'evento vide Hulk Hogan affrontare Sgt. Slaughter per il WWF Championship, mentre The Undertaker fece il suo debutto a WrestleMania sconfiggendo Jimmy Snuka. Da allora, Undertaker \u00e8 rimasto imbattuto in tutti i suoi match a WrestleMania (fino al 2014). Questa striscia d'imbattibilit\u00e0 \u00e8 stata classificata dal \"Daily Mirror\" come \"la settima striscia di vittorie nella storia dello sport\" (\u00e8 stata l'unica striscia vincente del wrestling da esser classificata nella lista).\nWrestleMania VIII e IX sono state le ultime due con Hulk Hogan nel main event: a WrestleMania VIII, Hogan ha affrontato Sid Justice in un match non titolato, mentre a WrestleMania IX l'avversario era Yokozuna, questa volta con in palio il WWF Championship; in entrambe le occasioni ha trionfato Hogan.\nLa decima edizione dell'evento, ossia WrestleMania X, vide il suo ritorno al Madison Square Garden. L'evento vide la vittoria di Owen Hart sul suo fratello maggiore Bret e un ladder match per l'Intercontinental Championship, in cui Razor Ramon sconfisse Shawn Michaels. Il main event dell'evento vide Bret Hart conquistare il WWF Championship contro Yokozuna.\nA WrestleMania XI, considerata da molti la peggiore WrestleMania di sempre, Bam Bam Bigelow venne sconfitto nel main event dal giocatore di football Lawrence Taylor, in un match molto deludente.\nLa WWF si rifece l'anno dopo puntando tutto sul main event: a WrestleMania XII, Shawn Michaels sconfisse Bret Hart nel primo Iron Man match di 60 minuti della WWF, vincendo cos\u00ec il WWF Championship per la prima volta. L'incontro \u00e8 considerato uno dei match pi\u00f9 tecnici di sempre.\nA WrestleMania 13 inizi\u00f2 l'ascesa di Stone Cold Steve Austin, che ha affrontato Bret Hart in un Submission match vinto da Hart; tuttavia, Stone Cold non si arrese mai, ma svenne chiuso nella \"Sharpshooter\": questo match \u00e8 considerato uno dei pi\u00f9 significativi di sempre. Nel main event, The Undertaker ha sconfitto Sycho Sid, vincendo il suo secondo titolo mondiale.\nA WrestleMania XIV, The Undertaker affront\u00f2 e sconfisse suo fratello Kane in uno dei match pi\u00f9 difficili della carriera del Deadman (Ci sono volute la bellezza di tre Tombstone Piledriver per vincere il match), mentre Stone Cold Steve Austin conquist\u00f2 per la prima volta il titolo del mondo contro Shawn Michaels, dando cos\u00ec ufficialmente inizio all'Attitude Era. Da ricordare il fatto che nel main event fosse presente il pugile Mike Tyson come \"special enforcer\" a bordo ring; la sua presenza (ottenuta tramite un milionario contratto a gettone) diede ulteriore visibilit\u00e0 alla compagnia in un periodo di crisi.\nL'anno successivo, a WrestleMania XV, Austin sconfisse The Rock riconquistando il WWF Championship. Questo fu il primo di diversi incontri a WrestleMania fra Steve Austin e The Rock, in una rivalit\u00e0 che coinvolse due dei simboli dell'Attitude Era.\nAnni 2000.\nA WrestleMania 2000 (che fu l'unica edizione a non avere dei single match) si svolse il primo Triangle Ladder match della storia, che vide sfidarsi Hardy Boyz, Dudley Boyz ed Edge e Christian per i titoli di coppia. Il main event vide il WWF Champion Triple H (con Stephanie McMahon) difendere con successo il suo titolo, divenendo il primo Heel ad uscire dal main event di WrestleMania come vincitore, contro tre sfidanti: The Rock (con Vince McMahon), Mick Foley (con Linda McMahon) e Big Show (con Shane McMahon), nel primo fatal four-way main event di Wrestlemania.\nA WrestleMania X-Seven, considerata da molti la pi\u00f9 grande Wrestlemania di sempre e la fine dell'Attitude Era, si affrontarono nel main event i due beniamini delle folle, ossia il \"Texas Rattlesnake\" Steve Austin e il \"People's Champ\" The Rock, con il primo che divenne nuovo WWF Champion grazie all'aiuto di Vince McMahon, che nella stessa serata era stato sconfitto da suo figlio Shane in uno Street Fight Match. Altri match furono il secondo TLC Match della storia in cui Edge &amp; Christian sconfissero Hardy Boyz e Dudley Boyz, un match tra Kurt Angle e Chris Benoit e un co-main event tra Undertaker e Triple H. Nel mezzo dello show un'emozionante gimmick battle royal ha fatto tornare indietro nel tempo i fans. WrestleMania X-Seven fu l'apice dell\"'Era Attitude\". Fu anche la prima WrestleMania tenutasi dopo la dissoluzione dell'eterna rivale della WWF, ossia la World Championship Wrestling (WCW), e la fine della guerra del luned\u00ec sera.\nWrestleMania X8 fu l'ultima edizione prodotta con la sigla WWF e vide nel main event Triple H sconfiggere Chris Jericho vincendo cos\u00ec il WWE Undisputed Championship. Ma il match che si aspettava di pi\u00f9 fu tra il simbolo dell'Era Gimmick, Hulk Hogan, contro il simbolo di quel periodo, The Rock: in uno dei primi match della storia The Rock sconfisse Hogan facendo cos\u00ec un passaggio di testimone, e a fine match Hogan effettu\u00f2 un turn face. Steve Austin e The Undertaker sconfissero rispettivamente Scott Hall e Ric Flair; questi ultimi, insieme ad Hogan, erano tornati dopo anni in WWF dopo il fallimento della WCW dell'anno precedente. Fu quindi l'inizio della Ruthless Aggression Era.\nWrestleMania XIX vide l'ultimo match di Steve Austin, in cui Stone Cold affront\u00f2 The Rock per la terza volta a WrestleMania, finendo la loro lunga faida con una sconfitta dopo due vittorie a WM. Hulk Hogan sconfisse Vince McMahon e Shawn Michaels partecip\u00f2 alla sua prima WrestleMania dopo cinque anni, sconfiggendo Chris Jericho. Venne difeso per la prima volta il World Heavyweight Championship, con il campione Triple H che difese con successo la cintura contro Booker T, mentre nel main event della serata Brock Lesnar sconfisse Kurt Angle vincendo cos\u00ec il WWE Championship, ma infortunandosi al collo; questa Wrestlemania \u00e8 ritenuta una delle pi\u00f9 belle di sempre.\nLa World Wrestling Entertainment celebr\u00f2 la ventesima edizione di WrestleMania al Madison Square Garden con WrestleMania XX. Nei primi due main event della serata, l'evento vide la difesa del WWE Championship da parte del campione in carica Eddie Guerrero su Kurt Angle, e il ritorno di The Undertaker con la gimmick del \"Deadman\" e la sua vittoria contro Kane. Nella card ci fu anche l'incontro fra The Rock e Mick Foley contro Batista, Randy Orton, e Ric Flair dell'Evolution, e il match fra Brock Lesnar e Bill Goldberg con Steve Austin come arbitro speciale. Questo match deluse moltissimo e viene definito come uno dei pi\u00f9 brutti di sempre. L'evento vide l'ultimo match di The Rock fino alle Survivor Series del 2011, l'ultimo di Lesnar fino ad Extreme Rules 2012 e l'ultimo match in WWE di Goldberg fino alle Survivor Series del 2016. Fu reintrodotta in questa occasione l'WWE Hall of Fame, con una cerimonia annuale indotta la sera prima di WrestleMania. Nel terzo e ultimo main event della serata venne organizzato il primo triple threat main event di Wrestlemania della storia: Shawn Michaels vs Triple H vs Chris Benoit per il World Heavyweight Championship. In uno dei match pi\u00f9 emozionanti della storia, in cui la folla prese parte viva all'incontro esultando per Benoit, quest'ultimo si aggiudic\u00f2 il titolo e dopo il match festeggi\u00f2 con l'amico Eddie Guerrero che intanto aveva difeso con successo il suo WWE Title contro Kurt Angle. I due amici festeggiarono la loro vittoria a Wrestlemania XX entrambi da campioni del mondo circondati da coriandoli, in uno dei momenti pi\u00f9 emozionanti della Ruthless Aggression Era e di Wrestlemania.\nA WrestleMania 21 fu introdotto il Money in the Bank ladder match, ossia un six-man ladder match con in palio una valigetta sospesa sul ring contenente un contratto che garantiva al partecipante del match (in quell'edizione solo di Raw) una shot al titolo del mondo da incassare in qualsiasi istante e in qualsiasi luogo entro la WrestleMania dell'anno successivo: al termine di un match spettacolare, Edge vinse, avendo la meglio su Chris Jericho, Chris Benoit, Christian, Shelton Benjamin e Kane. Nei main event il WWE Championship e il World Heavyweight Championship passarono rispettivamente nelle mani di John Cena e Batista che sconfissero John \"Bradshaw\" Layfield e Triple H nei loro match. Mentre il main event per il World Title rispett\u00f2 le aspettative anche pi\u00f9 del dovuto (con Batista che causa addirittura un cruento bladejob a Triple H), l'incontro per il WWE Championship deluse molto in termini di spettacolarit\u00e0 e longevit\u00e0, e nonostante la vittoria finale di Cena il match era risultato un incontro a senso unico ovvero totalmente dominato dall'ex campione JBL. L'evento vide anche il ritorno di Stone Cold Steve Austin dopo un anno di pausa, mentre Kurt Angle sconfisse Shawn Michaels in un bellissimo match inter-promozionale.\nIl Money in the Bank ladder match si tenne anche a WrestleMania 22 come un six-man interpromotional match dove il vincitore avrebbe conquistato una shot per uno dei due titoli del mondo a sua scelta: il match venne vinto da Rob Van Dam. Il World Heavyweight Championship pass\u00f2 nelle mani di Rey Mysterio, che sconfisse Randy Orton ed il campione Kurt Angle in un Triple Threat match, vincendo il suo primo titolo del mondo. Nel main event John Cena mantenne il WWE Championship, sconfiggendo Triple H. Uno dei punti forti di questa edizione fu lo splendido Hardcore match tra Edge e Mick Foley, vinto dal wrestler canadese grazie ad una Spear attraverso un tavolo infuocato. La card vide, inoltre, Shawn Michaels battere Vince McMahon in un No Holds Barred match.\nIl Money in the Bank ladder match si tenne anche a WrestleMania 23 come un interpromotional eight-man match dove lottarono wrestler di Raw, ECW e SmackDown: a trionfare fu Mr. Kennedy. Nel main event, John Cena conserv\u00f2 il suo WWE Championship contro Shawn Michaels, mentre per quanto riguarda il roster di SmackDown ci fu la vittoria del World Heavyweight Championship da parte di The Undertaker (sconfiggendo Batista, allungando la sua striscia vincente sul 15 - 0 e conquistando per la prima volta il World Title). Per quanto riguarda gli incontri non titolati, Donald Trump batt\u00e9 Vince McMahon nella \"Battle of the Billionaires\" con arbitro speciale Steve Austin grazie alla vittoria dell'ECW World Heavyweight Champion, Bobby Lashley, su Umaga. Wrestlemania 23 fu inoltre l'ultima Wrestlemania della Ruthless Aggression era, in quanto dal 2008 in poi la WWE pass\u00f2 all'era PG.\nA WrestleMania XXIV Shawn Michaels sconfisse Ric Flair nel match che segn\u00f2 il ritiro di quest'ultimo, mentre il Money in the Bank ladder match vide sette partecipanti provenienti dai tre roster di Raw, ECW e SmackDown: a triofare fu CM Punk. L'ECW Championship fu difeso per la prima volta in un'edizione di WrestleMania, con Kane che divenne nuovo ECW Champion in un tempo record di 8 secondi (battendo di fatto il record del match pi\u00f9 veloce nella storia di WrestleMania appartenente a King Kong Bundy), sconfiggendo il campione Chavo Guerrero. Nei due main event Randy Orton conserv\u00f2 il WWE Championship dall'assalto di John Cena e Triple H, mentre The Undertaker vinse il World Heavyweight Championship per il secondo anno consecutivo sconfiggendo Edge nel main event della serata per sottomissione. In un incontro che ebbe una maggior fama nei media di tutti gli States, il campione di boxe Floyd Mayweather Jr. sconfisse Big Show. Questo evento fu la seconda WrestleMania tenutasi in un'arena all'aperto (dopo l'edizione numero IX).\nWrestleMania XXV vide la vittoria di Chris Jericho contro i WWE Hall of Famer Roddy Piper, Jimmy Snuka e Ricky Steamboat in un 3 on 1 Handicap match con interventi di Ric Flair e l'attore Mickey Rourke. Il WWE Intercontinental Championship fu difeso per la prima volta da WrestleMania X8 con la vittoria di Rey Mysterio su John \"Bradshaw\" Layfield (con quest'ultimo che si ritira), mentre il Money in the Bank ladder match vide sette partecipanti provenienti dai tre roster di Raw, ECW e SmackDown: a trionfare fu CM Punk per il secondo anno consecutivo. John Cena sconfisse Edge e The Big Show conquistando il World Heavyweight Championship, mentre nel main event Triple H conserv\u00f2 il WWE Championship contro Randy Orton in un match abbastanza deludente. Il match della serata fu l'attesissimo incontro tra Undertaker e Shawn Michaels, da molto definito il pi\u00f9 grande match nella storia di WrestleMania e della WWE in generale: dopo che entrambi ebbero sfoderato le loro tecniche migliori, Undertaker riusc\u00ec a eseguire un Tombstone su Shawn Michaels, e straordinariamente HBK riusc\u00ec a evitare lo schienamento; il match si concluse quando Michaels, volendo fare un moonsault, venne preso da Undertaker e sub\u00ec un'ennesima Tombstone da cui venne sconfitto.\nAnni 2010.\nA WrestleMania XXVI il match pi\u00f9 atteso \u00e8 stato il rematch tra Shawn Michaels e The Undertaker, concluso con la vittoria del Becchino che ha allungato la sua striscia vincente a WrestleMania (18-0) e che ha comportato il ritiro di Shawn Michaels dalle scene: infatti il match era uno streak vs career. Shawn Michaels sub\u00ec ben tre Tombstone, tra cui uno fuori dal ring e uno con un salto, e si dovette arrendere al terzo, mettendo fine alla sua carriera. L'evento ha visto anche la vittoria del WWE Championship da parte di John Cena su Batista e la difesa del World Heavyweight Championship da parte di Chris Jericho su Edge. Dopo il ritorno di Bret Hart in WWE, che mancava dallo Screwjob di Montr\u00e9al (1997), Hart sconfisse Vince McMahon in un no-holds barred match con presenti i membri della famiglia Hart. Il Money in the Bank ladder match, l'ultimo a disputarsi a WrestleMania, vide dieci partecipanti provenienti dai due roster di Raw e SmackDown: a trionfare fu Jack Swagger. Questa fu la terza WrestleMania tenutasi in un'arena all'aperto (dopo le edizioni IX e XXIV).\nWrestleMania XXVII ha visto il ritorno di The Rock, dopo sette anni d'assenza, come presentatore dell'evento. Il match pi\u00f9 importante della card \u00e8 stata la sfida tra Triple H e Undertaker. Triple H cerc\u00f2 di vendicare la sconfitta di Shawn Michaels contro The Undertaker dell'anno precedente, ma senza riuscirci. Undertaker dimostr\u00f2 una resistenza straordinaria, resistendo a due Spinebuster (di cui uno sul tavolo dei commentatori), tre Pedigree e un Tombstone, oltre a svariate sediate, e vincendo alla fine facendo cedere Triple H alla Hell's Gate; il Dead Man vinse anche questo incontro portando la sua serie di vittoria a 19-0.\nTrish Stratus ha lottato nella sua prima WrestleMania dalla 22\u00aa edizione, in un Mixed Six-Stars Tag Team Match con John Morrison e la star di \"Jersey Shore\" Nicole \"Snooki\" Polizzi sconfiggendo le LayCool e Dolph Ziggler. I commentatori della WWE Michael Cole e Jerry Lawler si sono affrontati in un incontro con Stone Cold Steve Austin come arbitro speciale. Il World Heavyweight Champion Edge sconfisse lo sfidante e vincitore della Royal Rumble 2011 Alberto Del Rio, e The Rock chiuse l'evento salutando i fan dopo aver attaccato John Cena e The Miz, affrontatisi nel main event, vinto da The Miz con l'aiuto determinante di Rock, conservando cos\u00ec il suo WWE Championship.\nWrestleMania XXVIII si \u00e8 svolta al Sun Life Stadium di Miami Gardens, in Florida, dove abbiamo avuto l'occasione di vedere per la prima volta John Cena e The Rock confrontarsi uno contro uno nel match con pi\u00f9 hype della storia di Wrestlemania, vinto da The Rock con molta difficolt\u00e0. Un altro incontro che ha lasciato il segno in questa 28\u00aa edizione dello showcase of immortals \u00e8 stato sicuramente il rematch tra Triple H e Undertaker, l'End of an Era. In questo match arbitrato da Shawn Michaels e nella gabbia dell'Hell in a Cell, Triple H diede moltissimi colpi di sedie e martello ad Undertaker, e quest'ultimo non si arrese nemmeno quando sub\u00ec uno Sweet Chin Music e un Pedigree da parte dei due D-X; il match fu vinto da Undertaker al secondo Tombstone, portando la streak sul 20-0. Abbiamo anche visto John Laurinaitis diventare GM assoluto di Raw e di Smackdown, in un match a coppie 6 VS 6 contro il Team di Theodore Long, che \u00e8 stato a guardare mentre perdeva il suo posto nello show blu per colpa di un'intromissione di Eve Torres, che voleva essere al centro dell'attenzione mentre Zack Ryder eseguiva il suo Browski Boot su The Miz, che approfittando della distrazione del Ragazzo di Long Island esegue la sua Skull Crushing Finale portando a casa il match (Ci\u00f2 nonostante, due mesi dopo, il trionfo di Laurinatiis ebbe per\u00f2 vita breve). Inoltre nell'incontro valido per il WWE Championship, il campione CM Punk ha avuto la sua vendetta contro Chris Jericho, difendendo il titolo. Vittoria anche da parte di Sheamus che sconfigge Daniel Bryan nel match di apertura di Wrestlemania in 18 secondi netti, grazie al suo Brogue Kick, diventando il nuovo World Heavyweight Champion. Questa fu la quarta WrestleMania tenutasi in un'arena all'aperto (dopo le edizioni IX, XXIV e XXVI).\nA WrestleMania 29 \u00e8 avvenuto il rematch tra John Cena e The Rock nel main event, in cui Cena riusc\u00ec a vincere il WWE Championship. Gli altri main event furono Undertaker vs CM Punk, in cui dopo un epico match, con un CM Punk che porter\u00e0 al limite il deadman, che per\u00f2 riuscir\u00e0 a portare la streak sul 21-0, e Triple H vs Brock Lesnar in un No Holds Barred match, con Shawn Michaels che accompagnava Triple H. The Game riusc\u00ec a trionfare, sebbene Lesnar si sia ripreso la rivincita nel PPV successivo, Extreme Rules. Inoltre, Alberto Del Rio riusc\u00ec a difendere il World Heavyweight Championship dall'assalto di Jack Swagger. Questa fu la quinta WrestleMania tenutasi in un'arena all'aperto (dopo le edizioni IX, XXIV, XXVI e XXVIII).\nA WrestleMania XXX, il main event fu il Triple Threat match tra il campione Randy Orton, Batista (che ritorna in WWE dopo quattro anni) e Daniel Bryan, quest'ultimo uscito vincitore dalla sfida contro Triple H nell'incontro di apertura. A vincere il WWE World Heavyweight Championship sar\u00e0 l'idolo della folla Daniel Bryan. L'altro main event \u00e8 stato Undertaker vs. Brock Lesnar, in cui The Phenom, nello sgomento e silenzio totale della folla presente al Superdome, New Orleans, \u00e8 uscito sconfitto, vedendo la sua Streak interrotta sul 21-1.\nL'edizione di WrestleMania 31 verr\u00e0 ricordata soprattutto per il suo main event: infatti, durante il match per il WWE World Heavyweight Championship tra il campione Brock Lesnar e Roman Reigns, Seth Rollins ha incassato il suo Money in the Bank contract, trasformando la contesa in un Triple Threat match, vinto da lui, diventando non solo il primo ad incassare il Money in the Bank a WrestleMania ma anche il primo ad incassarlo a match in corso. Nella stessa serata si \u00e8 svolto uno storico match, tra il capo dell'Authority Triple H, simbolo della WWE, e Sting, leggenda della WCW, fallita nel 2001 e acquistata dalla WWE. Al termine del match, dove sono intervenute due delle pi\u00f9 importanti stable di ogni tempo, la D-Generation X (Road Dogg, Billy Gunn &amp; X-Pac) in favore di The Game, e dell'nWo (Hulk Hogan, Scott Hall &amp; Kevin Nash) in favore di The Icon, a uscire vincitore \u00e8 stato Triple H grazie all'intervento di Shawn Michaels. Inoltre c'e stata la prima apparizione di The Undertaker dopo aver perso la sua Streak contro Brock Lesnar dell'edizione dello scorso anno affrontando e sconfiggendo Bray Wyatt. Daniel Bryan, dopo aver vinto il titolo mondiale nell'edizione precedente, vinse l'Intercontinental Championship in un Ladder match a 7 uomini, mentre John Cena batt\u00e9 Rusev, riconquistando lo United States Championship dopo 10 anni dall'ultima vittoria del suddetto titolo. Questa fu la sesta WrestleMania tenutasi in un'arena all'aperto (dopo le edizioni IX, XXIV, XXVI, XXVIII e 29).\nWrestleMania 32 ha battuto il record di presenze di WrestleMania III che era di 93.173 spettatori, ad annunciare i 101.763 spettatori di questa edizione \u00e8 stato The Rock. Nel main event Roman Reigns ha sconfitto Triple H vincendo cos\u00ec il WWE World Heavyweight Championship. Negli altri match dell'evento; The Undertaker ha sconfitto Shane McMahon in un Hell in a Cell match che prevedeva in caso di vittoria di Shane che quest'ultimo assumesse il controllo di \"Monday Night Raw\" e di conseguenza, in caso di sconfitta di Taker, questa sarebbe stata l'ultima WrestleMania del Phenom, Brock Lesnar ha sconfitto Dean Ambrose in un No Holds Barred Street Fight Match, Charlotte ha sconfitto Becky Lynch e Sasha Banks difendendo con successo il suo WWE Divas Championship che viene ritirato e vincendo il nuovo titolo femminile il WWE Women's Championship, Chris Jericho sconfigge AJ Styles in un Single match, i The League of Nations (Sheamus, Rusev, e Alberto Del Rio) hanno sconfitto il The New Day (Xavier Woods, Kofi Kingston e Big E.) in un six man tag team match e Zack Ryder ha vinto il Ladder Match a 7 uomini valido per il WWE Intercontinental Championship.\nWrestleMania 33 \u00e8 stata la prima WrestleMania, dall'edizione numero 29 del 2013, in cui sono stati messi in palio due titoli mondiali, il WWE Universal Championship di \"Raw\" (difeso per la prima volta nell'evento pi\u00f9 importante dell'anno) ed il WWE Championship di \"SmackDown Live\". Nel main event, Roman Reigns ha sconfitto The Undertaker in un No Holds Barred match, segnando la seconda sconfitta subita a WrestleMania per il \"Phenom\" (dopo quella contro Brock Lesnar di WrestleMania XXX); questo match \u00e8 stato, tra l'altro, speculato da molti come l'ultimo match dell'Undertaker in WWE. Per quanto riguarda i titoli mondiali precedentemente citati, Brock Lesnar ha sconfitto Goldberg, conquistando l'Universal Championship e Randy Orton ha sconfitto Bray Wyatt, diventando il nuovo WWE Champion. Kevin Owens ha battuto Chris Jericho, conquistando per la prima volta il WWE United States Championship, Seth Rollins ha sconfitto Triple H in un Non-Sanctioned match e nell'incontro d'apertura AJ Styles ha sconfitto il \"Commissioner\" di \"SmackDown Live\", Shane McMahon. Inoltre, c'\u00e8 stato il ritorno a sorpresa degli Hardy Boyz, che hanno vinto i WWE Raw Tag Team Championship. Questa \u00e8 stata la settima WrestleMania tenutasi in un'arena all'aperto (dopo le edizioni IX, XXIV, XXVI, XXVIII, 29 e 31).\nWrestleMania 34 ha visto nel main event, per la quarta volta consecutiva (secondo solo ad Hulk Hogan in quanto a main event consecutivi), Roman Reigns sfidare Brock Lesnar per il WWE Universal Championship, uscendone per\u00f2 sconfitto (nonostante la maggioranza aveva previsto una sua vittoria a causa di un possibile abbandono di Lesnar in vista di un suo ritorno nella UFC, mai verificatosi). AJ Styles difese il WWE Championship dall'assalto del vincitore della Royal Rumble Shinsuke Nakamura; durante questa edizione vi sono stati momenti storici come il debutto di Ronda Rousey in WWE al fianco di Kurt Angle contro Triple H e Stephanie McMahon in un Mixed tag team match, la conquista nell'opener di Seth Rollins dell'Intercontinental Championship che lo rese un Grand Slam Champion e i ritorni di The Undertaker, alla sua prima apparizione dopo il presunto ritiro dell'anno prima per sfidare e sconfiggere John Cena, e Daniel Bryan, al primo match dopo il grave infortunio che lo costrinse al ritiro nel 2016 per affrontare, insieme a Shane McMahon, Kevin Owens e Sami Zayn.\nWrestleMania 35 viene ricordata come la prima edizione dello show pi\u00f9 importante dell'anno ad avere nel main event un match femminile, il Winner Takes All Triple Threat Match con il palio sia il Raw Women's Championship che lo SmackDown Women's Championship tra Ronda Rousey, Charlotte Flair e Becky Lynch, con la vittoria di quest'ultima. Per quanto riguarda i titoli mondiali maschili, nell'opener dello show Seth Rollins ha sconfitto Brock Lesnar conquistando il WWE Universal Championship mentre Kofi Kingston ha sconfitto Daniel Bryan vincendo il WWE Championship. Il resto dello show ha visto il match di ritiro di Kurt Angle, sconfitto da Baron Corbin, il ritorno di Roman Reigns in un match uno contro uno contro Drew McIntyre dopo aver sconfitto la leucemia, la prima vittoria di Triple H su Batista (secondo lo stesso Batista, questo \u00e8 stato il suo ultimo match in WWE, avendo poi dichiarato il ritiro). Questa edizione di WrestleMania \u00e8 stata la prima dopo 19 anni senza The Undertaker.\nAnni 2020.\nWrestleMania 36, in origine, si sarebbe dovuta svolgere a Tampa, in Florida, tuttavia, la pandemia di COVID-19 (scoppiata ad inizio 2020 e diffusasi negli Stati Uniti a marzo) ha spinto la WWE a spostare la sede dell'evento al Performance Center di Orlando a porte chiuse e senza la presenza del pubblico, e si \u00e8 svolta in due serate (il 4 e il 5 aprile); inoltre, l'evento \u00e8 stato registrato il 25 e il 26 marzo 2020 e non mandato in diretta. Nel main event della prima serata The Undertaker \u00e8 tornato a lottare con la gimmick dell'\"American Badass\" e ha sconfitto AJ Styles in un Boneyard match, mentre altri momenti memorabili della prima met\u00e0 dell'evento sono stati: la vittoria di Becky Lynch su Shayna Baszler, confermandosi come Raw Women's Champion dopo un anno ininterrotto di regno, e la prima vittoria di un titolo mondiale di Braun Strowman, quando ha sconfitto Goldberg con in palio l'Universal Championship. Durante la seconda serata, Edge ha combattuto il suo primo match in singolo dopo nove anni, sconfiggendo Randy Orton in un Last Man Standing match e \"The Fiend\" Bray Wyatt ha sconfitto John Cena in un \"Firefly Fun House\" match. Nel main event, Drew McIntyre ha sconfitto Brock Lesnar, vincendo il WWE Championship."}
{"id": "124441", "revid": "124753615", "url": "https://it.wikipedia.org/wiki?curid=124441", "title": "Carlo Mont\u00f9", "text": "Partecip\u00f2 come ufficiale alla Guerra di Libia e alla Prima guerra mondiale, durante le quali fu pluridecorato al valor militare (3 medaglie d'argento e 2 medaglie di bronzo).\nDal 1914 in poi fu il pi\u00f9 attivo e appassionato promotore del movimento olimpico in Italia. Vicepresidente del CONI dal 1915, ne tenne la direzione in qualit\u00e0 di commissario fra il 1920 ed il 1921, fino all'elezione dell'avvocato Francesco Mauro. Durante questo periodo cur\u00f2 molto il coordinamento fra le varie federazioni sportive e miglior\u00f2 i rapporti fra di esse ed il Comitato Nazionale che divenne una federazione di federazioni. \u00c8 stato presidente della Federazione Schermistica Italiana dal 1919 al 1923. Prese la decisione di trasferire la sede del CONI a Roma. Fu membro del CIO dal 1913 al 1939. Dal 1945 al 1949 fu presidente della Federazione Italiana Canottaggio.\nBiografia.\nFiglio di Ernesto Mont\u00f9 e Ida Bosso, originari di Livorno Vercellese, ora Livorno Ferraris, entra nella Regia Accademia Militare di Torino il 1\u00ba ottobre 1886, per uscirne il 7 marzo 1889 come sottotenente dell'Arma di Artiglieria, assegnato alla Scuola di Applicazione Artiglieria e Genio di Torino. Trasferito nel 1890 ad Alessandria all\"'11\u00ba reggimento artiglieria\", viene dimissionato a domanda e passa ufficiale di complemento nel 1893. Nel 1891 aveva sposato Letizia Calani.\nAmante dello sport, tra il 1897 ed il 1898 Mont\u00f9 fece parte della , uno dei primi sodalizi calcistici italiani, partecipando anche al primo campionato di calcio italiano, disputato nel 1898, ove fu eliminato nella semifinale.\nSi laurea a Torino in Ingegneria Elettrotecnica, ed \u00e8 uno degli ultimi allievi di Galileo Ferraris. Nel periodo successivo si occupa di problemi inerenti alla trazione ferroviaria ed alla costituzione della Societ\u00e0 Aviazione Torino che, successivamente, divenne l'Aeroclub Torino. Nel 1911 viene richiamato sotto le armi a tempo indeterminato, col grado di capitano d'artiglieria, e viene assegnato al Regio Corpo di Spedizione in Libia. Date le sue precedenti esperienze aeronautiche viene assegnato al Corpo degli Osservatori Aerei e Lanciagranate. Nel corso di una missione di osservazione e bombardamento sulle truppe turche, al fianco del pilota Giuseppe Rossi, il 31 gennaio 1912, viene ferito a Emme-Dauer, presso Tobruk, dal fuoco nemico. \u00c8 rilevante che questo sia il primo successo del fuoco da terra contro un bersaglio aereo. Rientra in Italia definitivamente il marzo dello stesso anno, gli viene assegnata una medaglia d'argento al valor militare e viene promosso maggiore per meriti di guerra. Il 4 giugno 1912 viene rimesso in congedo definitivo.\nNel periodo antecedente la prima guerra mondiale entra in politica nel Partito Liberale Costituzionale, venendo eletto deputato nella 23\u00aa legislatura (1909-1913). Durante il suo mandato parlamentare sostiene con forza la necessit\u00e0 nazionale di sviluppare la tecnologia aviatoria e organizza a Torino, nell'aprile 1910, il 1\u00ba Congresso di Locomozione Aerea in Italia.\nIl 10 dicembre 1914 viene richiamato in servizio nell'esercito e trasferito il 10 marzo 1915 al Battaglione Scuola Aviatori.\nIl servizio militare non gli impedisce di accettare la carica di presidente della Federazione Italiana Giuoco Calcio, carica che svolse in modo proficuo e verso lo sviluppo del calcio italiano contribuendo attivamente soprattutto in ambito giovanile offrendo al Comitato Regionale Lombardo la prima \"Coppa Mont\u00f9\" per il primo campionato dei boys organizzato a livello federale, premio che successivamente rimise in palio anche durante la Guerra Mondiale. Il suo militarismo lo port\u00f2 tuttavia a drammatizzare la situazione politica internazionale, tentando pi\u00f9 volte di bloccare il campionato facendosi prendere dall'emozione dello scoppio della guerra fra le potenze straniere. Ci riusc\u00ec la mattina dell'ultima giornata, il 24 maggio 1915, giorno dell'entrata italiana nel conflitto, in totale assenza di motivi tecnici a riguardo. La palese ingiustizia verso il capolista del presidente George Davidson, che si vide cos\u00ec defraudato di due anni di ingenti investimenti economici provocando cos\u00ec una veemente polemica, fu sanata solo anni dopo con la ratifica a tavolino del settimo scudetto rossobl\u00f9.\nIl 30 ottobre 1916, dopo essere stato promosso tenente colonnello, viene messo al comando del \"30\u00ba Reggimento Artiglieria da Campagna (Bombardieri)\", al cui comando resta fino al 15 gennaio 1918, nel frattempo viene promosso colonnello. Dal gennaio 1918 \u00e8 trasferito in Francia. Il 10 giugno torna sul fronte italiano per prendere il comando del \"45\u00ba Reggimento Artiglieria da Campagna\". Alla fine della guerra viene nominato commissario civile per la regione di Cividale del Friuli. Nel corso della Prima Guerra Mondiale viene decorato due volte con la medaglia d'argento e due volte con la medaglia di Bronzo.\nRientrato nella vita civile si dedica allo sport. Dal 1919 al 1923 ricopre l'incarico di presidente della Federazione Schermistica Italiana. Si occupa anche del Comitato Olimpico Nazionale Italiano (CONI), di cui diviene nel 1920 commissario, per lasciare poi la presidenza nell'anno successivo all'ingegnere Francesco Mauro. Pur continuando a seguire il CONI, negli anni successivi \u00e8 coautore e direttore del comitato che scrive la Storia dell'Artiglieria Italiana.\nNel corso della seconda guerra mondiale dal 1\u00ba aprile 1943 \u00e8 al Ministero della Guerra con il grado di generale di divisione, senza assegni, con incarichi speciali. Dal 1945 alla sua morte \u00e8 presidente della Federazione Italiana Canottaggio (FIC). Viene messo definitivamente a riposo dall'Esercito in data 10 gennaio 1947, e muore il 19 ottobre 1949 a Bellagio.\nLa FIGC gli confer\u00ec il riconoscimento di \"pioniere del calcio italiano\" nel 1949.\nLe opere.\nScrive alcuni libri di argomento ferroviario nel periodo 1906-1910, ma la sua opera pi\u00f9 importante \u00e8 la monumentale \"Storia dell'Artiglieria Italiana\", che copre la storia dell'artiglieria in Italia dal Rinascimento alla Prima guerra mondiale."}
{"id": "124442", "revid": "1266208", "url": "https://it.wikipedia.org/wiki?curid=124442", "title": "Francesco Mauro", "text": "Biografia.\nFratello maggiore dell'arbitro Giovanni Mauro, fu uno dei massimi dirigenti federali F.I.G.C. degli anni a cavallo del primo conflitto mondiale.\nFu Presidente del Comitato Regionale Laziale della F.I.G.C. nella stagione 1914-1915. Nella stessa stagione aveva ricoperto la carica di Vicepresidente della Federazione.\nDurante la stagione 1919-1920, in coppia con Nino Resegotti, \u00e8 stato membro della Commissione Tecnica dell', vincitrice del suo secondo scudetto. Sempre nel 1920 divenne presidente del club, mantenendo la carica fino al 1923.\nAllo scoppio della Grande Guerra, avoc\u00f2 a s\u00e9 il titolo di Reggente pro tempore della Federazione, senza peraltro fosse stato nominato da alcun'assemblea, visto il perdurare delle ostilit\u00e0.\nNon arruolato perch\u00e9 aveva gi\u00e0 svolto il servizio militare obbligatorio quale ufficiale essendo laureato, e avendo un'attivit\u00e0 professionale propria, prefer\u00ec non partire volontario come fece il fratello Giovanni e rimase alla guida della F.I.G.C. durante tutto il periodo del Commissariamento iniziato all'inizio della stagione 1916-1917.\nAll'inizio della stagione 1917-1918 mise in palio un trofeo patrocinando in Lombardia la Coppa Mauro riservata alle squadre di Prima Categoria, torneo culminato con la mancata assegnazione del premio al a seguito delle roventi accuse mosse a lui ed ai collaboratori del Commissario Lombardo Mario Trinchieri, arbitro e segretario-dirigente dell'A.I.A., e del suo collaboratore Gian Guido Piazza,ex Legnano ed a quel momento dirigente del , in occasione del pasticcio causato dall'annullamento della partita Legnano-Internazionale (1-0) per (coatta) ammissione dell'irregolare rete segnata su fuorigioco dall'arbitro Rigoletto Trezzi di Milano.\nIl pasticcio caus\u00f2 le paventate dimissioni di diverse societ\u00e0 lombarde (Legnano, Enotria e Saronno) che misero a disposizione all'U.L.I.C. i propri giocatori e campi sportivi, malgrado il divieto fatto dall'Ingegnere, pena la radiazione dai ruoli federali.\nAlla prima Assemblea Federale del 13 aprile 1919, a guerra ultimata, fu proprio il Legnano a chiedere la testa dell'ingegnere, che peraltro dette le proprie dimissioni per fine mandato, dimissioni che furono respinte dall'Assemblea a pieni voti.\nOltre a essere stato presidente dell'Inter, ricopr\u00ec la stessa carica nel C.O.N.I. dal 1921 al 1923 e, nello stesso periodo, fu commissario della F.I.G.C..\nNel 1948 in occasione del 50\u00ba anniversario della F.I.G.C. fu insignito del titolo di \"pioniere del calcio italiano\"."}
{"id": "124443", "revid": "287204", "url": "https://it.wikipedia.org/wiki?curid=124443", "title": "Carlo Compans de Brichanteau", "text": "Biografia.\nFu membro della Camera dei deputati del Regno d'Italia dalla XIII alla XXIV legislatura del Regno d'Italia, dal 1876 al 1919.\nFu Sottosegretario al Ministero delle Poste e Telegrafi, dal 1889 al 1891 nel II Governo Crispi e Sottosegretario al Ministero dell'Agricoltura, Industria e Commercio, dal 1896 al 1897 nel III Governo Di Rudin\u00ec.\nNel 1910 presiedette un comitato che in seguito divenne la \"S.A.E.S. - Societ\u00e0 Anonima Esercizio Stadium\". Essa finanzi\u00f2 interamente la costruzione dell'imponente Stadium, il primo stadio di Torino e il pi\u00f9 grande stadio d'Italia mai realizzato.\nNel 1914 \u00e8 divenuto il primo presidente della storia del Comitato olimpico nazionale italiano; in precedenza era stato a capo dei Comitati temporanei organizzati rispettivamente per le Olimpiadi del 1908 e del 1912."}
{"id": "124445", "revid": "1573940", "url": "https://it.wikipedia.org/wiki?curid=124445", "title": "Esox lucius", "text": "Il luccio (Esox lucius ) \u00e8 un pesce di acqua dolce appartenente alla famiglia Esocidae dell'ordine Esociformes. \u00c8 caratterizzato dalla bocca a \"becco d'anatra\", dotata di denti robusti e acuminati.\nDistribuzione e habitat.\nQuesto pesce \u00e8 diffuso nel continente nordamericano, pressoch\u00e9 in tutti i bacini fluviali atlantici e del Pacifico. In Eurasia \u00e8 presente dalla Francia alla Siberia, compresa l'Italia. In Irlanda e Inghilterra \u00e8 presente in gran numero.\nIl luccio \u00e8 un utile e prezioso equilibratore naturale. Nella sua dieta preferisce selezionare prede morte o deboli o malate, inibendo anche l'eccessiva prolificit\u00e0 di altri pesci, ciprinidi soprattutto, i quali, sviluppandosi in numero eccessivo, potrebbero modificare l'equilibrio di alcuni ambienti.\nDescrizione.\nPu\u00f2 raggiungere 1,40 m di lunghezza e superare i 20 kg di peso (sono stati catturati esemplari di quasi 30\u00a0kg). La crescita e le dimensioni finali sono piuttosto variabili in relazione all'alimentazione e alla temperatura dell'acqua. In genere raggiunge i 20 cm durante il primo anno di vita e il metro in et\u00e0 adulta. Gli esemplari di maggiori dimensioni sono generalmente femmine. Il luccio ha la particolarit\u00e0 singolare di avere pi\u00f9 di 600 denti molto affilati sull'esoscheletro, pi\u00f9 quelli che ha sulla lingua.\nOltre che dalla bocca di grosse dimensioni, fornita di file di denti uncinati per meglio trattenere le prede una volta catturate, il luccio \u00e8 caratterizzato da una testa piuttosto grande rispetto al corpo, di forma allungata e schiacciata (per questo motivo \u00e8 noto in alcune regioni d'Italia come \"Luccio Papera\"). La colorazione varia a seconda dell'habitat e della colorazione dell'acqua: ventre bianco giallastro, dorso verde-bruno maculato scuro.\nLa forma corporale \u00e8 influenzata dalla corrente delle acque in cui vive: nelle acque in cui siano presenti correnti assume una fisionomia allungata, nelle acque ferme presenta un corpo pi\u00f9 tozzo.\nBiologia.\nRiproduzione.\nLe femmine, che raggiungono la maturit\u00e0 sessuale intorno ai 3-4 anni di et\u00e0, depongono le uova all'inizio della stagione primaverile in zone ricche di vegetazione; esse aderiscono alle piante acquatiche fino alla schiusa, quando le larve permangono attaccate agli steli vegetali per mezzo di un organo adesivo del capo e in pochi giorni assorbono completamente il sacco vitellino.\nAlimentazione.\n\u00c8 un predatore di altri pesci: caccia restando immobile fra le piante acquatiche in attesa che la preda si avvicini; in assenza di prede consone non disdegna rane, piccoli mammiferi, giovani uccelli acquatici ed il cannibalismo.\nSpecie affini.\nLe popolazioni di luccio presenti in Italia sono state descritte come nuova specie nel 2011 indipendentemente da due gruppi di autori, ovvero come \"Esox cisalpinus\" (Bianco e Delmastro, 2011) o \"Esox flaviae\" (Lucentini \"et al.\", 2011). Il primo nome \u00e8 stato ufficializzato, mentre il secondo \u00e8 accettato come sinonimo.\nPesca.\n\u00c8 considerato il re dei predatori d'acqua dolce. Si pesca a spinning oppure con il vivo o l'esca morta, sia a fondo che con il galleggiante. Generalmente si pesca individuando la tana o il posto dove presumibilmente \u00e8 in caccia: tronchi sommersi, canneti, erbai, tappeti di ninfee possono essere tutti posti dove l'esocide attende le sue prede in agguato. Nei grandi laghi spesso il luccio adotta una tecnica di caccia \"sospeso\", praticamente cacciando sotto i banchi di pesce di cui si nutre in quel determinato ecosistema (negli Stati Uniti questa tecnica \u00e8 nota come \"suspending pike\").\nBisogna porre attenzione quando lo si salpa poich\u00e9 \u00e8 dotato di denti affilati; \u00e8 consigliato l'uso dei guanti e del guadino e della presa opercolare: praticamente, quando il pesce \u00e8 ormai stanco si fa scivolare la mano con le 4 dita chiuse sotto una delle due branchie e la si lascia scorrere verso la punta della bocca fino ad arrivare all'osso mandibolare; questa presa \u00e8 sicura e assolutamente indolore per il pesce. \u00c8 importante non sorreggere il pesce in verticale per non creare lesioni spinali che potrebbero comprometterne la sopravvivenza. Prima del rilascio \u00e8 opportuno effettuare la riossigenazione del pesce.\nNella pesca \u00e8 indispensabile un terminale in acciaio, titanio o fluorocarbon di generose dimensioni (da 0,80\u00a0mm in su), perch\u00e9 il pesce con i denti potrebbe tranciare il filo e non \u00e8 raro che, soprattutto se di grandi dimensioni, ingoi tutta l'esca.\nTra le esche valide per insidiarlo si segnalano il morto manovrato e, per lo \"spinning\", \"spinnerbait\" di dimensioni generose (da 1 oz. in su), \"jerkbait\", \"swimbait\", come gli intramontabili \"minnow\", i rotanti e gli ondulanti, tutti di grandi dimensioni, esche siliconiche di vario tipo e forma, ma sempre di generose dimensioni per selezionare la taglia del pesce. L'attrezzatura per lo spinning dovr\u00e0 essere proporzionata alla potenza di questo splendido pesce, trecciato di almeno 40 libbre, alla fine della lenza madre si collegher\u00e0 un terminale di acciaio armonico o un finale di acciaio termo saldante (per evitare che i denti del luccio tronchino la lenza) che terminer\u00e0 con una girella proporzionata con relativo moschettone che d\u00e0 la possibilit\u00e0 di cambiare rapidamente l'artificiale. La canna dovr\u00e0 lanciare da 10 a 40 grammi almeno, anche se sono usate canne che lanciano oltre 120 grammi. Per la pesca dalla barca si utilizzano canne pi\u00f9 corte. Spettacolare \u00e8 la pesca \"top water\", effettuata con rane e \"walking the dog\", soprattutto in primavera ed estate.\nCucina.\nNel tratto lombardo del Po si possono trovare ottime ricette a base di luccio, che viene preparato in umido; da segnalare nel cremonese il \"Luccio alla Farnese\". \u00c8 anche un piatto tradizionale della cucina milanese.\nA Mantova il luccio viene preparato \"in salsa\", lessandolo in fumetto e poi lasciandolo riposare per parecchie ore, prima di servirlo, in una salsa composta di odori, capperi, peperoni, aceto, olio e fondo di cottura. Di solito \u00e8 accompagnato da fettine di polenta abbrustolita. Il \"Luccio in salsa di Marmirolo\", tipico del territorio di Marmirolo, in provincia di Mantova, che ha acquisito lo stato di \"De.C.O.\" (Denominazione comunale d'origine).\nIn Germania e nell'est europeo \u00e8 considerato un buon ingrediente ed esiste una grande variet\u00e0 di ricette di primi e secondi piatti a base di luccio.\nTuttavia nella moderna pesca sportiva del luccio si sta tendendo sempre pi\u00f9 a rilasciare il pesce catturato per non alterare il gi\u00e0 fragile equilibrio del luccio nelle acque pubbliche.\nAraldica.\nNel corso dei secoli, in Europa, il luccio \u00e8 diventato un simbolo araldico, usato nelle categorie di arme parlanti di alcune famiglie nobili, citt\u00e0 o associazioni: indicava diritti di pesca.\nAlcune citt\u00e0 europee, il cui simbolo araldico \u00e8 il luccio, sono:\nLa lisca di luccio \u00e8 presente sullo stemma della cittadina di Praroman, nelle vicinanze di Friburgo, Svizzera.\nA Passignano sul Trasimeno, in provincia di Perugia, l'ultima domenica di luglio di ogni anno si svolge il \"Palio delle Barche\" che vede contendersi quattro Rioni, tra cui il Rione \"Centro Due\", simboleggiato proprio dal luccio.\nPoesie.\nSul lungolago di Desenzano del Garda \u00e8 presente un tabellone con una poesia di Gino Benedetti, dedicata al luccio.\nUn\u2019antica leggenda greca narra che tale animale sia stato generato dall\u2019accoppiamento di Zeus, in forma eterea, con Era all\u2019interno delle acque del fiume Aliacmone."}
{"id": "124448", "revid": "125892181", "url": "https://it.wikipedia.org/wiki?curid=124448", "title": "Santuario di Santa Maria Addolorata", "text": "Il santuario di Santa Maria Addolorata si trova nel comune di Cernusco sul Naviglio, nella Citt\u00e0 metropolitana di Milano.\nStoria e descrizione.\nI primi documenti che riguardano la Chiesa risalgono al 1119, ma recenti ritrovamenti permettono di far risalire la costruzione almeno al IX secolo.\nA partire dal 1642 fu radicalmente trasformata, passando da una pianta a due navate asimmetriche, ad una sola navata. L'affresco della Madonna Addolorata nella cappellina esterna fu solo restaurato e non portato all'interno, cos\u00ec come aveva indicato il cardinale Federico Borromeo nel 1602.\nNel 1837 fu aperto il nuovo presbiterio, sfondando la parete ad est e fu posto il nuovo altare, separato dalla navata da una balaustra in marmo rosso variegato con specchiature rettangolari in marmo nero di Ravenna. Nell'altare furono anche collocate una statua in terracotta rappresentante Ges\u00f9 morto (XVII secolo) ed una della Vergine (XVIII secolo), in legno intagliato e dipinto, in cui si raffigura la tradizionale iconografia dell'Addolorata, in veste rossa e manto azzurro, entrambi a fiorami dorati, ed il petto trafitto da sette spade. Una nube, con teste di cherubini, in legno argentato, fa da basamento al simulacro. Nella chiesa si trova anche un Crocifisso ligneo del XVII secolo.\nUna vetrata datata al 1562, raffigurante la Piet\u00e0, probabilmente eseguita dalle scuole vetrarie bavaresi, venne collocata sulla facciata nel 1934.\nNel 1998 \u00e8 stato realizzato il nuovo portale in bronzo, su disegno di Felice Frigerio, nelle cui formelle viene raffigurato il tema di Maria Madre della Chiesa e recentemente \u00e8 stato inaugurato un nuovo altare.\nIl Santuario conserva una ricca raccolta di ex voto.\nLa festa del Santuario cade nella terza domenica di settembre.\nPellegrinaggi.\nIl Santuario \u00e8 parte del Cammino di Sant'Agostino e precisamente della \"foglia orientale\": risulta essere l'arrivo della prima tappa che parte dal Duomo di Milano."}
{"id": "124450", "revid": "144796", "url": "https://it.wikipedia.org/wiki?curid=124450", "title": "Prevosto", "text": "Quello di prevosto (o anche \"preposto\", in Toscana \"proposto\", in latino \"praepositus\") \u00e8 un titolo di cui si pu\u00f2 fregiare un presbitero della Chiesa cattolica che abbia un ruolo preminente in una chiesa o in un territorio; esso \u00e8 un titolo prelatizio. Il titolo di prevosto \u00e8 spesso confuso con il titolo di arciprete (che in rari casi \u00e8 ad esso equiparato) o di decano (il cui ufficio pu\u00f2 essere ricoperto anche da un sacerdote non necessariamente avente titolo di prevosto) ed in certi casi \u00e8 assegnato per tradizione o storicit\u00e0 ad un determinato parroco di una certa chiesa (es: in alcune parrocchie dell'Arcidiocesi di Milano) e di altre diocesi vicine, ad esempio la Diocesi di Lugano. \nIn alcune diocesi i prevosti non hanno solo un titolo onorifico, ma sono dei veri e propri vicari foranei incaricati di coordinare la pastorale in una porzione di territorio e con una certa autorit\u00e0 sui parroci delle diverse parrocchie che ricadono sotto quella determinata giurisdizione.\nEtimologia.\nIn corrispondenza con la sua origine etimologica dove \"pr\u00e6positus\" significa \"posto innanzi, posto al comando\", il termine si \u00e8 storicamente prestato ad indicare diversi tipi di funzionari, non solo nell'amministrazione ecclesiastica, ma anche in quella civile, posti a capo di qualche particolare servizio pubblico. \nPer esempio, in Francia ed in altri paesi il \"pr\u00e9v\u00f4t\" \u00e8 stato per lungo tempo, a partire dal medioevo, colui che era delegato ad amministrare le propriet\u00e0 reali, riscuotere le tasse e, soprattutto giudicare, divenendo col tempo la principale autorit\u00e0 giudiziaria di prima istanza. Ancor oggi nei paesi anglofoni il \"Provost Marshal\" \u00e8 il capo della polizia militare (a sua volta detta, a volte, \"provost\").\nIl prevosto nella Chiesa Ambrosiana.\nNell'Arcidiocesi di Milano, la figura del prevosto ha ricoperto soprattutto in passato un ruolo centrale nell'amministrazione dell'arcidiocesi stessa.\nLe prime testimonianze documentate di \"praepositi\" datano dal XII secolo e si riferiscono non soltanto alla citt\u00e0 di Milano, ma soprattutto al resto della Lombardia che apparteneva alla diocesi ambrosiana: i prevosti, infatti, erano a capo delle pievi che costituivano i territori del Ducato di Milano. Una delle sedi prepositurali oggi pi\u00f9 importanti, per esempio, \u00e8 quella di Lecco, che in passato era in una posizione strategica molto importante anche per i traffici commerciali con l'Europa settentrionale e per la difesa militare del Ducato.\nI prevosti ambrosiani avevano sede nelle citt\u00e0 capopieve e officiavano nella chiesa principale della citt\u00e0; ovviamente seguivano il rito ambrosiano per la celebrazione della liturgia (tranne nelle parrocchie che per ragioni storiche seguivano il rito patriarchino) e in alcuni periodi storici essi venivano nominati direttamente dalla curia pontificia.\nEssi godevano altres\u00ec del diritto di nominare i canonici delle proprie collegiate e di assegnare in beneficio le rendite di beni fondiari di possesso della loro pieve. Sul territorio di loro competenza, inoltre, stabilivano dei vicariati che venivano affidati ad altri preti e che in seguito si sarebbero evoluti nelle parrocchie \"foranee\" (ossia, le parrocchie che non si trovano in citt\u00e0).\nNel caso dei prevosti senza giurisdizione ecclesiastica su un territorio, questi si trovavano prevalentemente nella citt\u00e0 di Milano dove erano posti a capo delle basiliche pi\u00f9 antiche o insigni della citt\u00e0. Dal momento che il prevosto aveva anche il ruolo di prefetto del capitolo anche il duomo di Milano aveva e ha un proprio prevosto.\nCon la soppressione delle pievi (Sinodo diocesano del 1972 presieduto dal cardinal Giovanni Colombo), il titolo di prevosto \u00e8 divenuto esclusivamente onorifico anche nella diocesi di Milano, e in quanto tale \u00e8 oggi conservato come segno di distinzione e di merito per i parroci delle parrocchie pi\u00f9 grandi o insigni.\nSimbologia e insegne corali.\nPer il prevosto: abito nero, calze paonazze (oggi non pi\u00f9 in uso), fascia nera, rocchetto con la fodera dei paramani violacea, mozzetta nera, tricorno nero. Nelle occasioni pi\u00f9 solenni era prevista: cappa magna nera di seta con mozzetta nera. Nella tradizione ambrosiana, la cappa magna viene portata avvolta ma \"fluens\", non arrotolata come nella tradizione romana; essa \u00e8 inoltre di colore paonazzo, come pure la mozzetta di prevosti e canonici, per concessione di papa Pio XI a tutti i prevosti dell'arcidiocesi nel 1923. Tale tradizione, in utilizzo da tempo e concessa come privilegio in determinate parrocchie secondo privilegi esplicitamente concessi di volta in volta dai pontefici nella storia, \u00e8 stata implicitamente confermata per l'intera arcidiocesi di Milano dalla Sacra Congregazione Concistoriale nel 1905. Durante il periodo invernale, definito dalla prima domenica di ottobre a Pasqua, alla cappa magna si aggiungeva la pelliccia di ermellino o di coniglio bianco. Il prevosto aveva il tricorno con fiocco nero e portava un bastone distintivo del suo grado, chiamato ferula.\nPer il prevosto mitrato: alcune chiese e pievi avevano il diritto di un prevosto mitrato il quale, oltre alle insegne ordinarie di prevosto, aveva un fiocco di colore rosso sul tricorno, la veste talare violacea e, quando celebrava solennemente, aveva il diritto di utilizzare la mitria bianca.\nStemma.\nLo stemma di un prevosto si compone di cappello prelatizio nero con sei nappe nere pendenti per lato. Se \u00e8 mitrato, dietro lo scudo \u00e8 posto un pastorale velato con ricciolo rivolto verso sinistra. Se non \u00e8 mitrato il pastorale viene sostituito da una ferula se posto a capo di una pieve (effettiva o storica). Se l'incarico \u00e8 onorifico, lo scudo non riporta aste.."}
{"id": "124451", "revid": "3115", "url": "https://it.wikipedia.org/wiki?curid=124451", "title": "Lando Ferretti", "text": "Biografia.\nGli alterni rapporti con il fascismo.\nCombattente di due guerre, pluridecorato al valor militare, ferito sul Carso e sull'Adamello, capocorso alla scuola Normale di Pisa, laureato in lettere a Pisa e in legge a Pavia, \u00e8 stato fondatore e presidente del nel 1912 e nel comitato di redazione della Gazzetta dello Sport. Nel 1924 \u00e8 eletto deputato alla Camera nel listone fascista.\nAssunse la Presidenza del CONI dal 1925 al 1928. Nel 1929 \u00e8 rieletto deputato e sar\u00e0 confermato nel 1934 mentre nel 1939 fu consigliere nazionale della Camera dei Fasci e delle Corporazioni.\nDopo il successo italiano alle Olimpiadi di Amsterdam 1928 (7 medaglie d'oro vinte e quarto posto in classifica generale davanti, tra le altre, a Francia, Gran Bretagna e Giappone) fu chiamato a dirigere l'Ufficio Stampa del Capo del Governo e nominato poco dopo membro del Gran Consiglio del Fascismo.\nProsegu\u00ec, inoltre, la sua attivit\u00e0 giornalistica, dirigendo dal 1928 \u00abLo Sport fascista\u00bb e, dall'anno successivo, la rivista di cinema \u00abLo Schermo\u00bb, entrambi fino alla fine del fascismo (1943).\nPresidente onorario dell' e Commissario Straordinario della F.I.G.C., nomin\u00f2 la Commissione che compil\u00f2 la Carta di Viareggio ed introdusse il girone unico nel campionato di serie A. Dal 1931 fino alla sua espulsione dal Partito Nazionale Fascista nel 1939 fu presidente del Premio Viareggio.\nQuesta espulsione fu motivata dalla sua contrariet\u00e0 all'alleanza con la Germania di Hitler ed alle leggi antiebraiche. Fu presidente del comitato per le onoranze a Francesco Ferrucci e del Comitato per il bimillenario virgiliano.\nIl secondo dopoguerra.\nNel secondo dopoguerra si avvicina all'MSI, nelle cui liste \u00e8 eletto senatore della Repubblica per tre legislature, dal 1953 al 1968. Durante questo periodo \u00e8 stato anche eurodeputato e componente del comitato organizzativo delle Olimpiadi di Roma del 1960, nonch\u00e9 presidente del Panathlon. Fu il primo parlamentare a presentare una proposta di legge per far votare gli italiani all'estero nel 1955."}
{"id": "124453", "revid": "2175", "url": "https://it.wikipedia.org/wiki?curid=124453", "title": "Cernusco Asinario", "text": ""}
{"id": "124454", "revid": "2168371", "url": "https://it.wikipedia.org/wiki?curid=124454", "title": "Leandro Arpinati", "text": "Biografia.\nFiglio di un piccolo commerciante socialista del forlivese, sedicenne venne iscritto d'ufficio dal padre al PSI. Trasferitosi a Torino come ferroviere prima della Grande Guerra, torn\u00f2 a vent'anni nel paese natale e qui fond\u00f2 la sezione anarchica in concorrenza con la sezione socialista. Fece parte della Massoneria. Interventista, divenne amico del conterraneo Mussolini nel 1914. \nAdesione al fascismo.\nIl 23 marzo 1919, su richiesta di Mussolini, entr\u00f2 a far parte del \"Comitato dei Fasci di azione rivoluzionaria\", che allargava sul piano nazionale il \"Fascio di combattimento milanese\", fondato dallo stesso Mussolini a Milano in piazza Sansepolcro (adunata di Piazza Sansepolcro) il 21 marzo 1919. Dopo la dissoluzione del primo fascio di combattimento di Bologna (che era stato costituito il 10 aprile 1919), con Marcello Serrazanetti Arpinati fond\u00f2 qualche mese dopo il secondo, e assai pi\u00f9 duraturo, fascio di combattimento in quella citt\u00e0, del quale divenne segretario. Con lui, tra gli altri, Dino Grandi e Gino Baroncini.\nA Bologna divenne uno dei capi dello squadrismo della citt\u00e0 felsinea: in quegli anni di violenza, nel corso dei quali si consumarono numerosi omicidi, Arpinati fu arrestato varie volte: la prima volta nel novembre del 1919 a Milano, per fatti verificatisi a Lodi, e rimase in carcere per 46 giorni; la seconda volta il 20 settembre 1920 per l'assalto al \"Caff\u00e8 della Borsa\" di Bologna, noto ritrovo di socialisti, nel corso del quale mano ignota aveva ucciso l'operaio Guido Tibaldi: rimase in carcere in questo caso solo 3 giorni. \nUna terza volta fu arrestato assieme a Dino Grandi e Gino Baroncini, nel gennaio 1921, per aver violato il decreto del Governo che vietava l'uso delle armi nelle province emiliane. Ancora: a met\u00e0 marzo 1921 venne arrestato e portato nel carcere di Ferrara, poi rilasciato dopo pochi giorni; il 18 dicembre 1920 si autodenunci\u00f2 per l'aggressione ai deputati socialisti Genuzio Bentini e Adelmo Niccolai e rest\u00f2 in carcere per due giorni; nel luglio 1922, durante gli scontri di Cesenatico, cadde al suo fianco il segretario bolognese del Partito Nazionale Fascista (PNF) Clearco Montanari.\nAppartiene allo stesso periodo la cosiddetta strage di Palazzo d'Accursio, in Piazza Nettuno e Piazza Maggiore, a Bologna, il 21 novembre 1920, in cui Arpinati fu protagonista in qualit\u00e0 di organizzatore della spedizione punitiva. Convinto che dopo la presa del potere del partito fascista, si dovessero mutare le strategie politiche, nel 1923 disapprov\u00f2 l'uso della violenza fine a s\u00e9 stessa praticata dal fascio bolognese e si ritir\u00f2 dalla scena politica per un intero anno. Secondo altri autori, quel ritiro avrebbe avuto invece quale causa l'ingiusta accusa mossagli da Dino Grandi di aver acquistato due camion per le squadre fasciste.\nLa conquista del potere.\nNel 1921 fu eletto deputato del Regno nei Blocchi nazionali per il PNF (fino al 1924) e, dopo la Marcia su Roma, cui non partecip\u00f2, ritenendola \"una buffonata\", vicesegretario generale del Partito Nazionale Fascista (PNF). Rieletto alla Camera nel 1924 nel listone fascista, tra il 1924 ed il 1929 divenne federale provinciale del PNF di Bologna, Forl\u00ec, Rovigo e Treviso. Nel 1926 divenne vicesegretario generale del PNF e podest\u00e0 di Bologna, cariche che lasci\u00f2 nel 1929 per diventare sottosegretario agli Interni (fino al 1933); da notare che, essendo il ministro lo stesso Mussolini, di fatto - e spesso anche di diritto - fu lui che esercitava le funzioni ministeriali. Nel 1929 fu anche rieletto alla Camera. Fu membro del Gran Consiglio del Fascismo (agosto 1924-giugno 1925 e aprile 1926-aprile 1933).\nRicopr\u00ec molti incarichi in ambito sportivo: a cavallo tra il 1926 e il 1933 fu presidente della Federazione Italiana Giuoco Calcio (FIGC); nel 1925 fu vicepresidente della \"Federazione Italiana Sports Atletici\" (FISA) \u2013 divenuta l'anno dopo Federazione Italiana di Atletica Leggera (FIDAL) \u2013 e successivamente presidente della stessa dal 1927 al 1929; nel 1930 fu presidente della \"Federazione Italiana Rari Nantes\" (da lui ribattezzata Federazione Italiana Nuoto); dal 1931 al 1933 fu, come presidente del CONI, al vertice dello sport italiano. In FIGC diede il via all'importante riforma del campionato di calcio e ottenne l'organizzazione dei Mondiali del 1934. Per la stagione calcistica 1926-1927, in qualit\u00e0 di presidente, decise per la non assegnazione del titolo, vinto sul campo dal , a motivo di un presunto episodio di corruzione di un calciatore della da parte di un dirigente della squadra granata. Decise di non assegnare lo scudetto al , del quale era notoriamente tifoso, ritenendo che l'intero campionato 1926-1927 dovesse ritenersi falsato.\nRibelle ad ogni asservimento e adulazione, individualista fino all'estremo, era divenuto presto, dopo i primissimi anni di ardore rivoluzionario, \"una specie di conservatore liberale\", o meglio liberista, alla Pantaleoni. Era quindi contrario all'interventismo statale, contrarissimo al corporativismo, mentre il senso dello Stato, come tutore dell'ordine e del diritto, lo rendeva ostile all'ingerenza e all'autorit\u00e0 del partito. Egli veniva cos\u00ec a trovarsi in contrasto con le tendenze fondamentali del regime. Si aggiungeva a ci\u00f2 la sua straordinaria libert\u00e0 di parola, giudicante crudamente uomini e cose. Non aveva voluto imporre la tessera fascista ai funzionari del suo Ministero e ancor pi\u00f9 scandalose apparivano certe sue familiarit\u00e0 con antifascisti, perseguitati dal fascismo, quanto all'ostilit\u00e0 dichiarata nei confronti dello statalismo e del corporativismo fascista.\nIl declino e la morte.\nNegli anni del sottosegretariato (1929-1933) si cre\u00f2 cos\u00ec anche innumerevoli inimicizie, esordendo con il rifiuto della \"busta segreta\" (di denaro) che, secondo tradizione, veniva erogata al Ministro degli Interni, di cui egli esercitava le funzioni. Aveva per anni mantenuto un rapporto speciale con Benito Mussolini, che ne subiva fortemente l'ascendente. Il nuovo segretario del PNF, Achille Starace, present\u00f2 personalmente a Mussolini una lettera-denunzia il 3 maggio 1933, articolata in 17 punti di accusa: in essa ad Arpinati, definito da Starace il \"pontefice nero\", erano addebitate tra l'altro le amicizie, sempre coltivate, con noti antifascisti (quali Mario Missiroli, Giuseppe Massarenti, Torquato Nanni), le attivit\u00e0 contro il regime, le idee liberali e anticorporativiste.\nMussolini aveva gi\u00e0 messo a conoscenza Arpinati il 27 aprile 1933 delle accuse mosse contro di lui da Starace: il 1\u00ba maggio 1933 lasci\u00f2 l'incarico di sottosegretario agli Interni; il 31 ottobre 1933 fu espulso dal PNF.\nRitornato a Bologna e ritiratosi in una sua tenuta a Malacappa, presso Argelato (Bologna), Arpinati venne sospettato di tramare contro Mussolini: arrestato nella notte del 26 luglio 1934 sotto l'imputazione di avere mantenuto atteggiamento ostile alle direttive e all'unit\u00e0 del regime, venne inviato a Lipari per scontarvi cinque anni di confino. Il 19 luglio 1936 pot\u00e9 tornare a Malacappa, rimanendovi sotto stretta sorveglianza, agli arresti domiciliari nella sua azienda agricola. Nel 1939 la pena fu rinnovata per ulteriori 5 anni, ma venne poi prosciolto da Mussolini il 14 giugno 1940.\nNel 1943 aveva rifiutato l'invito, fattogli da Mussolini in persona, di aderire alla Repubblica Sociale Italiana, offrendogli il ministero dell'Interno o addirittura il ruolo di capo del governo; nascose invece nella sua tenuta ex prigionieri alleati e il Comitato di Liberazione Nazionale (CLN) gli garant\u00ec protezione.\nIl 22 aprile 1945 fu ucciso, davanti agli occhi della figlia Giancarla e dopo l'inutile tentativo dell'amico Torquato Nanni di fargli da scudo (perse anche lui la vita), da un gruppo di partigiani comunisti guidati da Luigi Borghi, nome di battaglia \"Ultimo\". Sulle circostanze della sua morte sono state formulate peraltro numerose versioni."}
{"id": "124457", "revid": "125618301", "url": "https://it.wikipedia.org/wiki?curid=124457", "title": "Giacomo Rondinella", "text": "Biografia.\nGiacomo Francesco Carmine Rondinella nasce a Messina il 30 agosto 1923, figlio di Ciccillo e Maria Sportelli, cantanti e attori specializzati nel repertorio napoletano. I genitori, inizialmente restii all'idea che il ragazzo ripercorresse le loro tracce, lo fanno crescere lontano dalle scene e lo iscrivono all'Istituto nautico.\nDurante la Seconda guerra mondiale viene arruolato in Marina, nel Reggimento \"San Marco\", e dopo l'Armistizio di Cassibile, lascia la divisa e si dedica al pugilato con scarsi esiti, dopodich\u00e9 decide di entrare nel mondo dello spettacolo, risultando vincitore ad un concorso di Voci Nuove indetto da Radio Napoli all'inizio del 1944. Inizia cos\u00ec una carriera come cantante melodico-sentimentale, diventando, in breve tempo, una delle star della canzone napoletana.\nNel 1945 partecipa alla rivista \"Imputati... alziamoci!\" di Michele Galdieri, dove interpreta per la prima volta la canzone \"Munasterio 'e Santa Chiara\", destinata a diventare un successo mondiale. Viene richiesto anche per alcuni spettacoli messi in scena da Garinei e Giovannini, quali \"Cantachiaro n. 2\" accanto alla Anna Magnani e Gino Cervi (1945), \"Sono le dieci e tutto va bene\" con la Compagnia Za-Bum (1946) e \"Black and White\" (1951); quindi \"Sotto i ponti del Naviglio\" di Alfredo Bracchi con Tino Scotti (1949) e \"La piazza\" di Galdieri con Carlo Dapporto (1952).\nAlto, prestante, di aspetto fisico gradevole, abbastanza fotogenico, piuttosto disinvolto, Rondinella non sfugge ai produttori cinematografici consapevoli del successo che il giovane cantante pu\u00f2 ottenere sullo schermo, soprattutto sul pubblico femminile, e dal dopoguerra in poi egli inizia una carriera cinematografica di tutto rispetto. Giunge a girare anche dieci film all'anno come nel 1954, ma \u00e8 spesso impegnato in dolciastre storielle sentimentali e drammoni a forti tinte. In altre circostanze viene utilizzato al meglio in film di buona fattura, con registi importanti quali Roberto Rossellini in \"Dov'\u00e8 la libert\u00e0...?\" o Leonardo Cortese in \"Violenza sul lago\", dove impersona un cinico e arrogante individuo, totalmente diverso dai bravi giovanotti da lui solitamente impersonati, cui si aggiungono spettacoli teatrali trasposti sullo schermo come \"Carosello napoletano\", al quale ha partecipato nel 1950.\nNel 1960, partecipa al 7\u00ba Festival della Canzone Citt\u00e0 di Roma, dove propone \u201cIo credo in te\u201d e \u201cNon dirmi di no\u201d, in abbinamento con Jula De Palma, e \u201cStella trasteverina\u201d, in abbinamento con Giorgio Consolini.\nNel 1961 partecipa al Giugno della Canzone Napoletana con la composizione \u201cE aspetto a te\u201d, eseguita in abbinamento con Fausto Cigliano. Partecipa poi al Festival di Sanremo 1962, dove propone, in abbinamento con Gesy Sebena, la canzone \u201cIl nostro amore\u201d. Nel 1963, debutta alla prima edizione del Cantagiro di Ezio Radaelli, proponendo la romantica \u201cCanto all'amore\u201d.\nBuona parte del suo successo \u00e8 dovuta anche a Tot\u00f2, che lo ammirava e gli ha affidato molte delle sue canzoni, come la celebre \"Malafemmena\", da lui portata al successo nel 1951, accanto a brani come \"Ischia mia\", \"Sulo\", \"Casa mia\", \"A chi non lo sapesse\", \"Isola d'oro\", \"Non voglio amare pi\u00f9\", fra i titoli pi\u00f9 noti.\nRondinella ha vissuto per molti anni a Toronto, dove ha gestito un teatro di rivista, e si \u00e8 poi ritirato dalle scene all'inizio degli anni novanta, salvo per la partecipazione al festival musicale in memoria di Enrico Caruso. Aveva inoltre altri sei fratelli, tra cui Luciano, anch'egli cantante e attore, ma con minore fortuna.\nSposatosi nel 1947 con Ada Alese, dalla quale nel 1949 ha avuto il figlio Roberto, prematuramente scomparso, \u00e8 rimasto vedovo nel 2013. \u00c8 morto il 26 febbraio 2015, all'et\u00e0 di 91 anni, nell'ospedale Sant'Andrea di Roma e seppellito nel cimitero di Palestrina, un piccolo comune della provincia di Roma."}
{"id": "124458", "revid": "1437722", "url": "https://it.wikipedia.org/wiki?curid=124458", "title": "Nomi e cognomi (album)", "text": "Nomi e cognomi \u00e8 il terzo album di Francesco Baccini, pubblicato nel 1992 dalla CGD."}
{"id": "124466", "revid": "123020570", "url": "https://it.wikipedia.org/wiki?curid=124466", "title": "Vicario generale", "text": "Vicario generale \u00e8 una carica prevista dal Codice di diritto canonico nel suo \"Libro II\" intitolato \"Il popolo di Dio\".\nIl can. 475 al comma 1 di questo Libro recita: \nPertanto \u00e8 una figura obbligatoria nelle diocesi cattoliche di rito latino.\nLa figura \u00e8 di norma unitaria, salvo alcune eccezioni previste nel secondo capoverso dello stesso canonico. Le eventuali eccezioni possono nascere dall'ampiezza della diocesi o dalla dimensione demografica della stessa.\nI compiti.\nRappresenta il vescovo, e cura i rapporti con le parrocchie e i vicariati, le concessioni degli \"imprimatur\", i rapporti con gli enti territoriali e della societ\u00e0 civile, l'amministrazione dei beni ecclesiastici e gli aspetti giuridici dei sacramenti e della loro celebrazione. In caso di Sede vacante, questi sostituisce temporaneamente il Vescovo fino alla nuova nomina.\nPertanto fanno riferimento diretto al Vicario Generale pi\u00f9 uffici, se esistono e se sono organizzati in tal modo (l'esempio \u00e8 tratto dall'Arcidiocesi di Bologna):\nSolitamente il vicario generale fa parte del consiglio di curia.\nOrdinariato Militare per l'Italia.\nNell'Ordinariato militare per l'Italia la qualifica di vicario generale militare \u00e8 attribuita al \"vice\" dell'Ordinario militare, assimilata al grado militare di maggior generale (generale di divisione), mentre vi sono vicari episcopali con la medesima potest\u00e0 ordinaria vicaria del vicario generale ma demandata a singole Forze Armate e ai quali viene attribuita l'assimilazione al grado militare di brigadier generale (generale di brigata)."}
{"id": "124467", "revid": "4252", "url": "https://it.wikipedia.org/wiki?curid=124467", "title": "Vicario episcopale", "text": "La figura del vicario episcopale \u00e8 prevista dal Codice di diritto canonico nel suo \"Libro II\" intitolato \"Il popolo di Dio\".\nIl Can. 476 recita: \nPertanto \u00e8 una figura facoltativa nelle Diocesi cattoliche di rito latino.\nLa figura, se presente, pu\u00f2 essere unitaria o in un numero diverso a seconda delle necessit\u00e0.\nI compiti.\nCome si evince dal \"Codice di diritto canonico\" i compiti sono sempre limitati e specificati, possono essere limitati ad una frazione del territorio diocesano o possono riguardare soltanto una parte ben definita dei compiti episcopali.\nIl vicario episcopale fa parte solitamente del consiglio di curia.\nInsegna.\nInsegna del vicario episcopale \u00e8 la ferula comune.\nAraldica.\nL'arma dei vicari episcopali \u00e8 uguale a quella dei prevosti salvo che essi non siano anche vescovi ausiliari. In tale caso usano le armi proprie di questo rango.\nDelegato episcopale.\nPer la prima volta nella Chiesa Cattolica, il 19 maggio 2020 la diocesi di Friburgo ha nominato una donna e laica come facente funzioni di un vicario episcopale. \nIl vescovo diocesano ha chiarito che, stante il diritto canonico vigente, la donna \u00e8 succeduta al vicario episcopale con la qualifica di delegata episcopale, ma senza le prerogative che la legge della Chiesa attribuisce ad un sacerdote, nell'ambito di una circoscrizione che aveva gi\u00e0 riservato ruoli di responsabilit\u00e0 a numerose laiche.\nSebbene il ruolo di delegato episcopale da quello di vicario episcopale, di diritto riservato ad un sacerdote, siano disciplinati da articoli differenti del codice di diritto canonico, il mandato e le deleghe sostanziali \"di fatto\" conferite dalla diocesi di Fribugo producono l'effetto di divenire \"di diritto\" membro del Consiglio episcopale e del Consiglio dei presbiteri ordinari con \"responsabilit\u00e0\" sul clero e poteri direttivi sugli enti ecclesiali.\nGi\u00e0 delegata del vicario episcopale Padre Pascal Marquard per la comunit\u00e0 di lingua tedesca negli otto anni precedenti, la teologa sessantenne Marianne Pohl-Henzen, sposata e madre di tre figli, sostenitrice del diaconato femminile, al ritiro dell'ex vicario \u00e8 stata confermata nel ruolo di delegata episcopale per la comunit\u00e0 di lingua tedesca del cantone di Friburgo, ma alla diretta dipendenza gerarchica dell'ordinario diocesano, di fatto succedendo al vicario come facente funzioni, fatte salve la possibilit\u00e0 di celebrare Messa e amministrare i sacramenti."}
{"id": "124470", "revid": "83531", "url": "https://it.wikipedia.org/wiki?curid=124470", "title": "Galaxia", "text": ""}
{"id": "124471", "revid": "84184", "url": "https://it.wikipedia.org/wiki?curid=124471", "title": "Gaiani", "text": ""}
{"id": "124474", "revid": "1806453", "url": "https://it.wikipedia.org/wiki?curid=124474", "title": "Ministrante", "text": "Il ministrante (dal latino \"ministrare\", \"servire\") \u00e8 propriamente un fedele laico (uomo o anche donna, se consentito dal vescovo diocesano) il quale svolge un servizio alla comunit\u00e0 cristiana, ai sacerdoti e ai diaconi durante la liturgia e nelle altre celebrazioni di preghiera. La Costituzione conciliare sulla Sacra Liturgia \"Sacrosanctum Concilium\" cita i \"ministranti\", definendo il loro servizio un \"vero ministero liturgico\". Si legge infatti: \nSiccome tale ruolo \u00e8 tradizionalmente svolto da ragazzi o giovani, i ministranti erano detti un tempo, e ancora oggi da alcuni ma impropriamente, chierichetti (vezzeggiativo di chierico).\nOltre alla chiesa cattolica ci sono servizi simili nelle chiese ortodosse, nella chiesa anglicana, e in alcune chiese protestanti. \nIl termine \"ministrante\" \u00e8 usato nella liturgia anche per indicare un ministro sacro incaricato di svolgere un determinato rito, come ad esempio nelle messe pontificali: il \"diacono ministrante\" \u00e8 quello che proclama il Vangelo per distinguerlo dagli altri detti \"diaconi assistenti\". \nAspetto canonico.\nNelle Chiesa latina.\nA livello giuridico, il servizio del ministrante \u00e8 legato a quello del ministro istituito (uno dei due ministeri, assieme a quello del lettore) detto \"accolito\". La Chiesa cattolica prevede che oltre all'accolito istituito si possa dare anche un ministero di accolito \"de facto\": i fedeli possono svolgere alcune funzioni dell'accolito, e questo \u00e8 quanto avviene con la funzione svolta dai ministranti (specialmente nella preparazione dei vasi sacri e delle incensazioni, o nell'adempiere a funzioni diverse come cerimoniere liturgico, o nell'assistenza di un vescovo, porgendo mitria e pastorale con la vimpa).\n\"Chierichette\".\nL'Istruzione \"Redemptionis sacramentum\" cos\u00ec si esprime:\nIn seguito a questa possibilit\u00e0 \u00e8 stato introdotto il termine improprio di \"chierichette\". Nelle diocesi di Treviso e di Milano, per non usare il termine \"chierichette\", \u00e8 stato introdotto quello di \"ancelle\", istituendo cos\u00ec una distinzione tra i maschi e le femmine ministranti, resa visibile spesso anche dall'abito, che per i chierichetti \u00e8 quello tradizionale (talare e cotta) e per le ancelle una tunica. Queste ultime poi spesso svolgono un servizio liturgico complementare a quello dei chierichetti: accoglienza, offertorio, scambio della pace, distribuzione dei foglietti degli avvisi.\nPrecedentemente il servizio all'altare era riservato ai maschi. In mancanza di maschi, le donne dovevano rispondere al sacerdote stando fuori dal presbiterio.\nNelle Chiese orientali.\nNella Divina liturgia bizantina delle Chiese ortodosse e cattolica il servizio di assistenza al sacerdote \u00e8 svolto essenzialmente dal diacono e dai suddiaconi detti anche ipodiaconi (dal greco \u1f51\u03c0\u03bf\u03b4\u03b9\u03ac\u03ba\u03bf\u03bd\u03bf\u03c2). Esistono anche gli equivalenti dei chierichetti, detti con parola greca \u201cpapadaki\u201d che significa \u201cpretini\u201d e possono essere solo maschi. Non si concepisce la presenza di molti chierichetti nel santuario (la parte della chiesa corrispondente al presbiterio delle chiese latine), si preferisce che ci siano pochi ministranti adulti, se poi vi sono i chierichetti si preferisce che essi siano guidati da un ministrante adulto, per preservare il raccoglimento che il luogo sacro richiede.\nDi solito l\u2019adulto che svolge stabilmente il servizio liturgico viene ordinato suddiacono dal vescovo; sugli altri ministranti, visto che devono accedere al santuario, il vescovo recita la preghiera specifica per chi si dedica al servizio ecclesiastico, poi benedice lo sticario e glielo fa indossare.\nTipi di servizio.\nDurante la celebrazione liturgica i ministranti aiutano il celebrante portando le ampolline, il messale, il comunichino (piattino della comunione) e altri oggetti liturgici.\nA seconda delle funzioni svolte il ministrante assume i seguenti nomi:\nCompiti.\nRito romano.\nNella Messa secondo il rito romano, i ministranti svolgono le seguenti funzioni, alcune delle quali sono essenziali per ogni celebrazione, altre, come l'uso dell'incenso, caratterizzano le celebrazioni pi\u00f9 solenni, secondo criteri di opportunit\u00e0 pastorale.\nRito ambrosiano.\nI compiti dei ministranti nel rito ambrosiano sono analoghi a quelli del rito romano. Una particolarit\u00e0 del rito ambrosiano \u00e8 la divisione in tre classi, ognuna delle quali avente una funzione durante la messa. Accanto ai ministranti vi \u00e8 il cerimoniere che li guida.\nEsistono tre ordini di chierichetti:\nRiti orientali.\nI ministranti accompagnano il sacerdote: entrando nel santuario normalmente non passano dalla \"porta reale\" (la porta centrale dell'iconostasi), ma dalle porte laterali, distribuiscono il pane benedetto o antidoro, nelle processioni liturgiche portano le candele, le croci e le icone.\nAbiti.\nNelle Chiese latine.\nLa norma generale stabilisce che: \"gli accoliti, i lettori e gli altri ministri laici possono indossare il camice o un'altra veste legittimamente approvata nella loro regione dalla Conferenza Episcopale\" (OGMR, n. 339). In mancanza di disposizioni specifiche, valgono le consuetudini e le eventuali indicazioni dell'ordinario (il vescovo), per cui gli abiti dei ministranti sono molteplici e differenti:\nNelle Chiese orientali.\nL'abito proprio dei ministranti \u00e8 lo sticario: veste liturgica dei ministri dalla forma di un camice con scollatura a girocollo, nella maggior parte delle volte confezionato in broccato. Per gli accoliti (e i cantori) pu\u00f2 essere di vari colori (solitamente oro, bianco e verde) ed \u00e8 decorato da galloni posti sia davanti sia dietro (due galloni paralleli che vanno dalle spalle ai piedi, uniti orizzontalmente da due galloni pi\u00f9 corti.\nI santi patroni.\nSono invocati come patroni dei ministranti: san Tarcisio, san Domenico Savio e san Luigi Gonzaga. \nIl santo patrono dei ministranti \u00e8 san Tarcisio, il protomartire dell'Eucaristia. Era un giovane cristiano di Roma che si offr\u00ec per portare l'eucaristia ad alcuni cristiani imprigionati. Egli venne ucciso da alcuni suoi coetanei che insospettiti dal suo non volersi fermare con loro a giocare e da qualcosa che teneva nascosto al petto cominciarono prima a prenderlo in giro, poi a provocarlo, infine, una volta accortisi che era cristiano e portava con s\u00e9 l'Eucaristia, a picchiarlo selvaggiamente. L'intervento del legionario romano Quadrato, anch'egli cristiano, serv\u00ec a liberarlo dalle mani dei suoi aggressori, ma Tarcisio era ormai esanime. \u00abMentre un gruppo di malvagi si scagliava su Tarcisio volendo profanare l'Eucaristia da lui portata, egli, colpito a morte, prefer\u00ec perdere la vita piuttosto che consegnare ai cani rabbiosi le membra celesti di Cristo\u00bb: sono le parole scritte nelle catacombe di san Callisto a Roma e che, giunte a noi attraverso varie testimonianze, ci raccontano proprio di Tarcisio. \nPatrono dei ministranti \u00e8 anche san Domenico Savio, allievo di don Bosco morto poco prima di compiere i 15 anni.\nDa molti \u00e8 invocato come santo patrono anche san Luigi Gonzaga o San Nicola di Bari.\nPastorale dei ministranti.\nI ministranti sono organizzati in gruppi liturgici parrocchiali con assistenti per la formazione e responsabili per l'organizzazione, a loro volta essi sono inseriti nei movimenti diocesani. \u00c8 bene che esista nelle diocesi un progetto pastorale per i ministranti. Si entra a far parte del gruppo dopo un periodo di prova e di formazione, ricevendo il mandato durante una celebrazione e impegnandosi a svolgere al meglio il servizio."}
{"id": "124480", "revid": "599013", "url": "https://it.wikipedia.org/wiki?curid=124480", "title": "Suore di Santa Marcellina", "text": "Le suore di Santa Marcellina sono un istituto religioso femminile di diritto pontificio: i membri di questa congregazione, dette popolarmente marcelline, pospongono al loro nome la sigla I.M.\nStoria.\nLa congregazione \u00e8 intitolata a santa Marcellina, sorella ed educatrice dei santi Ambrogio e Satiro: venne fondata da Luigi Biraghi (1801-1879) che, il 22 settembre 1838, introdusse la sua collaboratrice Marina Videmari e quattro sue compagne in una casa di Cernusco sul Naviglio che aveva intenzione di adibire a collegio; nel 1841 venne aperto una seconda scuola a Vimercate.\nL'arcivescovo di Milano Carlo Bartolomeo Romilli, ottenuta l'autorizzazione dell'imperatore Francesco Giuseppe I, dichiar\u00f2 canonicamente eretta la \"Congregazione delle Orsoline sotto l'invocazione di Santa Marcellina\" con decreto del 13 settembre 1852.\nL'istituto ottenne il pontificio decreto di lode da papa Leone XIII il 5 febbraio 1897 e venne approvato definitivamente dalla Santa Sede il 25 luglio 1899.\nBiraghi \u00e8 stato beatificato a Milano il 30 aprile 2006.\nAttivit\u00e0 e diffusione.\nLe marcelline si occupano dell'istruzione e dell'educazione cristiana della giovent\u00f9 e si dedicano all'apostolato missionario.\nOltre che in Italia, sono presenti in Gran Bretagna, in Svizzera, in Albania, in Benin, in Canada, in Messico e in Brasile: la sede generalizia \u00e8 a Milano.\nAl 31 dicembre 2005, la congregazione contava 711 religiose in 55 case."}
{"id": "124486", "revid": "1305772", "url": "https://it.wikipedia.org/wiki?curid=124486", "title": "Dipartimento di Boquer\u00f3n", "text": " \nIl dipartimento di Boquer\u00f3n \u00e8 il sedicesimo dipartimento del Paraguay, situato nella Regione Occidentale. Il capoluogo \u00e8 Filadelfia. \u00c8 il dipartimento pi\u00f9 esteso della nazione, con un'area di 91,669 km2.\nDivisione politica.\nIl dipartimento \u00e8 diviso in 3 distretti: \nNel 1992 il dipartimento Nueva Asunci\u00f3n \u00e8 stato unito con Boquer\u00f3n, ricreando effettivamente il dipartimento come nel 1945 quando venne diviso. Nel 1992 la capitale venne cambiata da Doctor Pedro P. Pe\u00f1a a quella attuale.\nGeografia fisica.\nGran parte del territorio \u00e8 occupato da una pianura arida, nella quale si possono trovare scarse paludi con acque salmastre. Il fiume principale \u00e8 il Pilcomayo, che attraversa fasi di aridit\u00e0 ad altre di presenza d'acqua. Le precipitazioni nella zona sono molto scarse. \nConfini.\nIl dipartimento di Boquer\u00f3n confina a nord con il dipartimento dell'Alto Paraguay, a est con i dipartimenti dell'Alto Paraguay e il dipartimento Presidente Hayes; a sud il fiume Pilcomayo lo separa dall'Argentina mentre a ovest il dipartimento confina con la Bolivia.\nStoria.\nAbitato per secoli da diverse trib\u00f9 indigene appartenenti a famiglie linguistiche anche molto diverse tra loro, il territorio del dipartimento ha cominciato il proprio sviluppo dopo lo stanziamento, a partire dal 1926, dei primi coloni mennoniti. Negli anni trenta la zona fu il teatro di operazioni della guerra del Chaco, che si concluse con la vittoria dell'esercito paraguaiano su quello della Bolivia.\nIl dipartimento.\nLa prima legge di divisione territoriale del paese cre\u00f2 nel 1906 la \"Regione Occidentale\", posta sotto amministrazione militare. Nel 1945 l'intera regione fu suddivisa in 3 dipartimenti, che divennero 5 nel 1973; nel 1992 il \"dipartimento di Nueva Asunci\u00f3n\" fu inglobato nel \"dipartimento di Boquer\u00f3n\", che torn\u00f2 ai confini del 1945.\nFino al dicembre del 2006 nel dipartimento esisteva un unico distretto, Mariscal Jos\u00e9 F\u00e9lix Estigarribia, che si identificava in pratica con il dipartimento stesso. In seguito sono stati costituiti i distretti di Loma Plata e di Filadelfia; quest'ultima localit\u00e0 era gi\u00e0 stata designata come capoluogo dipartimentale nel 1992.\nEconomia.\nL'attivit\u00e0 prevalente \u00e8 l'allevamento, in particolare la carne e i derivati del latte prodotti dalle colonie mennonite sono apprezzati in tutto il paese, ma anche in Brasile e Bolivia. Nel dipartimento viene prodotto oltre un terzo del latte destinato alle industrie del paese. \nLa produzione agricola \u00e8 condizionata dal regime delle piogge, vi si producono arachidi, cotone, sorgo. \nPer quanto riguarda l'industria prevalgono i settori alimentare e delle attrezzature agricole. \nRecentemente si \u00e8 sviluppato il turismo ecologico.\nPopolazione.\nIl dipartimento di Boquer\u00f3n, pur essendo territorialmente il pi\u00f9 esteso del paese, ha una tra le pi\u00f9 basse densit\u00e0 abitative del Paraguay, a causa dell'estrema aridit\u00e0 della maggior parte del suolo. Quasi la met\u00e0 degli abitanti \u00e8 costituita da indigeni, raggruppati in 56 diverse comunit\u00e0.\nNel dipartimento si trova inoltre un consistente numero di colonie di mennoniti originari della Germania."}
{"id": "124487", "revid": "110157", "url": "https://it.wikipedia.org/wiki?curid=124487", "title": "Dipartimento di Caaguaz\u00fa", "text": " \nIl dipartimento di Caaguaz\u00fa \u00e8 il quinto dipartimento del Paraguay situato nella parte centrale del paese. Il capoluogo \u00e8 la citt\u00e0 di Coronel Oviedo.\nDivisione politica.\nIl dipartimento \u00e8 diviso in 21 distretti:\nGeografia fisica.\nTerritorio.\nIl dipartimento di Caaguaz\u00fa \u00e8 situato nella parte centrale del paese. Il territorio \u00e8 attraversato da nord a sud dalla sierra di San Joaquin, che insieme ad altri rilievi laterali isolati, come quelli di Caray\u00f3 e di Monte del Rosario, forma la \"cordillera\" di Caaguaz\u00fa. I rilievi non superano i 200 m s.l.m. a ovest mentre verso est arrivano a superare i 250 m s.l.m. \nIl dipartimento \u00e8 attraversato da numerosi affluenti del fiume Paraguay, quali il Tebicuarym\u00ed, il Tobatiry, il Mbutuy e lo Hondo; la \"cordillera\" di Caaguaz\u00fa divide questi ultimi dai fiumi appartenenti al bacino idrografico del Paran\u00e1, come l'Acaray, l'Yguaz\u00fa, il Monday ed il Capiibary..\nClima.\nIl clima \u00e8 mite, la temperatura media annua \u00e8 intorno ai 22\u00a0\u00b0C. \u00c8 una delle regioni pi\u00f9 piovose del Paraguay, questo e il clima mite ne fanno un'area agricola molto importante.\nConfini.\nIl dipartimento confina a nord con i dipartimenti di San Pedro e Canindey\u00fa, a est con il dipartimento dell'Alto Paran\u00e1, a sud con il dipartimento di Guair\u00e1 e a ovest con il dipartimento di Cordillera.\nStoria.\nNei secoli XVI e XVII il territorio rimase fondamentalmente spopolato a causa delle cruente incursioni dei bandeirantes paulisti. Le prime comunit\u00e0 sul territorio furono fondate solo a partire dal XVIII secolo, dopo la nascita nel 1713 della citt\u00e0 di Curuguaty, oggi nel Dipartimento di Canindey\u00fa; nel 1746 i gesuiti fondarono la riduzione di San Joaqu\u00edn, mentre nel 1770 e nel 1790 nacquero rispettivamente le odierne Caraya\u00f3 e Caaguaz\u00fa. Nella parte orientale del dipartimento sono abbastanza comuni le colonie di origine straniera (mennoniti, britannici, tedeschi), sorte alla fine del XIX secolo in seguito ad una forte politica di immigrazione intrapresa dal Paraguay all'indomani della Guerra della triplice alleanza.\nIl dipartimento.\nNel 1906 la legge di divisione territoriale della Repubblica cre\u00f2 il dipartimento di Yh\u00fa; la riorganizzazione politica del 1945 impose l'attuale nome al dipartimento, estendendone il territorio verso nord-est. Nel 1973 il dipartimento di Caaguaz\u00fa assunse la sua attuale forma, perdendo i distretti di Curuguaty, Villa Ygatim\u00ed e Ypeh\u00fa.\nEconomia.\nIl terreno fertile ne fa una zona molto produttiva, la coltura prevalente \u00e8 il cotone seguito dalla soia, dalla canna da zucchero, dal mais e dalla tapioca.\nImportante anche il settore dell'allevamento bovino.\nL'industria \u00e8 caratterizzata da un elevato numero di imprese molto piccole che si occupano prevalentemente della lavorazione del legno e produzione di mobili.\nOltre met\u00e0 del territorio era coperto di foreste che negli ultimi anni hanno subito un pesante sfruttamento. La deforestazione ha creato danni soprattutto nell'area centrale e orientale del dipartimento.\nTurismo.\nIl dipartimento di Caaguaz\u00fa offre luoghi storici e naturalistici di grande importanza, come il \"Cerro Morot\u00ed\", situato nel distretto di San Joaqu\u00edn, nel quale \u00e8 presente anche un'antica chiesa gesuita. Altre risorse naturali di grande richiamo sono costituite dai rilievi montuosi e dal lago Yguaz\u00fa.\nVie di comunicazione.\nLa strada internazionale denominata \"Ruta N\u00ba 2 Mcal. Estigarribia\" si incrocia a Coronel Oviedo con la \"Ruta N\u00ba 7 Gaspar Rodr\u00edguez de Francia\"; da questo incrocio parte anche una diramazione stradale che si ricollega a nord con la \"Ruta N\u00ba 3 Gral. Elizardo Aquino\". La parte meridionale del dipartimento \u00e8 toccata dalla \"Ruta N\u00ba 8 Blas Garay\", che comunica con il dipartimento di Guair\u00e1, a completare i 163 km di rete stradale nazionale asfaltata sugli 820\u00a0km di strade presenti nel dipartimento."}
{"id": "124488", "revid": "767487", "url": "https://it.wikipedia.org/wiki?curid=124488", "title": "Dipartimento di Caazap\u00e1", "text": " \nIl dipartimento di Caazap\u00e1 \u00e8 il sesto dipartimento del Paraguay, situato nella parte centro-meridionale del paese. Il capoluogo \u00e8 la citt\u00e0 di Caazap\u00e1.\nConfina a nord con i dipartimenti di Guair\u00e1 a Caaguaz\u00fa, a est con il dipartimento dell'Alto Paran\u00e1, a sud con il dipartimento di Itap\u00faa e a ovest con i dipartimenti di Paraguar\u00ed e Misiones.\nIl territorio \u00e8 attraversato da due sistemi di rilievi, la cordillera di Caaguaz\u00fa prolugnamento della cordillera di Ybyturuzu e la cordillera di San Rafael, nella prima si trova un parco nazionale di 16 ettari mentre nella seconda vi \u00e8 una riserva naturale nei pressi del Cerro San Rafael.\nIl dipartimento \u00e8 solcato da numerosi fiumi e torrenti.\nEconomia.\nL'attivit\u00e0 prevalente \u00e8 l'agricoltura con le coltivazioni di cotone e soia, in misura minore e prevalentemente per autoconsumo si coltivano anche cassava, mais e canna da zucchero. Vi \u00e8 sviluppato anche l'allevamento di bovini mentre \u00e8 quasi assente l'industria fatta eccezione per una fabbrica di lavorazione del cotone.\nDivisione politica.\nIl dipartimento \u00e8 diviso in 10 distretti: "}
{"id": "124489", "revid": "110157", "url": "https://it.wikipedia.org/wiki?curid=124489", "title": "Dipartimento di Canindey\u00fa", "text": " \nIl dipartimento di Canindey\u00fa \u00e8 il quattordicesimo dipartimento del Paraguay, situato nella parte orientale del paese. Il capoluogo \u00e8 la citt\u00e0 di Salto del Guair\u00e1.\nDivisione politica.\nIl dipartimento \u00e8 diviso in 10 distretti:\nGeografia fisica.\nTerritorio.\nIl dipartimento confina a nord con il dipartimento di Amambay e con il Brasile, a est con il Brasile, a sud con i dipartimenti di Caaguaz\u00fa e dell'Alto Paran\u00e1 e a ovest con il dipartimento di San Pedro. \nIl territorio \u00e8 attraversato dalle \"cordilleras\" di Amambay e di Mbaracayu che ne delimitano il confine col Brasile. \u00c8 inoltre solcato da numerosi affluenti del Paran\u00e1.\nClima.\nIl clima del dipartimento \u00e8 gradevole, la temperatura media si attesta intorno ai 21\u00a0\u00b0C. Le precipitazioni sono abbondanti (soprattutto nella parte settentrionale) ma distribuite nel corso dell'anno.\nStoria.\nIl territorio del dipartimento di Canindey\u00fa fu abitato per secoli da alcune trib\u00f9 di etnia guaran\u00ed; dopo la conquista spagnola, tuttavia, la zona rimase poco popolata a causa delle frequenti incursioni dei bandeirantes paulisti. Durante il XIX secolo la conca del fiume Jeju\u00ed cominci\u00f2 ad essere sfruttata per la coltivazione dell\"'erba mate\", ma solo dopo la Guerra del Chaco i grandi possidenti cominciarono a vendere i loro appezzamenti permettendo lo sviluppo demografico del territorio.\nLa legge n\u00b0 406 del dicembre 1973 cre\u00f2 il dipartimento di Canendiy\u00fa, il cui nome fu poi corretto in Canindey\u00fa da una legge nazionale, riparando ad un errore toponomastico.\nEtimologia.\nIl nome del dipartimento deriva, a seconda delle versioni, da quello di un cacique che comandava nella zona oppure dal nome in lingua guaran\u00ed di un'ara dal piumaggio giallognolo che vive nel territorio.\nEconomia.\nIl dipartimento di Canindey\u00fa \u00e8 il primo produttore del paese di caff\u00e8, il secondo produttore di tabacco ed il terzo di soia e mais. In misura minore sono coltivati anche grano, manioca, cotone e girasole. Sviluppato anche l'allevamento di bovini. \nUn tempo il territorio era ampiamente ricoperto di boschi. Nel periodo dal 1884 al 1991 ha per\u00f2 subito una drastica deforestazione. Le segherie occupano ancora un ruolo importante nell'economia del territorio.\nNel dipartimento esistono decine di comunit\u00e0 indigene di etnia Mbya Guaran\u00ed, Ach\u00e9, Av\u00e1 Guaran\u00ed e Pa\u00ed Tavyter\u00e3, che insieme sommano una popolazione di pi\u00f9 di 13000 abitanti. Tra di esse, alcune hanno mantenuto il loro costume e sviluppano una propria produzione artigianale."}
{"id": "124490", "revid": "406204", "url": "https://it.wikipedia.org/wiki?curid=124490", "title": "Sic", "text": "Sic (pronuncia ) \u00e8 un termine della lingua latina (\"s\u012bc\", la cui traduzione letterale \u00e8 \"cos\u00ec\") ed \u00e8 usato spesso in italiano per indicare che \"\u00e8 proprio cos\u00ec\" (\"Sic et simpliciter\").\nDa questo termine deriva anche l'avverbio affermativo \"s\u00ec\" dell'italiano. Tale valore \u00e8 evidente nel latino medioevale dell'opera di Pietro Abelardo \"Sic et non\", il cui titolo significa \"S\u00ec e no\".\nSolitamente \u00e8 usato dagli editori e curatori in genere, nella citazione di un brano nella forma (\"sic\"), [\"sic\"], o, con maggiore evidenza, \"sic!\", per sottolineare che l'errore (o comunque la difformit\u00e0 ortografica) sono riportati cos\u00ec come li si trova nel testo originale citato, in modo che non venga scambiato per un refuso prodotto da chi ha inserito quel testo. In questo senso \u00e8 l'abbreviazione di \"sic erat scriptum\": \"cos\u00ec era scritto\"."}
{"id": "124493", "revid": "767487", "url": "https://it.wikipedia.org/wiki?curid=124493", "title": "La sposa in nero", "text": "La sposa in nero (\"La mari\u00e9e \u00e9tait en noir\") \u00e8 un film del 1968 diretto da Fran\u00e7ois Truffaut.\nTrama.\nPrologo.\nUna giovane donna chiusa nella sua stanza guarda nervosamente l'album delle sue fotografie, che mostra le stesse immagini dell'introduzione al film, per poi gettarlo via e tentare il suicidio lanciandosi da una finestra. Sua madre accorre in tempo chiamandola per nome, Julie. Nella scena successiva la giovane parte per un viaggio, mettendo in valigia i suoi vestiti e una somma cospicua di franchi. La madre insiste perch\u00e9 prenda altri soldi, per poi chiederle se \u00e8 decisa nel suo intento. La risposta \u00e8 affermativa.\nIl signor Bliss.\nJulie giunge in una localit\u00e0 del Mediterraneo. Corrompendo un portinaio, visita la residenza del signor Bliss, un dongiovanni incallito in quel momento assente. Informato successivamente di quanto avvenuto, Bliss assai compiaciuto, tiene un \"party\" nel pomeriggio per annunciare il suo fidanzamento con una donna facoltosa, frutto della sua abilit\u00e0 di seduttore. Julie si reca alla festa e il padrone di casa resta colpito per il suo aspetto: i due si appartano su una terrazza e lei lascia cadere la sua sciarpa, che rimane appesa alla tenda parasole. Bliss si offre di recuperarla, in cambio di particolari sulla sua identit\u00e0, e scavalca baldanzosamente il parapetto. Lei gli mormora \"Sono Julie Kohler\" e lo spinge gi\u00f9 nel vuoto. Ignorata dal resto degli invitati, data la confusione, la donna si allontana indisturbata.\nIl signor Coral.\nJulie raggiunge in aereo la seconda persona della sua lista, il signor Coral e gli fa recapitare un biglietto d'invito per uno spettacolo operistico serale. Attempato e solitario, nonch\u00e9 fortemente timido, come riferito da una donna delle pulizie, Coral non \u00e8 insensibile al fascino di lei, risultando a Julie una persona facile e vulnerabile. Durante lo spettacolo, Julie \u00e8 silenziosa mentre l'uomo le chiede insistentemente di lei. Ella gli propone di vedersi l'indomani a casa di lui, superando cos\u00ec ogni aspettativa di quest'ultimo. Lui le dice emozionatissimo: \"Non so che dire\" e lei risponde: \"Bene, allora non dica niente\".\nCoral rimette in ordine il suo piccolo appartamento allestendolo per la visita, con fiori e quadri. Julie giunge con un disco di suo gradimento e una bottiglia di arac, nel quale ha versato del veleno. I due brindano, ma la donna finge di bere. La donna si mette a ballare da sola, mentre l'altro la osserva parlandole della propria vita sfortunata con le donne. Il ballo ha lo scopo di prendere tempo, finch\u00e9 Coral accusa un malore e Julie gli racconta del suo passato, rivelando per la prima volta di essere rimasta vedova in un bel giorno di sole, quello delle nozze, quando il suo amato rest\u00f2 ucciso sul sagrato da un colpo di fucile. Coral muore implorando aiuto e Julie cancella ogni traccia, prende il disco e se ne va.\nIl politico Clement Moran.\nContinuando il suo viaggio in treno, Julie giunge a una scuola e pedina fino a casa una donna con suo figlio piccolo, per poi apprendere da costui informazioni su sua nonna. Julie spedisce un telegramma usando come mittente l'anziana donna, il cui contenuto descrive falsamente un aggravarsi delle sue condizioni di salute, e cos\u00ec la madre del bambino, allarmata, parte allontanandosi dalla famiglia. Presto giunge Julie, spacciandosi per la \"signorina Becker\", educatrice della scuola materna frequentata dal bambino. Ella avvisa il padre del fanciullo, Clement Moran, di essersi offerta temporaneamente come bambinaia per il tempo in cui sarebbe stata assente la signora Moran. Il bambino naturalmente non la riconosce come la signorina Becker, ma lei lo persuade di essere diversa da come lui la vede a scuola. Il comportamento di Julie \u00e8 ineccepibile, con il bambino e con il padre, un politico di professione che vede nei grandi mezzi di comunicazione l'arma politica vincente nei tempi moderni.\nClement prova a familiarizzare, ma lei gli dice di aver perso un anello, forse giocando a rimpiattino con il bambino nel ripostiglio sotto la scala. Lui si offre di andarlo a cercare, entrando nel ripostiglio e lei lo chiude dentro. Julie gli rivela la propria identit\u00e0 narrandogli la tragedia e aggiungendo qualche particolare. Moran capisce di non avere scampo, e cos\u00ec le racconta le circostanze, di quando lui si trovava con un gruppo di amici con la passione per la caccia in un appartamento dove si riunivano per giocare a carte e, sotto gli effetti dell'alcool, si misero a scherzare con un fucile di precisione, puntandolo da una finestra finch\u00e9 part\u00ec il colpo fatale.\nQuello che per Moran fu un tragico incidente - in quanto non era lui ad armeggiare l'arma - fu per Julie la fine della sua vita. Gli spiega infatti come tutte le ragazze sognino il Principe azzurro ma lei, che lo aveva trovato da bambina, attendeva solo il tempo di sposarsi. La donna sigilla il ripostiglio con del nastro adesivo, lasciando l'uomo a morire per soffocamento. Il bambino dorme tranquillo nel piano superiore ed il cadavere viene rinvenuto il giorno dopo. Su dichiarazione sincera del bambino, viene arrestata la vera educatrice, ma Julie la scagiona con una telefonata anonima, rivelando particolari della scena del crimine. Una folla di bambini accoglie festante una signorina Becker ancora scossa per la brutta avventura.\nInterludio.\nJulie rivela i suoi delitti in un confessionale, contando sul segreto del prelato e senza alcun ravvedimento, affermando che, compiuta la sua vendetta, potr\u00e0 riunirsi al suo uomo. Il sacerdote l'ammonisce che non pu\u00f2 fare un'opera d'amore con azioni di odio. Julie si congeda ringraziandolo perch\u00e9, confidandosi, ha trovato del \"conforto\" e una motivazione per continuare l'opera.\nIl signor Delvaux.\nJulie \u00e8 sulle tracce del signor Delvaux, rottamatore e rivenditore di auto usate. Dal racconto di Moran si evince la sua responsabilit\u00e0 materiale. Egli \u00e8 il pi\u00f9 rozzo del gruppo, l'unico a non aver neppure una parvenza di persona perbene. Julie giunge in tempo per vederlo arrestare dalla polizia per una truffa, e cos\u00ec deve riporre temporaneamente il suo intendimento, annotando sulla sua agendina un punto interrogativo accanto al nome della sua designata vittima.\nIl pittore Fergus.\nJulie si reca a una mostra del pittore Fergus, sua prossima vittima, le cui opere sembrano ritrarla. Ella ne trae spunto per presentarsi nel suo studio come modella inviata dall'accademia, in quanto l'uomo ne aveva fatto richiesta, per poi confessare di non farne parte. Fergus \u00e8 tanto colpito da lei da mandar via la vera modella e far posare Julie per una copertina di un libro dedicato a Diana la Cacciatrice. Durante le sedute, l'uomo le confida - o meglio le conferma - la propria passione per le donne e il suo desiderio compulsivo nell'osservarle mentre \u00e8 in strada, rattristandosi di non poterle conquistare tutte.\nPassano i giorni. La donna posa proprio incoccando un arco con vere frecce, quasi a facilitare il suo intento omicida, quando a un tratto ne parte una che manca di poco il pittore. Questi pare non preoccuparsi, considerandolo un incidente, essendosi oramai invaghito di lei. Julie tenta inutilmente di sfuggire a una visita a sorpresa di amici di Fergus, tra i quali vi \u00e8 Corey, un amico di Bliss, la sua prima vittima. L'uomo ha l'impressione di riconoscerla ma, quando realizza il nesso con l'omicidio, \u00e8 troppo tardi: in una successiva seduta Julie ha gi\u00e0 scoccato la freccia a Fergus, questa volta senza mancarlo. La donna rimuove ogni possibile indizio dalla scena dell'omicidio, risparmiando inspiegabilmente un nudo femminile che la ritrae e che il pittore aveva dipinto su un muro, nascondendolo con dei cuscini.\nEpilogo.\nJulie assiste alle esequie di Fergus, vestita a lutto e con un pesante velo sul volto, ma viene smascherata. Presso il comando di Polizia confessa freddamente i suoi quattro omicidi, celandone il movente. Corey, che assiste all'interrogatorio e conosce soltanto due delle vittime, si sente dir da lei di non essere una vittima designata, nonostante lo qualifichi quale un detestabile dongiovanni. Ci si chiede come una donna tanto intelligente e calcolatrice abbia commesso un errore grossolano, ma cos\u00ec non \u00e8. Julie viene tradotta infatti nello stesso carcere tetro e squallido dove \u00e8 detenuto Delvaux.\nDa quel momento, il piano sequenza \u00e8 scandito da un carrello per il trasporto dei pasti per i detenuti, e da un aprire e chiudere di celle. Ben presto Julie ha modo di contribuire al servizio e di accedere alla mensa, dove si appropria di un coltello da cucina. Inquadratura fissa su un corridoio del carcere e Julie che gira un angolo. Un urlo lacerante e un agente di custodia che accorre, chiudono definitivamente la vicenda. La catena di vendette \u00e8 compiuta e la parola \"fine\" in sovrimpressione \u00e8 accompagnata dalla celebre marcia nuziale di Felix Mendelssohn.\nProduzione.\nGirato a Cannes, Parigi e dintorni e Grenoble dal 16 maggio al 10 novembre 1967, il film \u00e8 un \"thriller\" liberamente ispirato all'opera omonima di Cornell Woolrich, accreditato come William Irish, ivi ambientato negli Stati Uniti e con un risvolto diverso. La colonna sonora \u00e8 di Bernard Herrmann, storico collaboratore del maestro britannico Alfred Hitchcock.\nNel ruolo dell'aspirante politico Morane recita l'attore Michael Lonsdale, attore anglo-francese conosciuto in seguito dalla caratteristica barba e folte sopracciglia nei ruoli di duro ne \"Il giorno dello sciacallo\" (1973) e di antagonista, per esempio Mr Drax in \"Moonraker - Operazione spazio\" (1979). La trama di quest'opera, a suo tempo molto famosa, \u00e8 servita da modello per altri film successivi, tra cui \"Kill Bill\" di Quentin Tarantino, sia pure con toni del tutto diversi, focalizzati in una dose di violenza elevatissima che qui non \u00e8 che accennata.\nDistribuzione.\nProiettato per la prima volta in pubblico il 7 aprile 1968, il film fu trasmesso per la prima volta dalla televisione italiana nella primavera del 1977. Nell'autunno del 1978 la Rai trasmise la miniserie francese \"Appuntamento in nero\", ispirata a un altro soggetto di Woolrich scritto nel 1948 ma con trama simile."}
{"id": "124500", "revid": "35804", "url": "https://it.wikipedia.org/wiki?curid=124500", "title": "Costanza di Svevia", "text": ""}
{"id": "124501", "revid": "7967", "url": "https://it.wikipedia.org/wiki?curid=124501", "title": "Costanza di Aragona", "text": ""}
{"id": "124502", "revid": "287204", "url": "https://it.wikipedia.org/wiki?curid=124502", "title": "Costanza d'Aragona", "text": "In ordine cronologico, assunsero questa denominazione:"}
{"id": "124517", "revid": "5", "url": "https://it.wikipedia.org/wiki?curid=124517", "title": "Carbammide", "text": ""}
{"id": "124518", "revid": "1592097", "url": "https://it.wikipedia.org/wiki?curid=124518", "title": "Vari-program", "text": "In fotografia, i vari-program sono modalit\u00e0 di funzionamento delle fotocamere automatiche, predisposte dal costruttore, che corrispondono alle impostazioni teoricamente \"ideali\" per diversi tipi di scatto. Alcuni vari-program fondamentali sono disponibili sulla maggior parte delle fotocamere; altri solo su alcuni modelli.\nPrincipali vari-program.\nRitratto.\nIl vari-program per i ritratti tende a utilizzare grandi valori di apertura del diaframma, e quindi a produrre una ridotta profondit\u00e0 di campo, allo scopo di staccare il soggetto dallo sfondo. L'effetto \u00e8 accentuato se si usa un teleobiettivo.\nPanorama.\nIl vari-program per i panorami tende a usare piccole aperture del diaframma per assicurare la nitidezza di oggetti lontani, anche su diversi piani. Dato il tipo di soggetto, l'uso del flash \u00e8 ovviamente sconsigliato e talvolta esplicitamente disabilitato dal programma.\nMacro.\nQuesto vari-program \u00e8 indicato per fotografie ravvicinate di piccoli soggetti, come (dettagli di) fiori, insetti e cos\u00ec via. Anche in questo caso il flash \u00e8 sconsigliato e potrebbe venire disabilitato.\nSport.\nQuesto vari-program consente di \"congelare\" immagini in rapido movimento, per esempio nelle riprese di eventi sportivi. A questo scopo, il programma tende a usare tempi di esposizione brevi. L'autofocus continuo, se disponibile, \u00e8 particolarmente indicato in combinazione con questo programma.\nNotturno.\nProgramma indicato per le riprese in condizione di luce scarsa, per esempio panorami cittadini di sera. Il programma seleziona tempi di esposizione lunghi per cogliere i dettagli della scena. Di norma, prima dell'avvento delle ultime tecnologie, era consigliabile l'uso di un treppiede o di un sostegno equivalente per la fotocamera, per evitare il pericolo di mosso. Su alcune macchine pu\u00f2 essere abbinato all'uso di un flash nel caso in cui si voglia cogliere anche una figura in primo piano (per esempio, nel caso di un ritratto con le luci della citt\u00e0 come sfondo).\nAltri vari-program.\nIperfocale.\nIl vari-program iperfocale \u00e8 indicato per foto caratterizzate da grande profondit\u00e0, per esempio panoramiche con soggetti in primo piano (non troppo vicini). Il programma tende a mettere a fuoco sull'iperfocale per massimizzare la profondit\u00e0 di campo e, per lo stesso motivo, a impostare un'apertura minima del diaframma.\nSilhouette.\nQuesto programma \u00e8 indicato per fotografie controluce, nel caso in cui si desideri tenere in ombra il soggetto allo scopo di renderlo come silhouette. Il programma tende a usare tempi di esposizione lunghi per valorizzare lo sfondo. Risultati particolarmente interessanti si possono ottenere utilizzando un teleobiettivo.\nRitratto notturno.\nQuesto programma \u00e8 una combinazione del \"programma notturno\" con un colpo di flash per illuminare un soggetto in primo piano. Si trova sulle fotocamere che non consentono di impostare l'uso del flash in modo indipendente dalla scelta del vari-program.\nEffetto movimento.\nQuesto programma si utilizza per immagini in rapido movimento, ma con scopi artistici opposti a quelli del programma \"sport\": in questo caso, infatti, vengono usati tempi di esposizione pi\u00f9 lunghi proprio per conservare nell'immagine l'impressione del movimento del soggetto. Pu\u00f2 anche essere utilizzato in combinazione con la tecnica del panning."}
{"id": "124519", "revid": "5", "url": "https://it.wikipedia.org/wiki?curid=124519", "title": "Carbonildiammide", "text": ""}
{"id": "124520", "revid": "124280272", "url": "https://it.wikipedia.org/wiki?curid=124520", "title": "Edgar Froese", "text": "Biografia.\nFroese nacque a Tilsit, nella Prussia Orientale, durante la Seconda Guerra Mondiale. Dopo aver mostrato un'attitudine giovanile per l'arte, Froese entr\u00f2 all'Accademia di Belle Arti di Berlino Ovest per studiare pittura e scultura. Nel 1965 form\u00f2 un gruppo chiamato The Ones, che suonava classici del rock e del R&amp;B. Mentre suonavano in Spagna, gli Ones furono invitati ad esibirsi nella villa di Salvador Dal\u00ed a Cadaqu\u00e9s. L'incontro di Froese con Dal\u00ed fu molto influente, tanto da ispirarlo a seguire direzioni pi\u00f9 sperimentali con la sua musica. Gli Ones si sciolsero nel 1967, dopo aver realizzato un solo singolo (\"Lady Greengrass / Love of Mine\"). Dopo essere tornato a Berlino, Froese cominci\u00f2 a ricercare musicisti per creare il gruppo che sarebbe diventato famoso con il nome di Tangerine Dream.\nLa line-up pi\u00f9 prolifica della band fu quella composta da Froese assieme a Peter Baumann e Christopher Franke. Nel corso degli anni, la band ha cambiato numerosi componenti, ma nonostante ci\u00f2 Froese \u00e8 rimasto sempre il nucleo centrale, finendo poi per divenire, dopo l'abbandono da parte del figlio Jerome nel 2006, l'unico membro effettivo della band, tanto che numerose pubblicazioni uscite a nome \"Tangerine Dream\" sono in realt\u00e0 lavori solisti di Froese stesso. Dopo il periodo delle sperimentazioni krautrock/cosmiche, la band \u00e8 stata caratterizzata, negli anni ottanta, da una virata sempre pi\u00f9 netta verso un tipo di musica pi\u00f9 accessibile fino a divenire, con l'album \"Optical Race\" del 1989, una vera e propria realt\u00e0 new Age.\nDagli anni novanta in poi la band ha pubblicato vari album, mantenendo sempre un sound di elettronica di consumo, ma spaziando tra vari generi, arrivando a toccare anche il pop rock (\"Madcap's Flaming Duty\") e techno-rock (\"Roockon\"). Al di fuori dell'attivit\u00e0 di gruppo ha pubblicato una serie di album solisti, il primo dei quali nel 1974 con il titolo di \"Aqua\", subito dopo la pubblicazione da parte del gruppo del best seller \"Phaedra\". In seguito vi furono \"Epsilon in Malaysian Pale\" (1975) e \"Macula Transfer\" (1976). Tutti e tre questi primi album ricalcavano le sonorit\u00e0 caratteristiche della band nello stesso periodo.\nCon \"Ages\" (1978), al contrario di quanto accadeva nel gruppo, Froese si mantenne su un sound pi\u00f9 sperimentale, mentre in \"Stuntman\" (1979) le sonorit\u00e0 risultarono pi\u00f9 accessibili e simili a quelle che caratterizzarono la band nel primo periodo degli anni ottanta (quando il gruppo si dedicher\u00e0 soprattutto alla composizione di colonne sonore). \"Pinnacles\" (1983) anticip\u00f2 il definitivo cambio di stile della band verso la new Age, che avvenne poco pi\u00f9 tardi (a partire dall'album \"Tyger\" del 1985). Nel 1982 Froese ha inoltre composto la colonna sonora del film di Wolf Gremm \"Kamikaze 1989\" interpretato da Rainer Werner Fassbinder e Franco Nero. Nel 2003 ha pubblicato una serie di 5 compilation di remix intitolata \"Ambient Highway\". Il suo ultimo disco in studio risale al 2005 ed \u00e8 intitolato \"Dalinetopia\".\nL'ultima esibizione dal vivo del musicista risale al 9 giugno 2014 a Torino nel corso del \"Phaedra Farewell Tour 2014\" dei Tangerine Dream; nell'occasione il concerto veniva pubblicizzato come l'ultimo spettacolo dal vivo della band e durante lo spettacolo erano evidenti nel volto e nei movimenti del musicista i segni della malattia da cui era affetto, probabilmente un ictus; inoltre durante i saluti finali la voce era particolarmente affaticata e stentata.\nIl musicista tedesco Edgar Froese \u00e8 morto per un'embolia polmonare all'et\u00e0 di 70 anni a Vienna: il decesso \u00e8 avvenuto il 20 gennaio 2015, ma solo tre giorni dopo fu resa nota la notizia."}
{"id": "124527", "revid": "125142796", "url": "https://it.wikipedia.org/wiki?curid=124527", "title": "Muhammad al-Idrisi", "text": "Fu invitato dal re Ruggero II di Sicilia a Palermo, dove realizz\u00f2 una raccolta di carte geografiche note con il titolo \"Il libro di Ruggero\".\nDopo aver viaggiato per tutti i paesi del mar Mediterraneo, si stabil\u00ec a Palermo presso la corte normanna di re Ruggero II, intorno al 1145.\nBiografia.\nAl-Idr\u012bs\u012b nacque nella nobile famiglia maghrebina degli Hammudidi, che sosteneva di discendere dagli Idrisidi, la prima dinastia musulmana che govern\u00f2 autonomamente il Maghreb al-Aqsa (Marocco), a loro volta, gli Idrisidi, sostenevano di discendere dal profeta Maometto.\nAl-Idr\u012bs\u012b nacque nella Ceuta almoravide, dove il suo bisnonno era stato costretto a stabilirsi dopo che in al-Andalus (Spagna islamica) gli Hammudidi erano stati sconfitti dagli Ziridi, che presero il controllo di Malaga. Trascorse buona parte della sua vita viaggiando tra il Nordafrica e al-Andalus, acquisendo informazioni dettagliate su entrambe le regioni. Visit\u00f2 l'Anatolia all'et\u00e0 di 16 anni.\nI suoi viaggi lo portarono in molte parti d'Europa, tra cui la Grecia, Creta, Rodi, il Portogallo, i Pirenei, la costa atlantica francese, l'Ungheria, e York, in Inghilterra, stabilendosi a Palermo attorno al 1145, alla corte di Ruggero II di Sicilia.\nMor\u00ec in Sicilia o forse a Ceuta nel 1165 circa, le fasi finali della sua vita non sembrano essere del tutto chiare, secondo Francesco Giunta infatti, Idrisi sarebbe fuggito dalla Sicilia dopo i pogrom anti-musulmani del 1160. \nNel 1154 al-Idr\u012bs\u012b realizz\u00f2 un planisfero per Ruggero II di Sicilia, detto \"Tabula Rogeriana\", che \u00e8 una delle pi\u00f9 avanzate mappe del mondo medioevale. L'originale era inciso su una lastra d'argento, andato perduto perch\u00e9 fuso dopo esser stato predato in occasione d'una sommossa contro il sovrano normanno Guglielmo I di Sicilia nel marzo 1161. \nOltre alle mappe, al-Idrisi compil\u00f2 un compendio di informazioni geografiche con il titolo \"Kit\u0101b nuzhat al-musht\u0101q f\u012b ikhtir\u0101q al-\u0101f\u0101q\"; tradotto in italiano \" \"Il libro di piacevoli viaggi in terre lontane\" e noto con il nome di: \"il Libro di Ruggero\".\"\nAl planisfero quindi s'accompagnava un famoso libro di geografia, \"Liber ad eorum delectationem qui terras peregrare studeant\" (\"Il sollazzo per chi si diletta di girare il mondo\", \"Kit\u0101b nuzhat al-musht\u0101q f\u012b ikhtir\u0101q al-\u0101f\u0101q\"), chiamato \"il libro di Ruggero\" (\"Kit\u0101b Ruj\u0101r\" o \"Kit\u0101b Ruj\u0101r\u012b\"), finito verso il 1154, edito in 9 tomi in Italia dall'Istituto Universitario Orientale di Napoli e dall'IsMEO di Roma fra il 1970 e il 1984.\nL'opera, che \u00e8 un'eccezionale testimonianza della cultura geografica del XII secolo, mostra come le conoscenze geografiche d'Idr\u012bs\u012b travalicassero di gran lunga quelle dell'epoca e contiene tutte le informazioni raccolte nel corso dei suoi viaggi attraverso il Mediterraneo, nonch\u00e9 i resoconti di vari viaggiatori siciliani.\nDi lui ci resta anche un'opera farmacologica, \"De omnibus herbis\". \nIl testo geografico di al-Idrisi viene spesso citato dai sostenitori delle teorie dei contatti pre-colombiani con l'America. In questo testo, al-Idrisi avrebbe scritto sull'oceano Atlantico:"}
{"id": "124533", "revid": "287204", "url": "https://it.wikipedia.org/wiki?curid=124533", "title": "Panning", "text": "In fotografia, il panning \u00e8 una tecnica utilizzata per riprendere soggetti in movimento mantenendo l'impressione di dinamismo dell'immagine. La tecnica consiste nel seguire con la fotocamera \"la direzione\" del soggetto in movimento (quindi da sinistra verso destra, o viceversa) con un tempo di esposizione (o di otturazione) che possa permettere di fotografare nitidamente il soggetto in movimento con l'effetto di una scia di mosso nello sfondo (creato dal movimento della fotocamera e dal relativo pi\u00f9 lungo tempo di otturazione) che conferisce all'immagine dinamismo anzich\u00e9 l'ovviet\u00e0 di una scena nitida in tutte le sue parti, ma altres\u00ec \"statica\" e \"congelata\"..L'effetto ottenuto si pu\u00f2 intendere, in un certo senso, come il contrario del mosso: nel mosso, il soggetto in movimento appare sfumato o confuso, mentre lo sfondo (immobile) appare nitido; col \"panning\", invece, il soggetto appare (pi\u00f9 o meno) nitido mentre \u00e8 mosso lo sfondo. Entrambe le soluzioni trasmettono l'impressione del movimento, ma la seconda ha il vantaggio di rappresentare chiaramente il soggetto, a cui va, generalmente, l'interesse dell'osservatore.\nUn \"panning\" pu\u00f2 essere chiamato tale quando nello sfondo si riesce a percepire una direzione di movimento ben definita.\nLa tecnica si pu\u00f2 applicare se il movimento del soggetto \u00e8 (grosso modo) perpendicolare all'orientamento della fotocamera; per esempio, nel caso in cui il fotografo sia sul bordo di una strada e riprenda un'automobile o un ciclista che gli passa di fronte, su un rettilineo o su una strada con una leggera curvatura (in questo caso la posizione migliore di scatto \u00e8 all'interno della curvatura stessa). Il panning consiste nel \"seguire\" il soggetto in movimento con la fotocamera. Per una buona riuscita dell'immagine, \u00e8 fondamentale che il movimento dell'inquadratura sia il pi\u00f9 possibile fluido e il pi\u00f9 precisamente possibile \"solidale\" col movimento del soggetto: a tale scopo, generalmente si inizia a seguire il movimento del soggetto \"prima\" di premere il pulsante di scatto. Inoltre, si consiglia di seguire il movimento del soggetto ruotando il corpo con perno sulle gambe (ben ferme) o sul bacino. In questo genere di scatti c'\u00e8 sempre un margine di errore, per cui si richiede molta pratica ed \u00e8 solitamente consigliabile eseguire pi\u00f9 scatti per poter poi selezionare i migliori.\nA seconda del soggetto prescelto, alcune parti di esso risulteranno comunque mosse, in quanto non si spostano in modo regolare lungo la traiettoria principale del movimento: \u00e8 il caso delle gambe di un ciclista, delle gambe e le braccia di un corridore, e cos\u00ec via. Anche questo elemento pu\u00f2 contribuire a produrre immagini interessanti ed efficaci nel caso in cui le parti del soggetto che rimangono nitide siano in effetti quelle di maggior interesse. Altri soggetti (per esempio le automobili) possono risultare nitidissime in quasi tutti i dettagli (per esempio, a meno dei cerchioni).\nLa scelta del tempo di esposizione \u00e8 un elemento fondamentale nella buona riuscita del \"panning\"; non deve essere troppo breve (pena la perdita del mosso dello sfondo e quindi la vanificazione della tecnica) n\u00e9 troppo lungo (sia perch\u00e9 risulta pi\u00f9 difficile mantenere un movimento fluido della fotocamera, sia perch\u00e9 sono poche le condizioni di ripresa in cui il soggetto mantiene a lungo una distanza e un angolo approssimativamente costanti rispetto al fotografo che lo segue). Alcune fotocamere sono dotate di vari-program esplicitamente pensati per il \"panning\"."}
{"id": "124536", "revid": "339392", "url": "https://it.wikipedia.org/wiki?curid=124536", "title": "Hedrisi", "text": ""}
{"id": "124539", "revid": "339392", "url": "https://it.wikipedia.org/wiki?curid=124539", "title": "El Edrisi", "text": ""}
{"id": "124540", "revid": "339392", "url": "https://it.wikipedia.org/wiki?curid=124540", "title": "Al Idrisi", "text": ""}
{"id": "124544", "revid": "135224", "url": "https://it.wikipedia.org/wiki?curid=124544", "title": "Fanta", "text": "Fanta \u00e8 una bibita di aranciata prodotta dalla The Coca-Cola Company.\nStoria.\nLa bevanda venne ideata per la prima volta in Germania da Max Keith (principale imbottigliatore della Coca-Cola in Germania) nel 1940, quando a causa dell'embargo della seconda guerra mondiale divenne impossibile accedere allo sciroppo della Coca-Cola. Data la penuria di ingredienti esteri, la Fanta era ottenuta da sottoprodotti della produzione del formaggio (siero di latte) e dalla fibra di mela da sidro. Il nome deriva dal termine tedesco per \"immaginazione\", \"Fantasie\" o \"Phantasie\". Dopo il 1949, la produzione fu cessata.\nNel 1955, a Napoli, nello stabilimento della SNIBEG \u2013 Societ\u00e0 Napoletana Imbottigliamento Bevande Gassate, grazie all'intervento del Conte Ermelino Matarazzo di Licosa, si produsse per la prima volta la Fanta nella sua formulazione con arance, dando vita al prodotto che oggi conosciamo. La Coca-Cola nel 1960 ne acquist\u00f2 il marchio, distribuendola in tutto il mondo. La Fanta all'arancia meglio nota \"aranciata Fanta\" \u00e8 la versione pi\u00f9 popolare, ma ci sono anche diversi altri gusti di agrumi e frutta, come limone, mela, fragola, ananas, uva e fiori di sambuco. In alcune nazioni esiste anche una versione dietetica della Fanta all'arancia. L'aranciata Fanta \u00e8 disponibile in oltre 180 paesi. L'aranciata Fanta \u00e8 pi\u00f9 popolare in Europa e in Sudamerica che negli Stati Uniti d'America, e i prodotti sono formulati diversamente, con la versione europea che contiene vero succo d'arancia di agrumi locali (principalmente a causa delle pi\u00f9 rigide legislazioni riguardanti la denominazione \u201caranciata\u201d - che richiede almeno il 10% di succo vero - e delle leggi sugli aromi naturali). In termini di volume, il Brasile \u00e8 il pi\u00f9 grande consumatore di Fanta del mondo.\nL'aranciata Fanta viene commercializzata nel mondo in oltre 100 gusti; comunque, molti di questi sono disponibili solo localmente in alcune nazioni.\nEccone alcuni esempi:\nPubblicit\u00e0.\nNel 2004, la Coca-Cola Company ha rietichettato i prodotti in precedenza noti come Minute Maid negli Stati Uniti d'America ed ha iniziato una campagna pubblicitaria aggressiva per espandere il mercato statunitense dell'aranciata Fanta, in particolare tra i giovani consumatori.\nCritiche.\nA febbraio 2012 un'inchiesta condotta da \"The Ecologist\" e poi ripresa da \"The Independent\" e dal \"Corriere della Sera\" accus\u00f2 la Coca-Cola Company di usare, per produrre la Fanta, arance dalla zona di Rosarno, dove lavorano, per miseri salari generalmente di \u20ac 25 al giorno, migranti in condizioni di schiavit\u00f9. La multinazionale ha reagito interrompendo i contratti precedentemente stipulati con le aziende calabresi che producono arance e bloccando gli ordini; questo per\u00f2 rappresentava un danno per gli agricoltori della zona. Allora la Coca-Cola Company ha annunciato che le arance di Rosarno non sarebbero sparite del tutto; ci\u00f2 fu confermato da Mario Catania, che afferm\u00f2, fra le varie cose: \u00abLa multinazionale non lascia Rosarno e i produttori della Piana di Gioia Tauro\u00bb. Salvatore Gabola, il Direttore generale degli Affari pubblici per l'Europa della Coca-Cola Company ha detto: \u00abLe notizie [...] erano erronee e riguardavano solo un fornitore\u00bb; tuttavia in un articolo di aprile 2012 erano riportate le parole di Pietro Molinaro, secondo cui \u00abla \"Coca-Cola Company\" continua ad essere assente e a non dare alcun cenno positivo sulla catena di sfruttamento\u00bb.\nUn articolo del \"Corriere della Sera\" di giugno 2016, annovera la Coca-Cola nei primissimi posti fra i distributori di arance e derivati a marchio pi\u00f9 trasparente."}
{"id": "124546", "revid": "339392", "url": "https://it.wikipedia.org/wiki?curid=124546", "title": "Ibn Idris", "text": ""}
{"id": "124550", "revid": "1751299", "url": "https://it.wikipedia.org/wiki?curid=124550", "title": "Dipartimento Central", "text": " \nIl dipartimento Central \u00e8 il nono dipartimento del Paraguay situato nella parte centrale del paese. Il capoluogo \u00e8 Aregu\u00e1, diventato tale effettivamente il 2 luglio 1993. Precedentemente il dipartimento veniva amministrato dalla capitale della nazione, Asunci\u00f3n, di cui il dipartimento comprende l'area circostante e la periferia.\nDivisione politica.\nIl dipartimento \u00e8 diviso in 19 distretti: \nGeografia fisica.\nIl territorio \u00e8 attraversato dai rilievi della Serran\u00eda de los Altos e dal fiume Paraguay; vi si trovano inoltre alcuni laghi, come l'Ypo\u00e1 e l'Ypacara\u00ed.\nConfini.\nIl territorio dipartimentale confina a nord con i dipartimenti di Cordillera e Presidente Hayes, a est con il dipartimento di Paraguar\u00ed a sud con il dipartimento di \u00d1eembuc\u00fa; ad ovest il fiume Paraguay lo separa dal dipartimento di Presidente Hayes e dall'Argentina.\nStoria.\nLa storia del dipartimento Central \u00e8 strettamente connessa a quella di Asunci\u00f3n, il pi\u00f9 antico insediamento stabile nella storia della colonizzazione del R\u00edo de la Plata; nella zona si incrociarono riduzioni gesuite, forti militari, colonie agricole. Nel 1992 la capitale fu separata dal dipartimento, che assunse come proprio capoluogo la citt\u00e0 di Aregu\u00e1.\nEconomia.\nL'attivit\u00e0 economica prevalente \u00e8 l'industria; vi si trova infatti pi\u00f9 di met\u00e0 delle imprese manifatturiere censite in Paraguay. Esistono numerose industrie alimentari e di produzione di mobili in legno, fabbriche chimiche, farmaceutiche, ceramiche, tessili. L'agricoltura offre eccellenze nella coltivazione di prodotti come il pomodoro e le fragole; particolare importanza riveste anche l'allevamento, specialmente avicolo e bovino."}
{"id": "124551", "revid": "339392", "url": "https://it.wikipedia.org/wiki?curid=124551", "title": "Libro di Ruggero", "text": ""}
{"id": "124553", "revid": "11266", "url": "https://it.wikipedia.org/wiki?curid=124553", "title": "Internazionale Umanista", "text": ""}
{"id": "124554", "revid": "125265669", "url": "https://it.wikipedia.org/wiki?curid=124554", "title": "Castello di Aci", "text": "Il castello di Aci si trova ad Aci Castello in provincia di Catania.\nLa fortificazione di incerta origine, fu il fulcro dello sviluppo del territorio delle Aci nel medioevo. Durante i Vespri siciliani, fu assoggettato alla signoria di Ruggero di Lauria, quindi in epoca aragonese fu di Giovanni di Sicilia e infine degli Alagona venendo pi\u00f9 volte assediato. Attualmente \u00e8 sede di un museo civico.\nStoria.\nOrigini.\nIl promontorio basaltico dove il castello sorge, \u00e8 costituito da colate laviche sottomarine (pillow) che hanno un'et\u00e0 radiometrica di circa 500.000 anni dal presente. La rupe basaltica \u00e8 circondata da una colata lavica di epoca preistorica che nella storiografia del XIX secolo era stata attribuita in maniera errata all'eruzione del 1169\nStoricamente un primo castello fu edificato nel VII secolo (secondo altri nel VI secolo) dai bizantini su una preesistente fortificazione di periodo romano forse del 38 e chiamato \"Castrum Jacis\" e volto alla difesa della popolazione dalle scorrerie.\nNato dopo il Castello Ursino, \u00e8 stato fortificato solo da e per gli Alagona. Il Kastron ed il Castrum di Aci vanno ricercati altrove.\nIl \"qalat\" musulmano.\nDistrutta ed occupata la forte Taormina, nell'estate del 902 l'emiro Ibrahim stava per assaltare il castello di Aci, la popolazione sicura della sconfitta prefer\u00ec capitolare, pagare la \"giziah\" e deporre le armi consegnandosi ai musulmani. Il paese fu lasciato intatto ma il castello e le fortificazioni vennero rase al suolo.\nNel 909 il califfo 'al-Mooz, fece riedificare sulla rupe una fortificazione (\"qalat\"), che doveva far parte di un pi\u00f9 vasto sistema difensivo atto a proteggere l'abitato.\nNel X secolo sotto la dominazione araba il borgo fu chiamato \" 'Al-Y\u00e2g\" o \"L\u00ee-Y\u00e2g\", fu un importante centro della Sicilia orientale (secondo lo storiografo Al-Muqaddasi). Forte e preminente rimase per\u00f2 l'impronta bizantina, tanto che lo scrittore Ibn al-Athir, nella sua opera \"Kamil 'at tawarih\", racconta di Aci quale centro della resistenza.\nI regni normanno-svevi.\nGiunti i conquistatori normanni Roberto il Guiscardo e Ruggero d'Altavilla, verr\u00e0 introdotto in tutta la regione il sistema feudale, vasti territori saranno concessi a vescovi e soldati. In questo contesto nel 1092 anche il castello di Aci ed il territorio circostante furono concessi all'abate e vescovo di Catania Angerio da Sant'Eufemia. Chiamato \"Castrum Jatium\", si tratt\u00f2 del primo atto riguardante la \"Terra di Aci\", Le pertinenze erano costituite dai territori degli attuali comuni di Aci Castello, Aci Sant'Antonio, Acireale, Aci Catena, Aci Bonaccorsi, Valverde (gi\u00e0 Aci Valverde). Il geografo arabo Edrisi descriver\u00e0 nel suo Libro di Ruggero la terra di Aci come un territorio importante.\nIl 17 agosto 1126 il vescovo abate Maurizio di Catania ricevette nel castello di Aci le reliquie di sant'Agata, riportate in patria da Costantinopoli dai cavalieri Goselmo e Gisliberto. All'interno di un ambiente che probabilmente era una piccola cappella, sono ancora visibili alcune tracce di un affresco che ricorda l'avvenimento.\nIl 4 febbraio del 1169 si verific\u00f2 in Sicilia orientale uno dei terremoti pi\u00f9 funesti che si ricordino, in quella occasione parte della popolazione si spost\u00f2 nella cosiddetta contrada di Aquilio (derivante dal console romano Manlio Aquilio che si narra l\u00ec nel 104 a.C. sed\u00f2 un tumulto di folla) e che sarebbe la odierna zona di \"Anzalone\", da cui prese il nome di \"Aci Aquilia\". Secondo altri, invece, il nome risalirebbe direttamente al periodo romano.\nQuindi il castello ritorn\u00f2 al demanio imperiale nel 1239 l'imperatore Federico II di Svevia rimosse il vescovo Gualtiero di Palearia.\nNel 1277 il borgo attorno al castello contava 1.200 abitanti (\u00ab183 fuochi\u00bb).\nIl Vespro e la guerra con gli Angioini.\nAlla fine del XIII secolo, durante il breve periodo angioino il castello pass\u00f2 di nuovo al vescovo di Catania. Durante i Vespri, a cui il borgo parteciper\u00e0, Federico III d'Aragona concesse l'\u00abUniversit\u00e0 di Aci\u00bb all'ammiraglio Ruggero di Lauria nel 1297. La concessione prevedeva che annualmente, il giorno di sant'Agata, venisse pagato un canone di ben 30 once d'oro al vescovo di Catania, cosa che poi in realt\u00e0 non avvenne. Fu il riconoscimento ufficiale della \u00abUniversit\u00e0 di Aci\u00bb, formata dal castello e dal territorio delle Aci. Dopo alcuni anni, quando Ruggero di Lauria pass\u00f2 con gli angioini contro la corte aragonese, il re Federico fece espugnare il castello, usando una torre mobile di legno chiamata \"cicogna\", riprendendo cos\u00ec con la forza la fortezza nel demanio. Nel 1320 Federico III d'Aragona cedeva il territorio del castello di Aci (ormai di propriet\u00e0 di Margherita di Lauria, discendente di Ruggero) a Blasco II Alagona al quale successe il figlio Artale I . Nel 1326 avvenne il saccheggio da parte delle truppe di Roberto d'Angi\u00f2 comandate da Beltrando Del Balzo.\nNel 1329 il territorio fu nuovamente sconvolto da un terribile terremoto e da un'eruzione che invest\u00ec parte del territorio. Dalla nuova ricostruzione, stavolta pi\u00f9 a nord nasceva \u00ab\"Aquilia Nuova\"\u00bb (nucleo iniziale della futura Acireale), cos\u00ec chiamata per distinguersi dalla precedente che fu detta \u00ab\"la Vetere\"\u00bb\nNel 1353 mor\u00ec nel castello di Aci il re Ludovico d'Aragona, di soli 17 anni.\nNel 1354 il territorio di Aci fu devastato ed il castello espugnato dal maresciallo Acciaioli, inviato in Sicilia da Ludovico d'Angi\u00f2.\nNel 1356 il governatore di Messina, Niccol\u00f2 Cesareo, in seguito a dissidi con Artale I Alagona, richiese rinforzi a Ludovico d'Angi\u00f2, che invi\u00f2 il maresciallo Acciaiuoli. Le truppe, assistite dal mare da ben cinque galee angioine saccheggiarono nuovamente il territorio di Aci, assediando il castello. Proseguirono quindi in direzione di Catania cingendola d'assedio. Artale I Alagona respinse l'attacco e quindi contrattacc\u00f2 con la flotta siciliana mettendo in fuga la flotta angioina. La battaglia navale, che si svolse fra la borgata marinara catanese di Ognina ed il castello di Aci, fu detta \u00abLo scacco di Ognina\u00bb segn\u00f2 una svolta definitiva a favore degli aragonesi nella guerra del Vespro.\nDurante la rivolta anti-aragonese Artale II Alagona, insorse contro il re Martino il Giovane (nipote di Pietro IV d'Aragona), asserragliandosi nel castello. Solo dopo un lungo assedio del re il castello fu espugnato. Si narra che riusc\u00ec nell'impresa guastando il sistema di approvvigionamento idrico del castello, approfittando dell'assenza di Artale II (1396). Nel 1398 sempre il re \"Martino il Giovane\" far\u00e0 dichiarare dal Parlamento generale di Siracusa che \u00ab\"... le terre acesi dovevano restare in perpetuo nel regio demanio\"\u00bb, probabilmente per evitare che tornasse in mano ai baroni e favorendo cos\u00ec lo sviluppo dei tanti borghi che componevano l'\u00ab\"Universit\u00e0\"\u00bb. Nel 1399 venne dato un privilegio di \u00ab\"esenzione dalla dogana\"\u00bb al territorio.\nNel 1402 il re \"Martino il Giovane\" fece del castello la sua dimora insieme alla seconda moglie Bianca di Navarra.\nNel 1404 il borgo contava 2.400 abitanti.\nUltimi baroni e demanialit\u00e0.\nNel XV secolo la terra di Aci passer\u00e0 di mano diverse volte, fino al 1530. Nel 1421 il vicer\u00e9 di Sicilia Ferdinando Velasquez acquis\u00ec per 10.000 fiorini il territorio del castello e quello del vicino Bosco d'Aci. Il territorio quindi venne rinfeudato con molto malcontento popolare. Nel 1422 per sedare il malcontento della popolazione, il Velasquez su ordine del re aragonese Alfonso il Magnanimo concesse la facolt\u00e0 di organizzare una fiera senza dazi, chiamata la \"Fiera Franca\", che ebbe notevole importanza. Dalla morte di don Velasquez (1434), la terra passer\u00e0 all'infante di Spagna don Pietro e quindi ritorner\u00e0 al re Alfonso (1437). Nel 1439 il castello e la sua universit\u00e0 passeranno alla famiglia Platamone, ai Moncada, ai Requisens e poi nel 1468 ai baroni di Mastrantonio. Il 28 agosto 1528, gli abitanti offrirono all'imperatore Carlo V la somma di 20.000 fiorini, per rientrare nel Regio Demanio e riscattarsi dal potere baronale. L'imperatore accetter\u00e0 l'offerta il 5 luglio 1530 concedendo il \"mero et misto impero\", confermando inoltre la concessione della \"Fiera Franca\". Nel sigillo della nuova universitas reale il castello di Aci fu il simbolo principale insieme ai faraglioni di Aci Trezza.\nDal XVI secolo ad oggi.\nDalla met\u00e0 del XVI secolo si perder\u00e0 l'\"Universit\u00e0 di Aci\": il castello sar\u00e0 distinto di fatto da Aquilia Nuova e dai casali, che nel frattempo si renderanno indipendenti, verr\u00e0 quindi destinato prima a caserma e poi a carcere. \nNel 1647 il castello verr\u00e0 ceduto da Filippo IV di Spagna, per 7500 scudi al duca Giovanni Andrea Massa.\nSubir\u00e0 quindi i danni del Terremoto del Val di Noto dell'11 gennaio 1693.\nRientrer\u00e0 nel demanio comunale in epoca borbonica nel XIX secolo. Nello stesso secolo Giovanni Verga vi ambienter\u00e0 la novella \"Le storie del Castello di Trezza\".\nNegli anni 1967-1969 verr\u00e0 restaurato, e quindi dal 1985 \u00e8 visitabile e sede di un Museo Civico.\nL'architettura oggi.\nIl castello sorge su un promontorio di roccia lavica, a picco sul mare blu cobalto ed inaccessibile tranne che per l'accesso attraverso una scalinata in muratura. Il ponte levatoio in legno che oggi non esiste pi\u00f9 occupava parte della scalinata d'ingresso. Al centro della fortezza si trova il \u00ab\"donjon\"\u00bb, la torre quadrangolare fulcro del maniero. Rimangono poche strutture superstiti: l'accesso che conserva i resti dell'impianto del ponte levatoio, il cortile dove si trova un piccolo orto botanico, diversi ambienti, fra cui quelli dove \u00e8 accolto il museo e una cappella (secondo alcuni bizantina) ed un'ampia terrazza panoramica sul golfo antistante. Il 23 maggio 2012 il comune di Aci Castello ha scelto di intitolare a Jean Calogero (1922-2001), pittore di rilievo internazionale che con la sua arte ha fatto conoscere al mondo anche i paesaggi della Sicilia e in particolare del territorio di Aci Castello, una sala del Castello. La \u201cSala Jean Calogero\u201d, gi\u00e0 nota come la \u201cCappella bizantina\u201d, ospiter\u00e0 in permanenza i tre dipinti a olio \u201cRiviera dei Ciclopi\u201d (cm 120\u00d795, 1967), \u201cAci Trezza\u201d (cm 102\u00d771, 1991) e \u201cAci Castello\u201d (cm 60\u00d7130, 1967) donati dalla famiglia al Comune. I tre dipinti danno lustro al territorio, contribuendo a valorizzare ulteriormente il castello, sprigionando un nuovo impulso sotto il profilo culturale, pittorico e turistico.\nIl Museo Civico.\nIl museo civico allestito all'interno del castello consta di tre sezioni: mineralogia, paleontologia e archeologia."}
{"id": "124555", "revid": "2174463", "url": "https://it.wikipedia.org/wiki?curid=124555", "title": "Dipartimento di Concepci\u00f3n", "text": "Il dipartimento di Concepci\u00f3n \u00e8 il primo dipartimento del Paraguay situato nella parte centrosettentrionale del paese. Il capoluogo \u00e8 la citt\u00e0 di Concepci\u00f3n.\nDivisione politica.\nIl dipartimento \u00e8 diviso in 8 distretti:\nGeografia fisica.\nCircondato da tre importanti fiumi (il Paraguay, l'Apa e l'Ypan\u00e9), il Dipartimento di Concepci\u00f3n offre al suo interno un'ampia gamma di paesaggi. A nord est del dipartimento, in prossimit\u00e0 dei due fiumi, si trovano modesti rilievi e catene collinari, la parte restante \u00e8 pianeggiante con pascoli e boschi, a sud si trova nuovamente una zona collinare con estese foreste.\nIl fiume Paraguay \u00e8 navigabile in tutto il tratto che attraversa il dipartimento, i suoi affluenti sono navigabili ma solo per imbarcazioni di piccola dimensione.\nIl territorio, ampio e scarsamente popolato, ha mantenuto piuttosto intatti i propri ecosistemi; nel dipartimento esistono due parchi nazionali, il \"Parco Nazionale di San Luis\" e il \"Parco Nazionale di Paso Bravo\".\nLa temperatura media si attesta intorno ai 24\u00a0\u00b0C, con massime intorno ai 40\u00b0 d'inverno e minime intorno ai -3\u00b0 d'estate. I mesi di massima precipitazione sono novembre e dicembre mentre luglio e agosto sono la stagione secca.\nConfini.\nA nord il fiume Apa separa il dipartimento dal Brasile, mentre ad est confina col dipartimento di Amambay e a sud con il dipartimento di San Pedro; ad ovest il fiume Paraguay lo separa dai dipartimenti Presidente Hayes e dell'Alto Paraguay.\nStoria.\nDurante la maggior parte dell'epoca coloniale il territorio del dipartimento rimase spopolato a causa delle continue incursioni dei bandeirantes portoghesi e degli indios \"mbya\"; il primo insediamento stabile fu la tiduzione gesuita di Bel\u00e9n, alla quale seguirono la fondazione della \"Villa Real de la Concepci\u00f3n\" nel 1773 e quella del forte militare di \"San Carlos\" nel 1794.\nAl termine della guerra della Triplice Alleanza il territorio divenne un importante zona di produzione di legname e di mate.\nIl Dipartimento.\nLa prima legge di divisione territoriale del paese cre\u00f2 nel 1906 il primo dipartimento, con il nome di Concepci\u00f3n, che comprendeva anche gran parte del territorio del futuro dipartimento di Amambay. La legge n\u00b0 426 del 1973 ne stabil\u00ec definitivamente i confini.\nEconomia.\nIl terreno calcareo e le vaste praterie ne fanno un'area ideale per l'allevamento di bovini infatti oltre il 56% del terreno \u00e8 dedicato all'allevamento.\nFino alla met\u00e0 degli anni quaranta la met\u00e0 della superficie del dipartimento era coperta da fitte foreste, l'intenso sfruttamento le ha per\u00f2 drasticamente ridotte.\nLe coltivazioni principali sono la canna da zucchero, il cotone, il mais e il caff\u00e8.\nL'industria \u00e8 prevalentemente concentrata nel settore alimentare fatta eccezione per un grosso cementificio situato a Puerto Vallemi, nel distretto di San L\u00e1zaro."}
{"id": "124558", "revid": "536103", "url": "https://it.wikipedia.org/wiki?curid=124558", "title": "Privacy", "text": "Il termine inglese privacy (pronuncia britannica: [\u02c8p\u0279\u026av\u0259si], statunitense: ] e ), in italiano riservatezza o privatezza, indica, nel lessico giuridico-legale, il diritto alla riservatezza della vita privata di una persona.\nIl diritto a non essere soggetto a violazioni non autorizzate della privacy da parte del governo, delle societ\u00e0 o degli individui fa parte delle leggi sulla privacy di molti paesi e, in alcuni casi, delle costituzioni.\nIl concetto di privacy individuale universale \u00e8 un concetto moderno principalmente associato alla cultura occidentale, britannica e nordamericana in particolare, ed \u00e8 rimasto praticamente sconosciuto in alcune culture fino a tempi recenti. La maggior parte delle culture, tuttavia, riconosce la capacit\u00e0 degli individui di nascondere alcune parti delle proprie informazioni personali alla societ\u00e0 in generale.\nStoria della privacy.\nIl concetto si sviluppa fin dell\u2019Antica Grecia, quando, in una serie di trattati filosofici si inizia a far riferimento ad un \u201csenso di riservatezza\u201d. Aristotele, nella sua Politica, distingue tra Polis, sfera pubblica dell'individuo, correlata alle attivit\u00e0 cittadine, ed Oikos, sfera privata, associata alla vita domestica. Viene cos\u00ec stabilito l\u2019ambito personale, distinto da pubblico e politico. Per gli antichi greci il coinvolgimento da parte degli uomini nella vita pubblica era di fondamentale importanza; parallelamente, per\u00f2, riconoscevano al singolo la necessit\u00e0 di una sfera propria e riservata, da intendersi come luogo in cui occuparsi dei propri bisogni. L\u2019affermarsi di citt\u00e0-stato significa per l\u2019uomo ricevere una personale \"vita activa\", marcando il discrimine tra ci\u00f2 che \u00e8 proprio contro ci\u00f2 che \u00e8 comune. La vita privata \u00e8 rispettata in quanto considerata elemento necessario a far scaturire uno stimolo d\u2019interesse cittadino. Ogni uomo che ha propriet\u00e0 nella citt\u00e0 sar\u00e0 interessato al suo corretto funzionamento.\nDurante l\u2019et\u00e0 feudale si espande l\u2019ideale di libert\u00e0 personale e, successivamente, grazie allo Stato assoluto, ci\u00f2 che separa privato e pubblico viene delineato al punto da originare la sfera del privato. Riforme religiose e diffusione dell\u2019alfabetizzazione sono tra gli elementi che condizionano fortemente la societ\u00e0 occidentale del XVI e XVII secolo. Tali elementi portano proprio ad un mutamento radicale della mentalit\u00e0 sociale, diffondendo un nuovo costume d\u2019appartenenza.\nLa connotazione odierna di privacy, per\u00f2, si afferma proprio a seguito della caduta del feudalesimo. XVIII e XIX rappresenterebbero un'era prolifica per il diritto. Nel 1890, due giuristi statunitensi, Louis Brandeis e Samuel Warren, pubblicarono \u201cThe Right of Privacy\u201d sulla Harward Law Review, prima monografia giuridica a riconoscere \u201cthe right to be let alone\u201d, \u201cdiritto ad essere lasciato da solo\u201d. Esprimendo in queste parole il desiderio di una propria ed inviolabile intimit\u00e0.\nCiononostante le prime accezioni del termine si riferiscono ad una casistica tendente al negativo, la libert\u00e0 ottenuta con il concetto di privacy non \u00e8 associata ad una possibilit\u00e0 \u201cdi\u201d, quanto ad una liberazione \u201cda\u201d un qualcosa/qualcuno. Il periodo storico \u00e8 quello della rivoluzione industriale, ci\u00f2 \u00e8 quindi da intendere non in ottica universale, quanto riferito al ceto borghese. \u00c8 gi\u00e0 qui evincibile quanto il concetto di privacy si riscopra in ogni contesto storico, dovendosi interfacciare con una serie di nuove necessit\u00e0 personali che in esso si affermano. Il sancire un\u2019impossibilit\u00e0 di ingresso in uno spazio altrui, come sottolineato da Rodot\u00e0, funge da \"snodo culturale\" fondamentale nell'affermazione della privacy odierna.\nIn ottica europea si ha una prima formazione del concetto di privato tra XVIII e XIX secolo. In Germania origina la discussione su una serie di possibilit\u00e0 individuali originanti dal \u201cdiritto naturale\u201d, elemento d\u2019influenza della filosofia giuridica tedesca.\nNel 1954 una sentenza del Bundesgerichtshof determina, per la prima volta, un basilare diritto alla personalit\u00e0.\nLa discussione d\u2019origine germanica si estese cos\u00ec per il continente, fintanto che nel 1909, in Francia, si giunge alla legittimazione dei diritti della personalit\u00e0.\nParallelamente, nel Bel paese, il concetto viene portato avanti da Adolfo Rav\u00e0, docente di Filosofia del diritto. I punti sollevati da Rav\u00e0, seppur paralleli al pensiero tedesco, hanno origine indipendente. Analizzando il Tractatus de potestate in seipsum di Baldassarre Gomez de Amescua, giurista spagnolo del XVI secolo, ne coniuga un \u201c\"diritto sulla propria persona\"\u201d, che esclude per\u00f2 una lunga serie d\u2019elementi per noi correlati, quali: diritto d\u2019autore, sul nome, sul marchio. Successivamente sar\u00e0 sempre Rav\u00e0 a determinare per analogia legis il \u201c\"diritto alla riservatezza\"\u201d.\nI primi casi di violazione si presentano tra gli anni \u201950 e \u201960. Caso particolarmente significativo \u00e8 la sentenza emessa dalla Corte di Cassazione nel 1963. Il settimanale italiano \u201cTempo\u201d ottenne attenzione popolare diffondendo una serie di particolari inerenti alla vita intima di Claretta Petacci, amante di Benito Mussolini. A seguito della constatazione ne scatur\u00ec una denuncia da parte della sorella minore della Petacci, Miria di San Servolo.\nNel 1975 anche il Supremo Collegio italiano si adegu\u00f2 alle controparti europee affermando l\u2019esistenza di un diritto alla riservatezza. Il tutto scatur\u00ec a seguito di controversie con Soraya Esfandiari che fu fotografata, nelle proprie mura domestiche, in atteggiamenti intimi con un uomo.\nTornando all'ottica comunitaria, una serie di provvedimenti fu ribadita: direttive 95/46/CE, 97/66/CE, e 2002/58/CE.\nIn Italia, consecutivamente alla 95/46/CE si ha l\u2019istituzione di una figura di garante per la protezione dei dati personali. Segu\u00ec l\u2019emanazione del decreto legislativo 30 giugno 2003 n.196, il quale introdusse nell'ordinamento italiano un autonomo diritto alla protezione dei dati personali, indipendente rispetto alla tutela della sfera intima dell\u2019individuo. L\u2019estensione europea di questa visione entra in vigore il 7 dicembre 2000, con l\u2019art. 8, comma I della Carta dei diritti fondamentali dell\u2019Unione Europea, detta anche Carta di Nizza, che fa esplicito riferimento al diritto alla protezione dei dati personali.\nNel 2016 esce il Regolamento generale sulla protezione dei dati che sostituisce la vecchia direttiva, la sua attuazione \u00e8 avvenuta a distanza di due anni, quindi a partire dal 25 maggio 2018. \u00c8 composto da 99 articoli e 173 considerando, questi ultimi con solo valore interpretativo. Trattandosi di un regolamento, non necessita di recepimento da parte degli Stati dell'Unione ed \u00e8 attuato allo stesso modo in tutti gli Stati dell'Unione senza margini di libert\u00e0 nell'adattamento, tranne per le parti per le quali si prevede espressamente delle possibilit\u00e0 di deroga.\nDescrizione.\nConcetto e significato.\nIl significato di \"privacy\", nel tempo, si \u00e8 evoluto anche in relazione all'evoluzione tecnologica che dai tempi di Warren e Brandeis (fine XIX secolo) \u00e8 intercorsa. Inizialmente riferito alla sfera della vita privata, negli ultimi decenni ha subito un'evoluzione estensiva, arrivando ad indicare il diritto al controllo sui propri dati personali. Quindi, il significato odierno, di \"privacy\", comunemente, \u00e8 relativo al diritto della persona di controllare che le informazioni che la riguardano vengano trattate o guardate da altri solo in caso di necessit\u00e0.\nLa \"privacy\" non va confusa nemmeno con la solitudine, e questa non va confusa con l'abbandono, in quanto sussiste una profonda differenza, infatti, tra \u00abl'esser soli\u00bb, \u00abl'esser lasciati soli\u00bb e \u00abl'esser lasciati in condizioni di non-autosufficienza\u00bb con handicap senza essere capaci n\u00e9 di intendere n\u00e9 di volere. Il termine avrebbe anche un'accezione culturale: secondo alcuni ricercatori il concetto di \"privacy\" distingue la cultura Anglo-americana da quella Europea occidentale, come quella Italiana, Tedesca o Francese. Tuttavia si hanno troppi punti in comune tra le due soprattutto dal punto di vista del ruolo delle informazioni personali all'interno della societ\u00e0.\nTutela giuridica.\nIl diritto alla \"privacy\" non va confuso con il diritto al segreto, anch'esso finalizzato a tutelare un'area riservata della vita privata ma che per qualche motivo comprenda elementi comunque conosciuti da alcune persone: il medico, ad esempio, \u00e8 sicuramente consapevole dello stato di salute del proprio paziente, ma ha il dovere di mantenere il segreto professionale sulle notizie di cui \u00e8 a conoscenza.\nIl diritto alla privacy non \u00e8 nemmeno interamente sovrapponibile al diritto alla protezione dei dati personali (cio\u00e8 alla protezione da monitoraggio continuo, previsione dei comportamenti, profilazione degli individui) che nasce come corollario del diritto alla riservatezza.\nLa diffusione delle nuove tecnologie a partire dal XXI secolo ha contribuito ad un assottigliamento della barriera della \"privacy\", ad esempio la tracciabilit\u00e0 dei cellulari o la relativa facilit\u00e0 a reperire gli indirizzi di posta elettronica delle persone, che pu\u00f2 dar luogo, ad esempio, al fenomeno dello \"spamming, \"pubblicit\u00e0 indesiderata. Anche la geolocalizzazione degli smartwatch, combinata con funzioni in questi contenute, come il cardiofrequenzimetro, pu\u00f2 impattare in modo significativo sulla \"privacy\", permettendo ad aziende di marketing di monitorare l'utente nelle sue abitudini di consumo e gusti personali attraverso tecniche di pubblicit\u00e0 comportamentale, cio\u00e8 una raccolta delle informazioni personali degli utenti come mezzo di marketing per proporre pubblicit\u00e0 targetizzate, come evidenziato da Federprivacy nel 2015, e confermato da uno studio condotto dall'Universit\u00e0 di Pisa in collaborazione con l'Universit\u00e0 dell'Essex, e l'Harvard Medical School.\nLa digitalizzazione delle immagini contribuisce ad una continua e progressiva riduzione della riservatezza e d\u00e0 difficolt\u00e0 nella sua tutela: condividere un'immagine o un video on-line su internet comporta la perdita di controllo sul materiale inserito. Ad esempio il \"sexting \"- condivisione di fotografie a carattere erotico prevalentemente sui \"social network\" - comporta la totale impossibilit\u00e0 di nasconderla potendo essere scaricata da altri utenti e reimmessa in Rete in qualunque altro momento. Analoghi problemi sorgono allorch\u00e9 vi siano video che in qualche modo siano lesivi della \"privacy \" o in qualche modo lesivi di altre persone, soprattutto se di minore et\u00e0.\nCol regolamento europeo del 2016 si passa da una visione proprietaria del dato, ad una visione di controllo del dato, che porta a favorire una maggior libert\u00e0 nella circolazione dello stesso rafforzando nel contempo i diritti dell'interessato, il quale deve poter sapere se i suoi dati sono usati e come vengono usati per tutelare lui e l'intera collettivit\u00e0 dai rischi che si trovano nel trattamento dei dati. \nLe nuove norme prevedono: \nIl 28 gennaio \u00e8 celebrata da diversi paesi nel mondo la Giornata europea della protezione dei dati personali, istituita dal Consiglio d'Europa.\nLa situazione nei vari contesti.\nNel giornalismo.\nIl rapporto fra diritto di cronaca e \"privacy\" \u00e8 molto complesso ed \u00e8 regolato da una serie di norme, stratificatesi nel tempo, che hanno cercato di stabilire un corretto compromesso fra i diversi interessi messi in campo. Ci sono norme volte a proteggere la \"privacy\" dei cittadini alle quali i giornalisti devono attenersi durante l'adempimento del proprio lavoro.\nPer quanto riguarda l'Italia, in particolare:\nLa Carta introduce inoltre un \"Comitato nazionale per la correttezza e la lealt\u00e0 dell'informazione\", organismo che ha la funzione di raccogliere e valutare le segnalazioni dei cittadini che ritengono di essere stati offesi da un articolo di giornale.\nIl codice suddivide i dati personali in quattro categorie:\nNel caso dei \"dati sensibili\", si prescinde dal consenso dell'interessato, tuttavia il giornalista deve rispettare il gi\u00e0 citato limite dell'essenzialit\u00e0 dell'informazione, oltre a quello della rilevanza del dato per il caso trattato nell'articolo.\nIl riferimento al \"Codice deontologico sulla privacy\" di cui sopra \u00e8 stato inserito nell'art. 139.\nNel diritto del lavoro.\nLa Cassazione, con sentenza n.18980 del 01.08.2013, ha stabilito che non \u00e8 consentito al datore di lavoro diffondere a terzi la notizia che il lavoratore \u00e8 assente per malattia, anche se omette di specificare di quale malattia \u00e8 affetto perch\u00e9 costituisce diffusione di dati sensibili, in quanto attinente alla salute del soggetto. Tale comportamento viola le regole espressamente stabilite dall\u2019art. 22 del D.lgs. n. 196 del 2003.\nNell'informatica.\nDi crescente rilievo \u00e8 il tema della sicurezza informatica che riguarda sia i privati cittadini, sia le imprese: esso coinvolge tutti gli aspetti che riguardano la protezione dei dati sensibili archiviati digitalmente ma in particolare \u00e8 noto al grande pubblico con riferimento all'utilizzo di Internet.\nIn effetti, la rete \u00e8 in grado di offrire una vasta gamma di informazioni e servizi ma contemporaneamente pu\u00f2 costituire un luogo pericoloso per la nostra \"privacy\" anche perch\u00e9 il mezzo stesso non \u00e8 stato concepito per scambiare o gestire dati sensibili.\nA livello software programmi \"spyware\" che, installandosi spesso in maniera fraudolenta nel \"personal computer\" delle vittime, provvede ad inviare dati personali (pagine visitate, account di posta, gusti ecc) ad aziende che successivamente li rielaboreranno e rivenderanno. Esiste anche un metodo, chiamato \"social engineering\", tramite cui i truffatori riescono a ottenere informazioni personali sulle vittime attraverso le pi\u00f9 disparate tecniche psicologiche: si tratta di una sorta di manipolazione che porta gli utenti a fornire spontaneamente i propri dati confidenziali.\nLa legge sulla privacy (Art. 167 d.lgs. n. 196/2003) punisce con la reclusione fino a due anni chi compie un illecito trattamento di dati personali tramite internet, ad esempio pubblicando la fotografia del volto di un altro soggetto senza il suo consenso. Quando le immagini hanno natura intima (soggetto nudo, compimento di un atto sessuale, ecc.), pu\u00f2 scattare il reato pi\u00f9 grave di stalking (Cass. sent. n. 12203/2015). La legge richiede che lo scopo della pubblicazione sia quello di trarne profitto e di arrecare un danno alla vittima, ma questa espressione \u00e8 stata interpretata in senso ampio dalla giurisprudenza, secondo cui \u00e8 sufficiente, ai fini del reato, un semplice fastidio o un turbamento alla vittima. Per chiedere il risarcimento del danno \u00e8 necessario agire in via civile.\nA tutela dell'individuo, possono essere impiegati alcuni accorgimenti, a cura dell'utente interessato, come: \nEsistono inoltre soluzioni meno immediate ma pi\u00f9 efficaci come l'utilizzo della crittografia, che ci permette di criptare un messaggio privato attraverso particolari software facendo s\u00ec che solo l'utente destinatario possa leggerlo in chiaro, unito all'implementazione della firma digitale. \nCon il diffondersi del Voice over IP e della chat (anche se paiono pi\u00f9 difficili da intercettare), si spera non si creino altri settori di potenziale violazione della privacy.\nIn Internet.\nL'utilizzo di internet costituisce anch'esso un impedimento - in potenza - alla riservatezza della vita privata degli utenti, ed in particolar modo alla navigazione nella rete telematica: in particolare i \"cookie\" HTTP sono i dati memorizzati sul computer di un utente che in generale facilitano l'accesso automatizzato a siti e/o funzionalit\u00e0 web, tenendo traccia delle impostazioni utente sul sito, e permettono il tracciamento dell'utente sia nei suoi spostamenti su un singolo sito, sia nella navigazione su siti differenti, in caso i cookie vengano impostati dai siti di terze parti.\nI \"cookie\" rappresentano una preoccupazione comune in materia di \"privacy\" su Internet. Sebbene gli sviluppatori di siti web utilizzino i \"cookie\" per scopi tecnici legittimi, possono verificarsi casi di abuso. Nel 2009, due ricercatori, Balachander Krishnamurthy e Craig Wills, hanno dimostrato che i profili di \"social networking\" possono essere collegati ai \"cookie\", ovvero che \u00e8 possibile per le terze parti, per esempio \"network\" pubblicitari, collegare le varie informazioni che identificano l'utente per risalire alle abitudini di navigazione dell'utente, una pratica che \u00e8 alla base della pubblicit\u00e0 comportamentale.\nIn passato, la maggior parte degli utenti di internet non era a conoscenza dell'esistenza dei \"cookie\", ma attualmente i loro possibili effetti negativi sono largamente riconosciuti: un recente studio ha di fatto dimostrato che il 58% degli utenti ha, almeno una volta, eliminato i \"cookie\" dal proprio computer, e che il 39% degli utenti li elimina abitualmente dal proprio computer ogni mese. Dal momento che i \"cookie\" rappresentano il modo principale degli inserzionisti di individuare i potenziali clienti, e data la presa di coscienza di molti utenti che hanno cominciato ad eliminarli, alcuni inserzionisti hanno iniziato ad utilizzare i \"cookie\" persistenti \"Flash cookies\" (che possono gestire un quantitativo di dati maggiore, non scadono, e sono memorizzati in pi\u00f9 locazioni nella stessa macchina) e gli \"zombie cookie\" (cookies che vengono ricreati dopo la loro eliminazione, grazie a backup esterni alla memoria dedicata ai cookie classici), ma i \"browser\" moderni e i \"software\" anti-\"malware\" possono rilevarli e rimuoverli.\nUno dei vantaggi attribuibili all'uso dei \"cookie\" \u00e8 che, per i siti web visitati di frequente che richiedono una \"password\" all'accesso, questi fanno in modo di non dover inserire ogni volta i propri dati personali. Un \"cookie\" pu\u00f2 anche monitorare le proprie preferenze per mostrare i siti di maggiore interesse. Alcuni di questi benefici sono anche visti come negativi: ad esempio, uno dei modi pi\u00f9 comuni di furto di dati sensibili utilizzati dagli cracker (informatica) \u00e8 proprio quello di \"rubare\" i dati di accesso a siti salvati a causa dei cookie. Molti siti, essendo gratuiti, traggono profitto vendendo il loro spazio agli inserzionisti. Questi annunci, che vengono personalizzati a seconda dei gusti dell'utente, spesso possono essere causa di fastidio durante la navigazione. I cookie sono per lo pi\u00f9 innocui ad eccezione dei cookie di terze parti. Questo genere di cookie, infatti, non vengono implementati dal sito stesso, ma da societ\u00e0 di web banner pubblicitari e risultano pi\u00f9 pericolosi perch\u00e9 forniscono i dati di navigazione degli utenti ad aziende estranee al sito dal quale sono stati registrati, e molto spesso, ad insaputa dell'utente.\nI \"cookie\" sono spesso associati alle finestre \"pop-up\", perch\u00e9 queste finestre sono spesso, ma non sempre, costruite su misura per la persona. Queste finestre risultano molto irritanti durante la navigazione perch\u00e9 sono spesso difficili da chiudere poich\u00e9 il pulsante di chiusura \u00e8 strategicamente nascosto in una parte dello schermo improbabile. Nel peggiore dei casi, questi annunci \"pop-up\" possono riempire interamente lo schermo e durante il tentativo di chiuderli, possono causare l'apertura di siti indesiderati.\nAlcuni utenti scelgono di disabilitare i \"cookie\" nel proprio \"browser web\". Tale azione pu\u00f2 ridurre alcuni rischi per la privatezza, ma possono gravemente limitare o impedire la funzionalit\u00e0 di molti siti. Tutti i principali \"browser web\" hanno questa capacit\u00e0 di disattivazione al loro interno, con nessun programma esterno richiesto. In alternativa, gli utenti possono spesso eliminare tutti i cookie memorizzati. Alcuni \"browser\" (come Mozilla Firefox e Opera) offrono la possibilit\u00e0 di cancellare i cookies automaticamente ogni volta che l'utente chiude il browser. Una terza opzione prevede l'attivazione di \"cookie\" in generale, ma impedendo il loro abuso. Nonostante ci\u00f2, si teme che l'eliminazione manuale della \"cache\" di navigazione come arma a favore della \"privacy\" sia stata sopravvalutata.\nIl processo di profilatura (noto anche come \"tracking\") assembla e analizza diversi eventi, ognuno attribuibile ad un unico soggetto originario, al fine di ottenere informazioni (in particolare modelli di attivit\u00e0) relative alla persona di origine. Alcune organizzazioni si occupano della profilatura di navigazione web delle persone, raccogliendo gli URL dei siti visitati. I profili risultanti possono potenzialmente creare un collegamento con le informazioni che identificano personalmente l'individuo che ha effettuato la navigazione.\nAlcune organizzazioni di mercatistica di ricerca \"web-oriented\" possono utilizzare questa pratica legittimamente, ad esempio per costruire i profili tipici degli utenti di Internet. Tali profili, che descrivono in media le tendenze di grandi gruppi di utenti, piuttosto che di individui reali, possono rivelarsi utili per l'analisi di mercato. \nIl \"tracking\" diventa un problema di \"privacy\" quando il matching dei dati associa il profilo di un individuo con le informazioni di identificazione personale dell'individuo.\nUna forma particolarmente grave di violazione della privacy su Internet \u00e8 il cosiddetto \"revenge porn\", che consiste nella condivisione pubblica di materiale erotico senza il permesso del protagonista dello stesso per vendetta o estorsione. Diversi stati hanno emanato leggi e provvedimenti atti a contrastare questa pratica.\nLa protezione dei dati relativi alla privacy \u00e8 minacciata da social network come Facebook poich\u00e9 molti datori di lavoro li utilizzano per scovare informazioni relative ai candidati che presentano il loro CV. D'altra parte, sempre nel campo del lavoro, i social network rappresentano un pericolo anche dopo l\u2019assunzione all'interno di un\u2019azienda.\nIn Qu\u00e9bec, ad esempio, una compagnia di assicurazioni avrebbe raccolto informazioni su Facebook per determinare se una dipendente assente dal lavoro per malattia avesse diritto a ricevere il sussidio. In effetti la dipendente, in congedo da un anno a causa di una grave depressione, aveva pubblicato foto che sarebbero state scattate in un bar durante una vacanza. L'assicuratore in questione ha quindi interrotto il pagamento di qualsiasi indennit\u00e0 di malattia valutando la dipendente idonea a ritornare al lavoro. Inoltre, molti siti sono integrati con Facebook per scopi di Behavioral retargeting concedendo al social network i dati di navigazione dei propri utenti.\nL'uso di Internet fa sorgere un problema di equilibrio tra protezione della privacy e libert\u00e0 di espressione online. Casi in cui l'utente ha manifestato un proprio pensiero sul web possono essere ricondotti a casi di diffamazione. La Cassazione ha stabilito che i social network sono da considerarsi quali luoghi pubblici, quindi se un dipendente di un\u2019azienda scrive sul suo profilo privato un parere negativo rivolto all\u2019azienda stessa, esso pu\u00f2 trasformarsi in diffamazione e ad un conseguente licenziamento per giusta causa. \u00c8 stato inoltre affermato dalla Cassazione (2014) che \u00e8 possibile ricondurre a diffamazione anche affermazioni in cui non sono stati fatti nomi propri, fintanto che \"il soggetto la cui reputazione \u00e8 lesa sia individuabile da parte di un numero limitato di persone, indipendentemente dalla indicazione nominativa\".\nQuesti esempi illustrano i pericoli dei social network per la protezione della privacy.\nNell'utilizzo degli smartphones.\nL'utilizzo di uno smartphone negli anni passati rappresenta una potenziale minaccia alla \"privacy\" degli utenti; i sistemi operativi installati sui cellulari mettono da parte la privatezza degli utenti in modo da ottimizzare i servizi offerti in cambio di dati che riguardo l'utente stesso.\nUn primo esempio di dato che viene raccolto in continuazione \u00e8 la posizione del dispositivo, ovvero dell'utente che lo sta portando. La posizione pu\u00f2 essere individuata sia grazie al GPS che grazie agli \"scan\" passivi delle reti senza fili circostanti. Il sistema del cellulare pu\u00f2 essere configurato in modo tale da segnare tutte le posizioni in cui l'utente si trovava, oppure tale opzione pu\u00f2 essere disabilitata o limitata.\nIn caso di utilizzo del sistema Android collegato ad un \"account\" Google le informazioni che vengono raccolte riguardo all'utente durante l'utilizzo del dispositivo comprendono: \"query\" di ricerca, siti visitati, video visti, pubblicit\u00e0 cliccate, la propria posizione, informazioni sul dispositivo, indirizzo IP, contatti aggiunti, eventi nel calendario, foto e video caricati, documenti ed email.\nUn insieme simile di dati viene raccolto anche da Apple.\nNella sanit\u00e0.\nAnche nel sistema sanitario si pone un problema della tutela dei dati sensibili che riguardano la salute degli utenti. Generalmente gli Stati del mondo si son dotati di disposizioni generali sul trattamento dei dati, specie nel caso di trattamento di dati sensibili sullo stato di salute degli interessati, riguardano:\nDopo la morte.\nPer quanto concerne il trattamento dei dati di persone defunte, ci si riferisce alla norma riportata nell\u2019Art. 2-terdecies del codice per la protezione dei dati personali (d.lgs. 101/2018). I principali commi sono elencati di seguito:\nUna situazione particolare \u00e8 la gestione dei dati di terzi collegati al profilo di un social network. In questi casi, qualora venga fatta richiesta da parte degli eredi di visionare il materiale presente sul profilo, contestualmente si avrebbe l\u2019accesso anche a dati di terzi. Tale evento, sempre pi\u00f9 diffuso ha indotto alcuni social network a bloccare queste richieste, mentre altri hanno provveduto, offrendo l\u2019opportunit\u00e0 all\u2019utente in vita di scegliere impostazioni ad \"hoc\" del profilo (per esempio indicare un utente-erede o cancellare l\u2019account).\nLegislazione in materia.\n\"The right to privacy\" statunitense.\nWarren e Brandeis definirono il diritto alla riservatezza come \"the right to be left alone\" - \"il diritto di essere lasciati in pace\". Brandeis, autore principale dell'articolo, fu ispirato dalla lettura dell'opera del filosofo statunitense Ralph Waldo Emerson, che proponeva la solitudine come criterio e fonte di libert\u00e0. Si applica la logica del recinto: il cosiddetto \"ius excludendi alios\".\nNell'introduzione all'articolo abbiamo la dichiarazione che l'individuo deve avere piena protezione della propria persona e delle propriet\u00e0. I primi tre paragrafi del saggio trattano del diritto alla vita e poi del \u201cvalore legale delle sensazioni\u201d. Dal quarto paragrafo, Warren e Brandeis affermano la necessit\u00e0 della legge di adattarsi alle invenzioni recenti e ai metodi d'affari (ad esempio fotografia e giornali).\nSuccessivamente, gli studiosi concentrarono nel sottolineare il fatto che l'abilit\u00e0 di prevenire la pubblicazione non esisteva ancora chiaramente come un diritto di propriet\u00e0; tuttavia, trovarono nella sentenza del tribunale \u201cPrince Albert v. Strange\u201d il principio da invocare per proteggere il diritto alla \"privacy\". Inoltre, essi suggerirono l'esistenza di un diritto alla \"privacy\" implicito nelle giustificazioni giurisdizionali utilizzate dal tribunale per proteggere del materiale dalla pubblicazione (\"where protection has been afforded against wrongful publication, the jurisdiction has been asserted, not on the ground of property, or at least not wholly on that ground, but upon the ground of an alleged breach of an implied contract or of a trust or confidence.\" - \"dove si \u00e8 dovuti ricorrere ad una protezione contro pubblicazioni dannose, la giurisdizione ha compiuto affermazioni non sulla base della propriet\u00e0, o almeno non completamente su tale base, ma sulla base di una falla in un contratto implicito o in una mancanza di fiducia\").\nIn conclusione, i due giuristi americani dichiarano che il diritto alla \"privacy\" \u00e8 il principio che protegge gli scritti personali e ogni altra produzione dell'intelletto o delle emozioni. Tuttavia il diritto alla \"privacy\":\nCome nota conclusiva, Warren e Brandeis affermano che andrebbero imposte sanzioni penali per chi viola il diritto alla \"privacy\", ma rinviano questa decisione all'autorit\u00e0 dei legislatori.\nOggi il diritto alla privacy \u00e8 protetto in modo particolare dal IV Emendamento, che tutela contro ispezioni e sequestri arbitrari nel proprio domicilio. A ogni modo, a partire dalla sentenza \"Katz v. United States\", la giurisprudenza espande tale diritto fino a proteggere ogni informazione su cui vi sia un'aspettativa di segretezza riconosciuta come ragionevole dalla societ\u00e0.\nIn Australia.\nIl Privacy Act 1988 \u00e8 amministrato dall'Office of the Australian Information Commissioner. La legge sulla privacy si \u00e8 evoluta in Australia per diversi anni. L'introduzione iniziale della legge sulla privacy nel 1998 si \u00e8 estesa al settore pubblico, in particolare ai dipartimenti del governo federale, ai sensi dei Principi sulla privacy delle informazioni. Anche le agenzie governative statali possono essere soggette alla legislazione statale sulla privacy.\nNel 2008 l'Australian Law Reform Commission (ALRC) ha condotto una revisione della legge australiana sulla privacy e ha prodotto un rapporto intitolato \"For Your Information\".[35] Le raccomandazioni sono state accolte e attuate dal governo australiano tramite la legge 2012 sulla modifica della privacy (Enhancing Privacy Protection).[36]\nNel 2015 \u00e8 stato approvato il Telecommunications (Interception and Access) Amendment (Data Retention) Act 2015, che ha suscitato alcune controversie sulle sue implicazioni sui diritti umani e sul ruolo dei media.\nIn India.\nA causa dell'introduzione del progetto Aadhaar, gli abitanti dell'India temevano che la loro privacy potesse essere invasa. Per affrontare la paura tra la gente, la corte suprema indiana ha messo in atto una nuova sentenza che ha affermato che la privacy da quel momento in poi \u00e8 considerato come un diritto fondamentale.\nNell'Unione Europea.\nGi\u00e0 la Convenzione europea dei diritti dell'uomo, all'art. 8, stabiliva che \"non pu\u00f2 esservi ingerenza di una autorit\u00e0 pubblica nell'esercizio di tale diritto a meno che tale ingerenza sia prevista dalla legge e costituisca una misura che, in una societ\u00e0 democratica, \u00e8 necessaria per la sicurezza nazionale, per la pubblica sicurezza, per il benessere economico del paese, per la difesa dell'ordine e per la prevenzione dei reati, per la protezione della salute o della morale, o per la protezione dei diritti e delle libert\u00e0 altrui\".\nOltre che negli Accordi di Schengen, il concetto \u00e8 stato riportato nella Carta dei diritti fondamentali dell'Unione europea all'art. 8, che recita:\"\"Ogni individuo ha diritto alla protezione dei dati di carattere personale che lo riguardano.\"\"Tali dati devono essere trattati secondo il principio di lealt\u00e0, per finalit\u00e0 determinate e in base al consenso della persona interessata o a un altro fondamento legittimo previsto dalla legge. Ogni individuo ha il diritto di accedere ai dati raccolti che lo riguardano e di ottenerne la rettifica.\"\"Il rispetto di tali regole \u00e8 soggetto al controllo di un'autorit\u00e0 indipendente.\"\"\nLe fonti del diritto dell'Unione Europea rilevanti sono contenute nella Direttiva del Parlamento europeo e del Consiglio del 24 ottobre 1995, contrassegnata dalla sigla 95/46/CE, pubblicata nella GUCE L 281 del 23.11.1995 (p.\u00a031), che tratta in generale la tutela dei dati personali (ancora in vigore, ma \u00e8 in corso di dibattito un nuovo regolamento che discipliner\u00e0 la tutela della privacy), e nella Direttiva del Parlamento europeo e del Consiglio del 12 luglio 2002, sigla 2002/58/CE. In quest'ultima si espone il trattamento dei dati personali e alla tutela della vita privata nel settore delle comunicazioni elettroniche.\nLa Corte europea dei diritti dell'uomo ha deciso che non \u00e8 contrario all'art. 8 della Convenzione Europea il comportamento del datore di lavoro che monitora l'uso della e-mail aziendale da parte dei dipendenti \"in termini di tabulati\", mentre non viene stabilita la legittimit\u00e0 di un controllo del traffico Internet n\u00e9 in particolare del contenuto delle comunicazioni via e-mail durante l'orario di lavoro e dalla propria postazione.\nCon la sentenza Schrems I la Corte di Giustizia Europea ha dichiarato invalido l'accordo \"Safe Harbour\" fra UE e Stati Uniti, sul trattamento dei dati personali e sensibili di cittadini europei, principalmente per l'assenza di confini e deroghe ai poteri delle autorit\u00e0 che tutelano la sicurezza nazionale.\nL'accordo \u00e8 stato poi sostituito dal nuovo Scudo \"EU-USA per la privacy\" del 2 febbraio 2016, che riguarda dati di cittadini europei trasmessi via internet da UE a Stati Uniti, ovvero detenuti stabilmente in banche dati di societ\u00e0 private o enti di \"intelligence\" residenti negli USA, e aziende USA che trattano i dati dei cittadini in Europa. L'accordo non specifica limiti ed eccezioni per le autorit\u00e0 di \"intelligence\", mentre impone alle aziende USA (che operino sia in Europa che negli Stati Uniti), ad aderire e rispettare le normative UE sulla privacy nei confronti dei cittadini europei. \u00c8 prevista una stretta collaborazione con \"Department of Commerce\" e la \"Federal Trade Commission\", e la creazione di Ombudsman per le controversie con l\"'intelligence\".\nIl 4 maggio 2016 \u00e8 stato pubblicato sulla Gazzetta Ufficiale dell\u2019Unione Europea il Regolamento dell'Unione Europea n. 2016/679 Regolamento generale sulla protezione dei dati (GDPR) sulla protezione dei dati personali e la libera circolazione dei dati personali, che \u00e8 entrato in vigore a decorrere dal 25 maggio 2018. Essendo un regolamento e non una direttiva, non \u00e8 stato necessario recepirlo dalle legislazioni nazionali ma \u00e8 stato esecutivo automaticamente.\nNel diritto italiano.\nPer quanto riguarda la Costituzione Italiana, non vi \u00e8 un articolo specifico che tutela il diritto alla riservatezza, ma questo pu\u00f2 essere ricavato per via interpretativa dagli articoli 2 e 3 della Costituzione che permettono di incorporare la riservatezza nei diritti inviolabili dell\u2019uomo; ma anche dagli articoli 13, 14 e 15 Cost., nei quali si pu\u00f2 cogliere la tutela della riservatezza in ambiti riguardanti la libert\u00e0 personale, il domicilio, la libert\u00e0 e la segretezza della corrispondenza e di ogni forma di comunicazione.\nLa prima fonte di diritto in materia era costituita dalla giurisprudenza della Suprema Corte di Cassazione. Questa, con la sentenza n. 4487 del 1956, nega inizialmente la presenza di un diritto alla riservatezza. Il riferimento all'art. 2 Cost. di cui sopra arriva invece solo nel 1975, con la sentenza della Corte di Cassazione n. 2129 del 27 maggio 1975, con cui la stessa Corte identifica tale diritto nella \"tutela di quelle situazioni e vicende strettamente personali e familiari, le quali, anche se verificatesi fuori dal domicilio domestico, non hanno per i terzi un interesse socialmente apprezzabile contro le ingerenze che, sia pure compiute con mezzi leciti, per scopi non esclusivamente speculativi e senza offesa per l'onore, la reputazione o il decoro, non sono giustificati da interessi pubblici preminenti.\" Questa affermazione \u00e8 fondamentale per il bilanciamento col diritto di cronaca (vedi \"Privacy e giornalismo\"). La casistica in materia \u00e8 ampia; in particolare, il Tribunale di Roma, nella sentenza del 13 febbraio 1992, aveva notato che \"chi ha scelto la notoriet\u00e0 come dimensione esistenziale del proprio agire, si presume abbia rinunciato a quella parte del proprio diritto alla riservatezza direttamente correlato alla sua dimensione pubblica\".\nLa linea di demarcazione tra il diritto alla riservatezza e il diritto all'informazione di terzi sembrava quindi essere la popolarit\u00e0 del soggetto. Tuttavia, anche soggetti molto popolari conservano tale diritto, limitatamente a fatti che non hanno niente a che vedere con i motivi della propria popolarit\u00e0. \nUn ulteriore passo avanti nella formazione di una normativa adeguata, anche se notevolmente in ritardo, viene fatto per rispetto di obblighi internazionali: con la legge n. 98 del 21 febbraio 1989, \u00e8 infatti ratificata la Convenzione di Strasburgo (adottata nel 1981), \"sulla protezione delle persone rispetto al trattamento automatizzato di dati di carattere personale\".\nUna norma vera e propria venne emanato soltanto con la legge 31 dicembre 1996, n. 675, sostituita successivamente dal D.lgs 30 giugno 2003, n. 196.\nIn questo senso si parla di \"privacy\" come \"autodeterminazione e sovranit\u00e0 su di s\u00e9\" (Stefano Rodot\u00e0) e \"diritto a essere io\" (avvocato Giuseppe Fortunato), riconoscersi parte attiva e non passiva di un sistema in evoluzione, che deve portare necessariamente ad un diverso rapporto con le istituzioni, declinato attraverso una presenza reale, un bisogno dell'esserci, l'imperativo del dover contare, nel rispetto reciproco delle proprie libert\u00e0. La normativa italiana assume tuttavia il principio del pari rango, per il quale qualora il trattamento di alcuni dati sensibili di un soggetto sia necessario al fine di tutelare diritti \"di pari rango\" in capo ad altro soggetto. \nNella Costituzione italiana il \u00abpieno sviluppo della persona umana\u00bb \u00e8 valore sancito dall\u2019art. 3 della Costituzione.\nLa protezione del dato personale \u00e8 protezione della persona in ogni suo aspetto. Chi lede il diritto della persona rispetto ad un suo dato offende la persona nella sua integrit\u00e0. E proteggere la persona, in ogni suo dato personale, \u00e8 permetterle cos\u00ec lo sviluppo \u201cpieno\u201d cio\u00e8 in ogni suo singolo aspetto.\nPrivacy non \u00e8 soltanto il diritto a stare solo ma \u00e8 il diritto all\u2019estrinsecazione di ogni propria potenzialit\u00e0 senza interferenze esterne.\nIl diritto alla privacy \u00e8 non solo il diritto a non comparire ma anche il diritto a comparire, qualora lo si voglia, e a chiedere completezza e correttezza rispetto a ciascun dato. \u00c8, insomma, il diritto a esprimersi fino in fondo. Per favorire il pieno esercizio per ciascuno della \u201csovranit\u00e0 su di s\u00e9\u201d, il 18 novembre 2006 \u00e8 stato istituito Il Laboratorio Privacy Sviluppo, istituito con lo scopo di sviluppare e promuovere il messaggio \"Il Cittadino protagonista\" nei suoi 3 ambiti: privato, sociale ed istituzionale\nLa tutela in internet.\nTra i reati penalmente punibili, in termini di Internet e \"privacy\", vi sono:\nIn un complesso iter di innovazione legislativo, risulta sicuramente basilare la promulgazione della legge 547/1993 che introduce, tra gli altri, l'importantissimo concetto di frode informatica definita dall'art. 10 all'art. 640ter c.p. secondo cui:\nEstremamente rilevante risulta anche la gi\u00e0 citata legge 675/1996 che, sebbene non si occupi in modo specifico del contesto informatico, ricopre un ruolo fondamentale per ci\u00f2 che concerne il trattamento e la protezione dei dati personali.\nDal 1\u00ba gennaio 2004 \u00e8 inoltre in vigore il decreto legislativo n. 196 che ha puntato l'attenzione su tematiche importanti come le modalit\u00e0 con cui devono essere trattati i dati confidenziali nell'ambito dei servizi di comunicazione elettronica accessibili al pubblico e l'obbligo, da parte dei fornitori, di rendere l'utente pi\u00f9 consapevole su come le loro informazioni riservate verranno trattate e utilizzate. Le direttive UE 95/46CE e 97/66/CE si applicano sul trattamento dei dati su internet, infatti quando si accede ad Internet, vengono registrati dai providers in un file, la data l'ora, l'inizio e la fine del collegamento, oltre che l'indirizzo IP dell'utente. C'\u00e8 da fare una distinzione, la direttiva 95/46/CE si applica a qualsiasi trattamento di dati personali indipendentemente dal mezzo tecnico adoperato, mentre la direttiva 97/66/CE, si applica al trattamento dei dati personali in relazione alla fornitura di servizi di telecomunicazione accessibili al pubblico, tra cui rientrano anche i servizi Internet. Secondo la 95/46 CE il trattamento dei dati \u00e8 legittimo se \u00e8 consentito dall'individuo e ne deve essere a conoscenza. Per quanto riguarda l'utilizzo dei dati personali l'art. 6 \u00a7 1, lett. e) della direttiva 95/46/CE dispone l'obbligo di non tenere i dati personali per un tempo maggiore di quello necessario per la finalit\u00e0 per i quali sono stati presi. L'articolo 6 della direttiva 97/66/CE: \u201cimpone che i dati sul traffico debbano essere cancellati o resi anonimi quando non sono pi\u00f9 necessari ai fini della trasmissione di una comunicazione\u201d. L'art. 12 della direttiva impone che i dati vengano comunicati all'individuo.\nL'informativa agli interessati nella sanit\u00e0.\nIn ambito sanitario definiscono al proprio interno modalit\u00e0 operative in riferimento alla normativa vigente attraverso:\nL'Ente comunica all'esterno le proprie modalit\u00e0 organizzative per il trattamento dei dati sensibili attraverso:\nIn sanit\u00e0 \u00e8 fondamentale l'informativa sulle modalit\u00e0 di trattamento e i propri diritti di tutela. L'informativa deve contenere:\na) le finalit\u00e0 e le modalit\u00e0 del trattamento cui sono destinati i dati;\nb) la natura obbligatoria o facoltativa del conferimento dei dati;\nc) le conseguenze di un eventuale rifiuto di rispondere;\nd) i soggetti o le categorie di soggetti ai quali i dati personali possono essere comunicati o che possono venirne a conoscenza in qualit\u00e0 di responsabili o incaricati, e l'ambito di diffusione dei dati medesimi;\ne) i diritti di cui all'articolo 7;\nf) gli estremi identificativi del titolare e, se designati, del rappresentante nel territorio dello Stato ai sensi dell'articolo 5 e del responsabile. Quando il titolare ha designato pi\u00f9 responsabili \u00e8 indicato almeno uno di essi, indicando il sito della rete di comunicazione o le modalit\u00e0 attraverso le quali \u00e8 conoscibile in modo agevole l'elenco aggiornato dei responsabili. Quando \u00e8 stato designato un responsabile per il riscontro all'interessato in caso di esercizio dei diritti di cui all'articolo 7, \u00e8 indicato tale responsabile.\n2. L'informativa di cui al comma 1 contiene anche gli elementi previsti da specifiche disposizioni del presente codice e pu\u00f2 non comprendere gli elementi gi\u00e0 noti alla persona che fornisce i dati o la cui conoscenza pu\u00f2 ostacolare in concreto l'espletamento, da parte di un soggetto pubblico, di funzioni ispettive o di controllo svolte per finalit\u00e0 di difesa o sicurezza dello Stato oppure di prevenzione, accertamento o repressione di reati.\n3. Il Garante pu\u00f2 individuare con proprio provvedimento modalit\u00e0 semplificate per l'informativa fornita in particolare da servizi telefonici di assistenza e informazione al pubblico.\n4. Se i dati personali non sono raccolti presso l'interessato, l'informativa di cui al comma 1, comprensiva delle categorie di dati trattati, \u00e8 data al medesimo interessato all'atto della registrazione dei dati o, quando \u00e8 prevista la loro comunicazione, non oltre la prima comunicazione.\n5. La disposizione di cui al comma 4 non si applica quando:\na) i dati sono trattati in base ad un obbligo previsto dalla legge, da un regolamento o dalla normativa comunitaria;\nb) i dati sono trattati ai fini dello svolgimento delle investigazioni difensive di cui alla legge 7 dicembre 2000, n. 397, o, comunque, per far valere o difendere un diritto in sede giudiziaria, sempre che i dati siano trattati esclusivamente per tali finalit\u00e0 e per il periodo strettamente necessario al loro perseguimento;\nc) l'informativa all'interessato comporta un impiego di mezzi che il Garante, prescrivendo eventuali misure appropriate. dichiari manifestamente sproporzionati rispetto al diritto tutelato, ovvero si riveli, a giudizio del Garante, impossibile.\nPer il trattamento di dati in ambito sanitario sono previste modalit\u00e0 semplificate per informativa e consenso.\nRiproduzione di elenchi pubblici.\nLa riproduzione di elenchi di cose o persone su siti internet, carta stampata o altri media \u00e8 legittima; chi lo fa non \u00e8 querelabile per diffamazione se l'elenco in questione \u00e8 gi\u00e0 pubblico e si tratta della versione pi\u00f9 recente rettificata a seguito di richieste di modifica o cancellazione dalla lista da parte di diretti interessati. L'accusa di diffamazione pu\u00f2 essere rivolta verso il primo soggetto che ha reso pubblico l'elenco, non verso quanti l'hanno replicato.\nNel telemarketing.\nPer quanto riguarda le liste di numeri telefonici utilizzate dalle aziende di telemarketing, la normativa sulla privacy ha pi\u00f9 volte regolamentato in senso restrittivo questo aspetto.\nIn base alla normativa in vigore fino al 2008, le aziende che operano mediante tale sistema commerciale non possono pi\u00f9 servirsi liberamente dell'elenco telefonico. Possono essere contattati, infatti, solo i soggetti che hanno esplicitamente fornito il loro assenso esplicito all'opportunit\u00e0 di essere raggiunti da chiamate telefoniche di tipo commerciale; questo assenso pu\u00f2 riguardare la singola azienda in questione, oppure in generale tutte le attivit\u00e0 di tipo commerciale. Ci\u00f2 ha posto fine all'utilizzo indiscriminato dell'elenco telefonico finora spesso effettuato dalle aziende operanti mediante telemarketing; le aziende, per approvvigionarsi in modo legale di contatti di potenziali clienti, hanno intrapreso campagne specifiche mediante concorsi a premi o raccolte punti.\nNel 2008, il \"telemarketing\" ha goduto di una completa liberalizzazione tramite l'autorizzazione alle chiamate pubblicitarie anche senza il consenso dell'utente, in deroga alle norme sulla privacy, fino al 31 dicembre 2009, introdotta dal decreto milleproroghe votato dal governo Berlusconi IV. Tale liberalizzazione potrebbe essere prorogata fino al maggio 2010 dall'emendamento Malan alla legge comunitaria 2009, che introdurrebbe un regime di \"silenzio-assenso\" a partire dal maggio 2010, quando chi non volesse pi\u00f9 ricevere chiamate pubblicitarie dovr\u00e0 registrarsi, tramite telefonata o mail, in un apposito registro.\nEnti internazionali.\nElectronic Frontier Foundation.\nElectronic Frontier Foundation \u00e8 una organizzazione che si occupa di proteggere e di diffondere la conoscenza riguardo al diritto di privacy in rete, in particolare grazie al suo progetto \"Surveillance Self-Defense\".\nPrivacy International.\nPrivacy International \u00e8 un ente di beneficenza, nato nel Regno Unito, che difende e promuove il diritto alla privacy in tutto il mondo. Dapprima formatasi nel 1990, registrata come societ\u00e0 senza scopo di lucro nel 2002 e come ente di beneficenza nel 2012, PI ha sede a Londra.\nDalla fine del 1990, le campagne dell'organizzazione, l'attivit\u00e0 e i progetti dei media si sono concentrati su un ampio spettro di questioni, tra cui la \"privacy\" su Internet, la cooperazione Internazionale, la legge sulla protezione dei dati, gli sviluppi anti-terrorismo, la libert\u00e0 di informazione, la censura di Internet, la nomina delle autorit\u00e0 di regolamentazione sulla privacy, processi giudiziari, procedure di consultazione del governo, la sicurezza delle informazioni, la sicurezza nazionale, la criminalit\u00e0 informatica e gli aspetti di circa un centinaio di tecnologie e applicazioni che vanno dalla videosorveglianza al \"DNA profiling\".\nPI controlla le attivit\u00e0 delle organizzazioni internazionali, tra cui l'Unione europea, il Consiglio d'Europa, e le agenzie delle Nazioni Unite. Ha condotto numerosi studi e fornisce analisi sulle questioni politiche e tecnologiche contemporanee.\nLaboratorio Privacy Sviluppo.\nPresso il Garante per la protezione dei dati personali \u00e8 nato il \"Laboratorio Privacy Sviluppo\". Istituito il 18 novembre 2006, ha lo scopo di sviluppare e promuovere il messaggio \"Il Cittadino protagonista\" nei suoi 3 ambiti: privato, sociale ed istituzionale. \u00c8 un\u2019iniziativa internazionale a cui partecipano anche i Garanti di Spagna, Irlanda, Islanda, Malta, Israele, Polonia, Repubblica Ceca, Thailandia, Nuova Zelanda, Catalogna, Cipro, Croazia, Lettonia, Ungheria, Macedonia, Romania, Slovenia, Bulgaria, Grecia, Lituania, Estonia.\nL\u2019iniziativa muove dalla convinzione che il valore della privacy sia essenziale per l\u2019estrinsecazione totale di ogni potenzialit\u00e0 della persona umana secondo gli obiettivi liberamente determinati.\nSul tema centrale della libera costruzione della sfera privata ed il pieno esercizio della \u201csovranit\u00e0 su di s\u00e9\u201d, come anche \u00e8 stata definita la privacy, il Laboratorio coordinato da Giuseppe Fortunato, componente dell\u2019Autorit\u00e0, intende dunque sviluppare riflessioni operando con un \u201cmeccanismo circolare\u201d. Il Laboratorio approfondir\u00e0 i sistemi delle persone per raggiungere pienamente i propri obiettivi."}
{"id": "124559", "revid": "1305772", "url": "https://it.wikipedia.org/wiki?curid=124559", "title": "Dipartimento di Cordillera", "text": " \nIl dipartimento di Cordillera \u00e8 il terzo dipartimento del Paraguay. Il capoluogo \u00e8 la citt\u00e0 di Caacup\u00e9.\nDivisione politica.\nIl dipartimento \u00e8 diviso in 20 distretti:\nGeografia fisica.\nIl dipartimento di Cordillera \u00e8 situato nella parte centrale del paese. Fisicamente il dipartimento \u00e8 diviso in due zone ben distinte: una pianeggiante a nord-est ed una di orografia pi\u00f9 complessa a sud, attraversata dal massiccio montuoso della Cordillera de los Altos, la cui altezza raggiunge i 200 m. Il territorio \u00e8 attraversato da numerosi affluenti del fiume Paraguay; tra questi i principali sono il Yhaguy, il Piribebuy e il Manduvir\u00e1. Nella parte occidentale del dipartimento si trova il lago Ypacara\u00ed, condiviso con il vicino dipartimento Central. Nella zona settentrionale sono numerose le paludi e le zone umide.\nConfini.\nIl dipartimento confina a sud con il dipartimento di Paraguar\u00ed, ad ovest con il dipartimento Central, a nord con il dipartimento di San Pedro e ad est con il Caaguaz\u00fa.\nStoria.\nIl territorio dell'attuale dipartimento cominci\u00f2 ad essere popolato gi\u00e0 nel XVI secolo, poco dopo la fondazione di Asunci\u00f3n; le missioni francescane lasciarono in seguito la loro impronta su gran parte delle citt\u00e0 della regione.\nLa Guerra della triplice alleanza vide svolgersi proprio in questo territorio alcune delle sue ultime tragiche battaglie, mentre sul finire del XIX secolo l'arrivo di coloni tedeschi port\u00f2 la fondazione di nuovi insediamenti, come la citt\u00e0 di San Bernardino, sulle sponde del lago Ypacara\u00ed.\nIl dipartimento.\nNel 1906 la legge di divisione territoriale della Repubblica cre\u00f2 il \"dipartimento di Caraguatay\", con l'omonima citt\u00e0 di Caraguatay come capoluogo. Il decreto n. 9484 del 1945 cre\u00f2 il dipartimento di Cordillera negli attuali confini, che non furono modificati dalla Legge n. 426 del dicembre 1973.\nEconomia.\nZona fondamentalmente rurale, il dipartimento ha come attivit\u00e0 economiche principali l'agricoltura e l'allevamento. Le principali coltivazioni riguardano la produzione di riso, banane, ananas e agrumi; la floricoltura \u00e8 particolarmente sviluppata nella zona di Caacup\u00e9. Nella parte settentrionale del territorio dipartimentale si \u00e8 sviluppato l'allevamento, soprattutto bovino.\nL'industria \u00e8 presente con piccoli stabilimenti di trasformazione agroalimentare, oltre che con l'estrazione di petitgrain; l'industria dei materiali da costruzione \u00e8 particolarmente sviluppata a Tobat\u00ed. \nQuasi ogni centro pu\u00f2 vantare una tradizione artigianale nei settori dell'oreficeria, del cuoio, del legno, della pietra e dell'abbigliamento.\nTurismo.\nIl dipartimento di Cordillera possiede un discreto potenziale di sviluppo turistico: oltre ai gi\u00e0 affermati poli d'attrazione di San Bernardino, di Caacup\u00e9 e di Piribebuy esistono diversi luoghi di notevole interesse storico, culturale o religioso, come Altos, Emboscada e Tobat\u00ed.\nVie di comunicazione.\nLa principale via di comunicazione \u00e8 la \"Ruta II \u201cMariscal Estigarribia\u201d\", che attraversa il territorio dipartimentale da nord a sud; in essa confluiscono numerose diramazioni, in genere con fondo in pietra, che consentono una discreta comunicazione con la capitale da quasi ogni distretto."}
{"id": "124560", "revid": "767487", "url": "https://it.wikipedia.org/wiki?curid=124560", "title": "Kyo (album)", "text": "Kyo \u00e8 il primo album dell'omonimo gruppo rock francese. \u00c8 stato pubblicato nel 2000."}
{"id": "124561", "revid": "48344", "url": "https://it.wikipedia.org/wiki?curid=124561", "title": "Gita", "text": ""}
{"id": "124562", "revid": "1543377", "url": "https://it.wikipedia.org/wiki?curid=124562", "title": "Dipartimento di Guair\u00e1", "text": "Il dipartimento di Guair\u00e1 \u00e8 il quarto dipartimento del Paraguay. Il capoluogo \u00e8 la citt\u00e0 di Villarrica.\nDivisione politica.\nIl dipartimento \u00e8 diviso in 18 distretti:\nGeografia fisica.\nIl dipartimento di Guair\u00e1 \u00e8 situato nella parte centrale della regione orientale del paese. Il territorio \u00e8 percorso dal fiume Tebicuarym\u00ed e da diversi altri torrenti (Tacuaras, Guaz\u00fa, Borja, Yhac\u00e1 Guaz\u00fa, Amambay, Gervasia). La catena montuosa del Ybytyruz\u00fa comprende inoltre la massima elevazione del Paraguay, il Tres Kand\u00fa (842 m), che prende il proprio nome da tre grossi blocchi di pietra presenti presso la cima.\nConfini.\nIl dipartimento confina a sud con il dipartimento di Caazap\u00e1, ad ovest con il dipartimento di Paraguar\u00ed, a nord con il dipartimento di Caaguaz\u00fa e ad est con i dipartimenti di Caaguaz\u00fa e di Caazap\u00e1.\nStoria.\n\"Guair\u00e1\" era il nome di un cacique guaran\u00ed che abitava i territori adiacenti alla cascata, oggi scomparsa, che ha preso il nome di \"Salto del Guair\u00e1\". Con questo termine in passato ci si riferiva all'idea originale dell'attuale Paraguay, compresi i territori ad est del fiume Paran\u00e1 oggi compresi nei confini del Brasile. Lo stesso capoluogo dipartimentale, Villarrica, fu fondato nel 1570 nei pressi dell'attuale Campo Mour\u00e3o, nello stato brasiliano del Paran\u00e1, e fu spostata sei volte fino alla sua attuale ubicazione a causa delle incursioni dei bandeirantes portoghesi. \nL'ultima fondazione di Villarrica nel 1682 e la creazione della \"riduzione\" francescana di Itap\u00e9 nel 1686 diedero impulso al popolamento della zona.\nIl dipartimento.\nFondato nel 1906, il dipartimento conta oggi 17 distretti.\nEconomia.\nZona fondamentalmente rurale (il 65% del suolo \u00e8 sfruttato dall'agricoltura e dall'allevamento), il dipartimento \u00e8 il primo produttore di canna da zucchero del paese. Vengono coltivati anche cotone, mais, arachidi, fagioli e angurie. \nL'industria zuccheriera conta nel territorio dipartimentale tre grandi impianti produttivi; \u00e8 inoltre presente nel distretto di Capit\u00e1n Mauricio Jos\u00e9 Troche un'importante industria di produzione di alcool.\nTurismo.\nLa catena montuosa del Ybytyruz\u00fa \u00e8 la principale attrazione turistica della regione; nei fitti boschi che coprono alcune montagne sono presenti numerose specie di uccelli, rettili e piccoli mammiferi. Sulla cima del colle \"Acat\u00ee\" si trova un osservatorio dal quale \u00e8 possibile apprezzare le bellezze naturali della zona. Nella stessa catena montuosa si trova un luogo denominato \"It\u00e1 Letra\"; si tratta di una parete rocciosa dove sono stati incisi misteriosi segni. Secondo alcuni studiosi tali iscrizioni indicano che il luogo fosse una delle stazioni del \"Tap\u00e9 Aviru\", l'antico cammino religioso delle popolazioni guaran\u00ed.\nD'estate sono molto frequentate le rive del fiume Tebicuarym\u00ed, mentre la localit\u00e0 di Yataity del Guair\u00e1 attira numerosi visitatori interessati all'artigianato di un particolare ricamo chiamato \"aho po'i\".\nVie di comunicazione.\nLa principale via di comunicazione \u00e8 la \"Ruta N\u00b0 8 \u201cBlas Garay\u201d\", che attraversa il territorio dipartimentale da nord a sud; varie diramazioni asfaltate la congiungono con alcune localit\u00e0 (Independencia\n, Natalicio Talavera, Capit\u00e1n Mauricio Jos\u00e9 Troche\n), mentre altre sono collegate soltanto tramite strade con fondo in pietra (San Salvador\n, Borja\n, Iturbe"}
{"id": "124563", "revid": "7967", "url": "https://it.wikipedia.org/wiki?curid=124563", "title": "Manfredi d'Altavilla", "text": ""}
{"id": "124565", "revid": "767487", "url": "https://it.wikipedia.org/wiki?curid=124565", "title": "Le Chemin (album)", "text": "Le Chemin \u00e8 il secondo album del gruppo rock francese Kyo. \u00c8 stato pubblicato nel 2002."}
{"id": "124568", "revid": "767487", "url": "https://it.wikipedia.org/wiki?curid=124568", "title": "300 L\u00e9sions", "text": "300 L\u00e9sions \u00e8 il terzo album del gruppo rock francese dei Kyo. \u00c8 stato pubblicato nel 2004."}
{"id": "124569", "revid": "1318658", "url": "https://it.wikipedia.org/wiki?curid=124569", "title": "Dipartimento di Itap\u00faa", "text": "Il dipartimento di Itap\u00faa \u00e8 il settimo dipartimento del Paraguay. Il capoluogo \u00e8 la citt\u00e0 di Encarnaci\u00f3n.\nDivisione politica.\nIl dipartimento \u00e8 diviso in 30 distretti: \nGeografia fisica.\nIl dipartimento di Itap\u00faa confina ad ovest con il Misiones, a nord con il dipartimento di Caazap\u00e1, a nord-est con il dipartimento dell'Alto Paran\u00e1; ad est e a sud il dipartimento confina con l'Argentina, dalla quale \u00e8 separato dal fiume Paran\u00e1.\nIl territorio \u00e8 caratterizzato da una serie di rilievi orografici che, partendo dalle sponde del Paran\u00e1, si sviluppano in direzione nord e nord-est arrivando ai 400 m di altitudine della Cordillera de San Rafael.\nIl dipartimento \u00e8 bagnato a sud dal fiume Paran\u00e1 e a nord dal fiume Tebicuary; all'interno \u00e8 rigato da numerosi torrenti, che scorrono principalmente verso sud. Il Tembey, affluente del Tebicuary, \u00e8 famoso nel paese per le sue cascate.\nStoria.\nA partire dal XVII secolo il territorio vide il sorgere di alcune riduzioni gesuite; in esse i padri gesuiti organizzarono le pacifiche popolazioni guaran\u00ed della zona. Quattro riduzioni furono fondate vicino al fiume Paran\u00e1 all'interno degli attuali confini del dipartimento; il 25 marzo 1615, giorno dell'Incarnazione, San Roque Gonz\u00e1lez de Santa Cruz fond\u00f2 la riduzione che costitu\u00ec in seguito il nucleo primitivo dell'attuale Encarnaci\u00f3n.\nDopo che nel 1768 i gesuiti furono espulsi dai territori della Corona spagnola la zona conobbe un periodo di abbandono e di rivendicazioni di frontiera. Al termine della guerra della Triplice Alleanza l'immigrazione, soprattutto europea, cominci\u00f2 a ripopolare i territori a nord del Paran\u00e1. Nel 1898 il governo concesse 30.000 ha ad un gruppo di coloni tedeschi, che fondarono nel 1900 la colonia di Hohenau; ancora coloni tedeschi fondarono in seguito Obligado nel 1912 e Bella Vista nel 1917. Le tre colonie formano una sola unit\u00e0 culturale e produttiva nota in Paraguay con il nome di \"Colonias Unidas\".\nL'arrivo di immigrati dal Belgio, dall'Ucraina, dalla Polonia, dalla Russia e dal Giappone ha permesso la fondazione di altri centri abitati, nei cui profili urbani si riflettono spesso le caratteristiche dei paesi di appartenenza dei fondatori.\nIl dipartimento.\nNel 1906 la legge di divisione territoriale della Repubblica cre\u00f2 il \"dipartimento di Villa Encarnaci\u00f3n\"; nel 1945 il dipartimento prese il nome attuale. Gli attuali confini furono fissati dal Decreto Legge n\u00ba 426 del 1973.\nEconomia.\nIl dipartimento di Itap\u00faa ha come principale attivit\u00e0 economica l'agricoltura: vi si coltivano soprattutto soia, grano, mais, cassava, cotone, mate e agrumi. Non mancano nella zona le industrie di trasformazione, soprattutto nel settore del latte, del cotone e nella commercializzazione del mate, dove vanta il primato nazionale. Nel capoluogo il settore economico pi\u00f9 importante \u00e8 il commercio, favorito dalla contiguit\u00e0 con il confine argentino.\nTurismo.\nMentre Encarnaci\u00f3n deve molto al turismo commerciale, soprattutto argentino, al di fuori del capoluogo le rovine delle riduzioni gesuite di Trinidad e Jes\u00fas sono state dichiarate dall'UNESCO nel 1993 Patrimonio mondiale dell'umanit\u00e0.\nIl dipartimento offre un discreto numero di attrazioni naturalistiche; tra queste le cascate del Tembey nel distretto di Yatytay e il Parque Nacional de San Rafael nella sua parte pi\u00f9 settentrionale, con pi\u00f9 di 100 specie avicole endemiche in pericolo di estinzione.\nVie di comunicazione.\nLa principale via di comunicazione \u00e8 la \"Ruta 1 \u201cMariscal L\u00f3pez\u201d\", che unisce la capitale Asunci\u00f3n con Encarnaci\u00f3n e di qui attraversa il Paran\u00e1 attraverso il modernissimo ponte \"San Roque de Santa Cruz\" per entrare in Argentina. La \"Ruta 6 \u201cDr. Mallorqu\u00edn\u201d\" unisce il capoluogo con Ciudad del Este, seconda citt\u00e0 del Paraguay e principale centro commerciale dell'America del Sud, fiancheggiando la sponda destra dello stesso Paran\u00e1"}
{"id": "124570", "revid": "1226", "url": "https://it.wikipedia.org/wiki?curid=124570", "title": "Rivolta del Vespro", "text": ""}
{"id": "124572", "revid": "400694", "url": "https://it.wikipedia.org/wiki?curid=124572", "title": "NUTS", "text": ""}
{"id": "124573", "revid": "7967", "url": "https://it.wikipedia.org/wiki?curid=124573", "title": "Spaccaforno", "text": ""}
{"id": "124574", "revid": "1670527", "url": "https://it.wikipedia.org/wiki?curid=124574", "title": "Touchstone Pictures", "text": "Touchstone Pictures \u00e8 stato un marchio della The Walt Disney Studios che produceva e commercializzava film non prodotti appositamente per un pubblico infantile. Nacque nel 1984. La Touchstone Pictures aveva fino al 2007 anche una propria sottodivisione televisiva, la \"Touchstone Television\", rinominata poi \"ABC Studios\" e successivamente \"ABC Signature\".\nIn tal modo l'azienda disneyana utilizzava un marchio - che definiva in proprio la casa di produzione - per film che erano eterogenei nel contenuto, come tipicamente accadde per ogni casa di produzione non specializzata. Dal 2018, il marchio \u00e8 in disuso.\nStoria.\nLe origini della Touchstone Pictures possono essere ricondotte a \"The Black Hole - Il buco nero\" (1979), un film di fantascienza che caus\u00f2 diverse polemiche a causa del fatto di essere il primo film Disney a ricevere una valutazione PG - Parental Guidance (in pratica il film era vietato ai bambini minori di 6 anni); la compagnia aveva comunque gi\u00e0 distribuito il suo primo film con valutazione PG circa un anno prima, ma non si trattava di una produzione Disney.\nNegli anni successivi, Disney produsse altri film con valutazione PG come \"Condorman\" (1981), \"Tron\" (1982) e \"Giallo a Malta\" (1983); quest'ultimo film caus\u00f2 molte critiche perch\u00e9 includere tematiche da adulti era considerato assolutamente inappropriato per un film Disney. Le controversie causate da \"Trenchcoat\" sono generalmente considerate come la causa scatenante della creazione della Touchstone Pictures. Tra i nomi proposti per la nuova compagnia ci fu quello di \"Hyperion Pictures\", in onore del posto degli studi negli anni trenta prima di spostarsi a Burbank. In seguito Hyperion sarebbe diventato il nome del ramo pubblicazioni della Disney.\nUfficialmente fondata dall'amministratore delegato della Disney Ron W. Miller nel 1984, il primo film della Touchstone fu \"Splash - Una sirena a Manhattan\", e fu un grande successo. Il film includeva brevi scene di nudo di Daryl Hannah e un linguaggio per adulti, ma il successo che condusse all'affermazione della casa fu \"Chi ha incastrato Roger Rabbit\" (1988), la prima pellicola in tecnica mista della Touchstone, che rappresent\u00f2 per la casa una repentina scalata verso il successo e il riconoscimento a livello mondiale.\nLa Touchstone divenne infatti, oltre che una grande fonte di introiti anche per la sua originaria casa madre Disney, una casa molto prolifica e sempre al passo con i tempi, soprattutto nel corso degli anni novanta e ancora di pi\u00f9 negli anni duemila.\nDal 2009 la \"DreamWorks Pictures\" \u00e8 un partner associato della Touchstone.\nLa divisione televisiva ha prodotto le serie \"Lost\" e \"Desperate Housewives\", in onda sulla rete ABC di propriet\u00e0 della stessa casa madre, che hanno riscosso grande successo. Nel 2018 il marchio \u00e8 stato chiuso per cause sconosciute."}
{"id": "124575", "revid": "339392", "url": "https://it.wikipedia.org/wiki?curid=124575", "title": "Al-Idrisi", "text": ""}
{"id": "124579", "revid": "121642609", "url": "https://it.wikipedia.org/wiki?curid=124579", "title": "Spazioplano", "text": "Uno spazioplano \u00e8 un velivolo progettato per volare oltre la linea di K\u00e1rm\u00e1n che, convenzionalmente, individua il confine tra l'atmosfera terrestre e lo spazio alla quota di 100\u00a0km sul livello medio del mare. Uno spazioplano combina alcune delle caratteristiche degli aeroplani con altre delle navi spaziali. Di solito ha la forma di una nave spaziale, con delle ali utilizzate solo durante l'attraversamento dell'atmosfera.\nDescrizione.\nA oggi gli unici spazioplani \"orbitali\" che hanno volato con successo sono lo Space Shuttle statunitense e il Buran sovietico. Essi usano le ali soprattutto come freni aerodinamici nella fase di ritorno dall'orbita e per fornire la portanza per atterrare su una pista come un aeroplano. Entrambi questi veicoli sono progettati per decollare verticalmente sfruttando la spinta fornita da razzi come per i tradizionali veicoli di lancio non riutilizzabili.\nAltri spazioplani solo progettati utilizzano le ali anche per fornire la portanza in fase di decollo, ma anche in questo caso la spinta \u00e8 assicurata da un razzo. A tutto il 2005 gli unici prototipi di questo tipo ad aver volato e raggiunto lo spazio sono il North American X-15 e lo SpaceShipOne. \u00c8 da ricordare che nessuno dei due \u00e8 stato capace di entrare in orbita e che entrambi riescono a volare solo dopo essere stati portati ad alta quota appesi a un apposito aereo. La NASA, la Boeing e la Reaction Engines hanno in corso lo sviluppo di tecnologie utili per la costruzione di spazioplani orbitali senza equipaggio per il lancio di satelliti, come alternativa a basso costo ai tradizionali vettori non riutilizzabili (ad es. X-34, X-37, X-40, Skylon ).\nSi prevede che gli spazioplani del futuro potranno decollare, prendere quota e rientrare in atmosfera e atterrare come aeroplani convenzionali, realizzando una reale capacit\u00e0 di raggiungere quote orbitali in un'unica fase di volo. I fautori dello scramjet spesso citano gli spazioplani come utilizzatori potenziali di questa nuova tecnologia di propulsione.\nProposte, idee, progetti e prototipi di spazioplani sono avanzati fin dall'inizio del XX secolo. Fra i primi si annoverano quello proposto da Fridrich Cander, dotato di ali costruite in una lega combustibile che si sarebbe dovuta consumare nella fase di salita, e il Silbervogel di Eugen S\u00e4nger, un bombardiere suborbitale. L'applicazione di ali al missile V2 fu considerata durante e dopo la seconda guerra mondiale, soprattutto negli anni cinquanta e sessanta con la rinascita dell'interesse verso le esplorazioni spaziali.\nA quegli anni risale l'X-20 Dyna-Soar voluto dall'USAF per la raccolta di informazioni utili su questo particolare tipo di velivolo, che sarebbero state preziose per la realizzazione dello Space Shuttle.\nQuesti missili dotati di superfici alari, per lo pi\u00f9 progettati sotto la direzione di Wernher von Braun e Willy Ley, hanno ispirato lungamente la letteratura e la cinematografia di fantascienza."}
{"id": "124582", "revid": "226458", "url": "https://it.wikipedia.org/wiki?curid=124582", "title": "Eiusdem furfuris", "text": "La locuzione latina eiusdem furfuris, tradotta letteralmente, significa \"della medesima crusca\".\nQuesto epiteto si d\u00e0, sempre in senso spregiativo, a due soci che si rassomigliano perfettamente per vizi, malvagit\u00e0 e difetti. Si usa anche l'espressione \"eiusdem farinae\", (della stessa farina)."}
{"id": "124583", "revid": "599013", "url": "https://it.wikipedia.org/wiki?curid=124583", "title": "Ah", "text": ""}
{"id": "124584", "revid": "80934737", "url": "https://it.wikipedia.org/wiki?curid=124584", "title": "Emunctae naris", "text": "La locuzione latina Emunctae naris, tradotta letteralmente, significa \"di naso fine (di buon fiuto)\". (Orazio, \"Satire\", I, 4, 8).\nDicesi di uomo che ha, come si suol dire, \" un buon naso\", cio\u00e8 intelligenza acuta e pronta, intuizione rapida e sicura, che sa prevedere gli avvenimenti."}
{"id": "124585", "revid": "1543377", "url": "https://it.wikipedia.org/wiki?curid=124585", "title": "Giannizzeri", "text": "I Giannizzeri (turco ottomano: , , \"nuova milizia\", detti anche \"Beuluk\") costituivano la fanteria dell'esercito privato del sultano ottomano, il c.d. \"Kap\u0131kulu\". Il corpo, nato originariamente per fornire al sultano Orhan I una forza stabile da opporre alle inaffidabili leve tribali turche (XIV secolo), fu abolito dal sultano Mahmud II nel 1826 poich\u00e9 ormai divenuto un elemento di perturbazione dell'autorit\u00e0 imperiale inficiante la possibilit\u00e0 di modernizzare lo stato ottomano. Al pari dell'antica Guardia pretoriana romana, i giannizzeri si erano infatti tramutati in un mezzo per affermare nuovi imperatori o mantenere i vecchi al potere.\nStoria.\nOrhan I, secondo sultano del neonato Impero ottomano, fu il fondatore del corpo dei Giannizzeri, formato inizialmente con personale non musulmano, specialmente giovani cristiani e altri prigionieri di guerra (mamelucchi).\n\u00c8 possibile che Orhan sia stato ispirato dal modello delle futuwwa (ordini cavallereschi o religiosi islamici) nell'organizzazione di questo corpo militare. I Giannizzeri formarono il primo esercito regolare ottomano, che and\u00f2 a rimpiazzare le precedenti truppe tribali, su cui non era possibile fare totale affidamento. Va inoltre precisato che, per ragioni di orgoglio sociale, nessun uomo libero dell'Impero avrebbe accettato di combattere nella fanteria, essendo l'impiego del cavallo un simbolo della posizione aristocratica.\nCon l'aumentare del prestigio e dell'importanza dei Giannizzeri, molti di essi iniziarono a desiderare maggiori diritti e una vita migliore. Nel 1449 si ribellarono per la prima volta, chiedendo e ottenendo paghe pi\u00f9 alte. Episodi simili si ebbero pi\u00f9 volte anche nei secoli successivi, con l'effetto di aumentare considerevolmente il benessere e i privilegi di questo corpo militare. Giunsero in pi\u00f9 occasioni a perturbare gravemente la vita dell'impero, riuscendo per tre volte anche a destituire gli stessi sultani (il segno dell'inizio della ribellione era il rovesciamento della grande marmitta in cui era cotto il rancio dei soldati, \"qazan\", simbolo della coesione del corpo): casi celebri sono quelli di Osm\u0101n II nel 1622, Ibr\u0101h\u012bm nel 1648 e Selim III nel 1808.\nCon l'accumularsi di poteri e ricchezze i Giannizzeri si trasformarono in una forza fortemente conservatrice all'interno della societ\u00e0 ottomana, solo formalmente soggetta all'autorit\u00e0 del sultano. Tendenzialmente i Giannizzeri andarono a costituire una casta chiusa corrotta e parassitaria sull'omologo della Guardia pretoriana o delle \"Scholae palatinae\" nel tardo Impero romano, o dei Samurai sul finire del periodo di governo dello Shogunato Tokugawa, detto anche \"Periodo Edo\".\nLa progressiva inettitudine dei comandanti militari giannizzeri e il rifiuto di aggiornare il proprio equipaggiamento e le proprie tecniche di battaglia resero le truppe ottomane facile bersaglio degli eserciti delle nazioni europee (soprattutto Francia, Inghilterra e Russia). Inoltre, a cavallo tra il XVIII e il XIX secolo, le forze ottomane non furono in grado di impedire l'insorgere di movimenti nazionalisti nei territori soggetti all'Impero.\nAlcuni sultani e visir ottomani dell'epoca, nel tentativo di attuare la riforma dell'esercito, ancora drammaticamente legato al servizio servile a favore del sultano, cercarono di recuperare il controllo del territorio fondando corpi di fanteria alternativi costituiti da gruppi di coscritti presi dalle zone rurali e addestrati secondo il modello europeo (il \"Nizam-\u0131 Jedid\"). Questi nuovi corpi di fanteria vennero puntualmente disarmati e sterminati ancora in fase di costituzione proprio dai Giannizzeri, gelosi delle proprie prerogative e timorosi di potenziali rivali. Ci\u00f2 non imped\u00ec, tuttavia, l'ammodernamento della flotta e dell'artiglieria ottomana da parte del sultano, che i giannizzeri - a torto - non percepivano come una minaccia al proprio potere.\nSotto Mustaf\u00e0 IV, il gran visir Alemdar Mustafa Pasci\u00e0, che aveva ripreso il tentativo di trasformazione della milizia, trov\u00f2 la morte durante un'ennesima ribellione (novembre 1808). Ormai visti come un ostacolo al corretto funzionamento dell'apparato statale, i Giannizzeri furono sciolti dal sultano Mahmud II nel 1826, dopo un primo deciso, ma fallimentare tentativo operato da Selim III (che cost\u00f2 il trono). Il sultano Mahmud, forte dei corpi di moderna artiglieria da poco creati, della relativa calma alle frontiere a seguito delle guerre napoleoniche e della collaborazione del Pasci\u00e0 dell'Egitto (che da poco era riuscito ad ammodernare le proprie truppe dopo l'abbattimento del dominio mamelucco) proclam\u00f2 la fondazione di un nuovo corpo di fanteria, invitando i reggimenti di Giannizzeri a fornire i propri uomini migliori perch\u00e9 confluissero nella nuova unit\u00e0.\nCome previsto dal sultano, la reazione dei Giannizzeri fu di aperta rivolta: il sovrano ebbe cos\u00ec il pretesto per dichiarare fuorilegge l'intero corpo militare e sedare col sangue la rivolta grazie alle nuove truppe a lui fedeli. A seguito della ribellione la gran parte dei giannizzeri fu sterminata (circa 30.000 finirono uccisi, in gran numero dopo essere stati raccolti nell'Ippodromo di Costantinopoli) in quello che divenne noto come \"Vaka-i Hayriye\" (lett. Incidente di buon auspicio) e il corpo non fu pi\u00f9 ricostituito. La setta dei Bektashi fu abolita.\nAddestramento e vita dei giannizzeri.\nVerso il 1380 il sultano Orhan I infolt\u00ec le file dei giannizzeri ricorrendo all'istituto chiamato \"dev\u015firme\" (dal sostantivo verbale turco \"dev\u015fir\" che significa \u00abraccolta\u00bb): gli incaricati del sultano ogni quattro anni obbligavano le comunit\u00e0 cristiane che vivevano nelle campagne a cedere i loro figli pi\u00f9 robusti tra i 6 e i 9 anni per addestrarli alla vita militare come giannizzeri o a quella amministrativa di corte.\nSi preferirono le aree albanesi, bosniache, serbe, bulgare e macedoni, ma in seguito il \"dev\u015firme\" fu applicato anche alla Grecia e all'Ungheria.\nI coscritti, tuttavia, erano essenzialmente albanesi.\nIn particolare nelle aree macedoni, parte dei genitori intenzionalmente tagliavano alcune dita dei propri figli per far in modo che non fossero idonei all'arruolamento; pi\u00f9 in generale il \"dev\u015firme\" era visto come un vero e proprio flagello dai cristiani dei Balcani che infatti, all'avvicinarsi della data in cui i bambini avrebbero dovuto essere selezionati, fuggivano nelle montagne dove si davano alla macchia con i loro bambini.\nTale forma di arruolamento forzato fu abolita solo nel 1676.\nL'addestramento dei giannizzeri avveniva in un clima di rigida disciplina.\nI ragazzi erano sottoposti a grandi fatiche in strutture scolastiche estremamente spartane ed erano per questo chiamati \"acemi o\u011flan\" (\u00abscolari stranieri\u00bb).\nObbligati a rispettare il celibato (anche se tale vincolo fu ampiamente eluso in seguito, tanto che nelle regioni barbaresche sottoposte al dominio ottomano i figli nati dall'unione di giannizzeri con donne indigene finirono per rappresentare un nuovo elemento etnico, i \"cologhli\", \u00abfiglio di schiavo\u00bb) s\u00ec da non avere alcuna remora sul campo di battaglia, i giannizzeri erano forzatamente incoraggiati alla conversione all'Islam.\nLo scopo di tale addestramento era la costituzione di una compagine militare professionistica obbligata alla lealt\u00e0, dietro legame di schiavit\u00f9; il sultano era considerato padre \"de facto\" di ogni soldato, anzi era egli stesso soldato iscritto nella prima compagnia e quindi virtualmente uno di essi.\nA differenza dei musulmani liberi, ai giannizzeri era permesso di portare i baffi, ma non una barba completa.\nVeniva loro insegnato a considerare il reggimento come la propria casa e la propria famiglia (a ci\u00f2 rimanda lo stesso nome del corpo \"ocak\", \u00abfocolare\u00bb).\nIl reggimento ereditava gli averi dei soldati alla loro morte.\nI giannizzeri seguivano i dettami del santo sufi Hajji Bektash Veli, che aveva dato la propria benedizione alle prime truppe, e i Bektashi (una setta minoritaria sufi) avevano la stabile funzione di referenti spirituali per le truppe.\nNella loro vita quasi monastica e di confraternita, isolata dal mondo, sebbene solo nella fase originaria (perch\u00e9 il corpo divenne solo in seguito una specie di casta militare), i giannizzeri assomigliavano agli ordini religiosi cavallereschi cristiani, come quello degli Ospedalieri.\nIn cambio della loro lealt\u00e0 e del loro fervore in guerra i giannizzeri acquisirono numerosi benefici.\nOriginalmente venivano pagati solo in tempo di guerra, ma dalla met\u00e0 del XVIII secolo poterono lavorare in tempo di pace come mercanti o forze dell'ordine (anche nel corpo dei pompieri di Costantinopoli), nonostante fossero obbligati a vivere ancora in caserma.\nIn genere i giannizzeri godettero di un alto tenore di vita grazie all'esenzione dal pagamento delle tasse e al loro elevato prestigio sociale.\nMolti giannizzeri divennero amministratori o studiosi una volta terminata la carriera militare.\nI giannizzeri invalidi (detti \"oturaql\u00ef\") ricevevano una pensione.\nCol tempo i privilegi ottenuti dal sultano, i frequenti e lauti donativi resero allettante la carriera di giannizzero, tanto che essi riuscirono a rendere in molti casi ereditaria la loro professione, trasferendola ai figli, oppure divenendo oggetto di interesse per il notabilato, che arrivava a corrompere i funzionari del reclutamento (\"dev\u015firme\") perch\u00e9 venisse accettata la propria prole.\nOrganizzazione militare del corpo.\nNel corso della loro storia le forze al completo dei Giannizzeri variarono da un minimo di forse 100 effettivi a pi\u00f9 di 200.000 soldati organizzati in \"orta\", termine che letteralmente significa \"cuore\" (che comprendevano dai 100 Giannizzeri agli 800 nel XVII secolo), comandata da un \"\u00e7orbac\u0131\" e che \u00e8 equivalente a un reggimento. Solimano il Magnifico aveva a propria disposizione 165 \"orta\", ma il numero aument\u00f2 fino a 196. Il Sultano era il comandante supremo dei Giannizzeri, ma questi venivano nei fatti organizzati e controllati da un \"aga\" (assistito dal luogotenente detto \"ki\u0101hy\u0101\"), \"generale\".\nIl corpo si divideva in tre reparti:\na questi si aggiungevano 34 \"orta\" di \"ajami\" (turco apprendisti \"acemi\", ossia \"stranieri\"). Gli apprendisti che dimostravano il proprio valore accedevano al vero titolo di Giannizzero solo intorno ai 24 anni. L'organico del corpo vari\u00f2 tra il XV secolo e il 1680 in questo modo:\nOriginariamente era possibile avanzare di grado solo all'interno della propria \"orta\" e solo per anzianit\u00e0, e un Giannizzero avrebbe potuto lasciare la propria unit\u00e0 solamente per prendere il comando di un'altra. I Giannizzeri potevano essere puniti solo dai propri superiori. I titoli utilizzati per i vari gradi militari erano analoghi a quelli usati dai servi di cucina o dai cacciatori, questo forse per ribadire lo stato di subordinazione dei giannizzeri nei confronti del sultano.\nL'Impero ottomano impieg\u00f2 i Giannizzeri in tutte le sue principali campagne, dalla presa di Costantinopoli nel 1453, alla guerra contro i Mamelucchi in Egitto, alle numerose guerre combattute contro l'Impero austriaco. Il corpo era sempre guidato in battaglia dal sultano stesso, e i soldati avevano diritto a ricevere una parte del bottino di guerra.\nLa considerazione e la stima verso i Giannizzeri aument\u00f2 al punto che nel 1683 il Sultano Mehmed IV abol\u00ec il \"dev\u015firme\" mentre, per ragioni di prestigio, un numero sempre maggiore di famiglie musulmane turche cerc\u00f2 di far entrare i propri rampolli all'interno del corpo militare. A ogni governatore provinciale era destinato un corpo di Giannizzeri, di stanza nelle varie \"wilaya\". I giannizzeri locali, di stanza in un villaggio o in una citt\u00e0 per lungo tempo, erano conosciuti come \"yerliyya\".\nEquipaggiamento.\nNei primi secoli di esistenza, il corpo dei giannizzeri, in linea con la tradizione militare delle popolazioni turco-tartare, era composto da esperti arcieri. Non appena le armi da fuoco divennero disponibili (verso il 1440), la \"nuova milizia\" del sultano adott\u00f2 in pianta stabile l'uso dei moschetti \"(t\u00fcfek)\" e, progressivamente, artiglierie prodotte nel \"Tophane\" (lett. \"Sede del cannone\") di Istanbul. Nel combattimento ravvicinato, i giannizzeri usavano asce, mazze, scimitarre (\"kilij\") ed un gran numero di daghe e coltelli di varie fogge (\"yatagan\", \"khanjar\", ecc.). In tempo di pace ai soldati era concesso di portare solo la mazza e la scimitarra, a meno che non appartenessero a sezioni di frontiera.\nI giannizzeri, a seconda del grado, del corpo di appartenenza e del prestigio acquisito, ostentavano una sgargiante uniforme da parata."}
{"id": "124587", "revid": "327794", "url": "https://it.wikipedia.org/wiki?curid=124587", "title": "Epicuri de grege porcum", "text": "La locuzione latina Epicuri de grege porcus, tradotta letteralmente, significa \"porco del gregge di Epicuro\". Orazio, in una lettera al poeta Tibullo, la adoper\u00f2 per definire se stesso, alludendo autoironicamente alle proprie abitudini gaudenti e, con evidente forzatura anch'essa autoironica, al suo essere seguace dell'Epicureismo. La frase \u00e8 divenuta proverbiale,\na indicare persona eccessivamente dedita ai piaceri materiali."}
{"id": "124588", "revid": "1970339", "url": "https://it.wikipedia.org/wiki?curid=124588", "title": "Erga omnes", "text": "La locuzione latina erga omnes significa \"nei confronti di tutti.\"\nNel linguaggio giuridico, si usa dire che ha efficacia \"erga omnes\" una norma applicabile a intere categorie di persone. Il significato risulta quindi essere l'opposto del detto \"inter partes\", cio\u00e8 avente efficacia solo per le parti (di un giudizio, di un contratto, ecc.). \nIn particolare, l'espressione di \"contratti erga omnes\" fu usata nel diritto del lavoro italiano per i contratti di lavoro che sulla base dei decreti Vigorelli trovavano applicazione verso tutti i datori di lavoro e di tutti i lavoratori, ossia anche dei datori di lavoro e dei lavoratori non iscritti ai sindacati."}
{"id": "124591", "revid": "484362", "url": "https://it.wikipedia.org/wiki?curid=124591", "title": "Eripe me his, invicte, malis", "text": "La locuzione latina Eripe me his, invicte, malis, tradotta letteralmente, significa \u00abstrappami, o invitto, da queste sofferenze.\u00bb (Virgilio, \"Eneide\", VI, 365).\n\u00c8 la preghiera che Palinuro rivolge ad Enea incontrandolo nell'Ade, ove questi era sceso con la Sibilla, perch\u00e9 lo tolga dalle pene eterne e lo riconduca nel mondo dei vivi.\nSecondo Eutropio (\"Breviarium ab Urbe condita\", 9.13.2) e Aurelio Vittore (35.4), fu la citazione con cui Tetrico, imperatore delle Gallie, chiese ad Aureliano, imperatore romano e suo avversario, di permettergli di abbandonare il proprio esercito alla vigilia della Battaglia di Chalons."}
{"id": "124592", "revid": "181699", "url": "https://it.wikipedia.org/wiki?curid=124592", "title": "Errare humanum est, perseverare autem diabolicum", "text": "La locuzione latina errare humanum est, perseverare autem diabolicum tradotta letteralmente significa \"commettere errori \u00e8 umano, ma perseverare (nell'errore) \u00e8 diabolico\".\nSignificato.\nLa frase \u00e8 entrata nel linguaggio comune, come aforisma con il quale si cerca di attenuare una colpa, un errore, purch\u00e9 sporadico e non ripetuto. \nIl significato \u00e8 chiaro: l'errare \u00e8 parte della natura umana. Questo, per\u00f2, non pu\u00f2 essere inteso come attenuante di responsabilit\u00e0 per una reiterazione dello sbaglio, quanto piuttosto un mezzo per imparare dall'esperienza.\nAttribuzione.\nSostanzialmente, si rif\u00e0 (anche se non in modo letterale) a un'espressione di sant'Agostino, anche se esistono diversi antecedenti in latino precristiano. \nQuello che pi\u00f9 si avvicina risale a Cicerone (\"Filippiche\", XII. 5): \"Cuiusvis hominis est errare: nullius nisi insipientis, in errore perseverare\" (\"\u00e8 cosa comune l'errare; \u00e8 solo dell'ignorante perseverare nell'errore\"). Pi\u00f9 sfumato Livio (\"Storie\", VIII.35): \"Venia dignus est humanus error\" (\"ogni errore umano merita perdono\").\nL'attribuzione che da pi\u00f9 parti viene fatta di una frase simile a Seneca il vecchio (55 a.C. ca. - 40 d.C.) sembra basata su una lezione errata del testo (\"Humanum est errare\" invece di \"per humanos errores\").\nLa prima fonte cristiana a contenere una frase analoga \u00e8 San Gerolamo (\"errasse humanum est\", \"Epist.\" 57.12). In seguito, sant'Agostino d'Ippona nei suoi \"Sermones\" (164, 14) afferma: \"Humanum fuit errare, diabolicum est per animositatem in errore manere\" (\"cadere nell'errore \u00e8 stato proprio dell'uomo, ma \u00e8 diabolico insistere nell'errore per superbia\")."}
{"id": "124594", "revid": "63255896", "url": "https://it.wikipedia.org/wiki?curid=124594", "title": "Error communis facit ius", "text": "La locuzione latina error communis facit ius, tradotta letteralmente, significa \"l'errore comune fa la legge\".\nLa frase evidenzia la consuetudine di far diventare una regola gli errori che si commettono pi\u00f9 spesso."}
{"id": "124596", "revid": "260676", "url": "https://it.wikipedia.org/wiki?curid=124596", "title": "Et facere et pati fortia romanum est", "text": "La locuzione latina et facere et pati fortia Romanum est, tradotta letteralmente, significa \"\u00e8 da Romano compiere e patire cose forti\". (Livio, \"Ab Urbe condita libri\", 11)\nEspressione che riassume tutta la grandezza della virt\u00f9 romana."}
{"id": "124599", "revid": "287204", "url": "https://it.wikipedia.org/wiki?curid=124599", "title": "Il cappellano del Diavolo", "text": "Il cappellano del Diavolo \u00e8 una raccolta di saggi ed articoli del biologo e divulgatore scientifico britannico Richard Dawkins. La raccolta esce nel 2003, anche se gli articoli contenuti si riferiscono ad un arco di tempo di pi\u00f9 di 20 anni.\nTitolo.\nIl titolo del libro si rif\u00e0 ad un passo di una lettera di Charles Darwin scritta al suo amico Hooker il 13 luglio 1856: \u00ab\"Che libro potrebbe mai scrivere un cappellano del Diavolo sulle goffaggini, gli sprechi, l'orrenda crudelt\u00e0 della natura\"\u00bb.\nContenuto.\nLa raccolta di saggi (divisibili in articoli di giornali, lettere, obituari, elogi funebri, prefazioni e recensioni di volumi) contiene variegate riflessioni su svariati argomenti, dal darwinismo alla religione e all'influsso che essa ha sulla societ\u00e0 moderna, passando per medicine alternative e pseudoscienze, lo specismo e l'etica in generale, i meme, il suo rapporto (personale e accademico) con Douglas Adams, Stephen Jay Gould e altre personalit\u00e0 scientifiche, il postmodernismo, il concetto di verit\u00e0 e il suo rapporto (personale e umano) con l'Africa, il tutto sempre in chiave evoluzionista. Ne esce un quadro completo di una delle pi\u00f9 brillanti menti scientifiche odierne, capace di discutere di molti difficili argomenti in maniera scorrevole e comprensibile ma mai banale.\nCapitoli.\nFra parentesi il nome del giornale o rivista e la data in cui \u00e8 apparso la prima volta l'articolo."}
{"id": "124600", "revid": "124435026", "url": "https://it.wikipedia.org/wiki?curid=124600", "title": "Cyril Guy N\u00e8gre", "text": "Biografia.\nOriginario delle Corbi\u00e8res, i suoi genitori gestivano un negozio di calzature a B\u00e9ziers e in estate un negozio a Cauterets.\nDiplomato in ingegneria motoristica venne assunto dalla casa automobilista francese Renault, dove rimase cinque anni. Si occup\u00f2 principalmente dell'aumento di potenza dei motori della R8 Gordini e sulla distribuzione rotativa. Alla fine degli anni ottanta propose un motore di Formula 1 con questa modalit\u00e0 di funzionamento, oltre a motori per aerei leggeri. Nel 2001 present\u00f2 al Motorshow di Bologna un'automobile, da lui definita come rivoluzionaria, funzionante con un motore ad aria compressa, costruita interamente in alluminio tubolare, fibra di canapa e resina, leggerissima e ultraresistente. Il nome commerciale della macchina era \"Eolo\".\nN\u00e8gre dichiar\u00f2 che l'automobile era in grado di percorrere 100\u00a0km con una spesa di 0,77 euro, poteva raggiungere una velocit\u00e0 di 110\u00a0km/h, e funzionare per circa 10 ore consecutive nell'uso urbano. Dallo scarico usciva solo aria, a una temperatura di circa -20 \u00b0C, che veniva utilizzata d'estate per far funzionare l'impianto di condizionamento.\nSempre secondo le affermazioni del progettista e del produttore, il veicolo avrebbe dovuto rifornirsi, nel giro di qualche ora, con un compressore interno collegato a una presa della corrente. La vettura, secondo i suoi produttori, avrebbe richiesto poca manutenzione e con un costo relativamente basso.\nAnche grazie a queste affermazioni incontrollate, la vettura suscit\u00f2 un grande scalpore al Motorshow, tanto che il produttore fu subissato di richieste di prenotazione. La produzione doveva partire all'inizio del 2002, ma dopo la presentazione non si ebbero pi\u00f9 notizie del progetto.\nIl progettista di questo motore rivoluzionario non ha mai risposto sulle ragioni degli enormi ritardi del progetto. I 90 dipendenti assunti in Italia dallo stabilimento produttivo sono stati collocati in cassa integrazione, senza aver mai costruito neanche un'auto.\nI dirigenti di Eolo Auto Italia, di anno in anno, rimandano l'inizio della produzione a data da destinarsi. Nel 2005 hanno dovuto licenziare i dipendenti e hanno fatto causa alla Moteur Developpement International (MDI), la societ\u00e0 di N\u00e8gre.\nN\u00e8gre, nel 2007, ha stretto un accordo industriale con la societ\u00e0 indiana Tata Group, primo gruppo automobilistico indiano. Il progetto sviluppato con la Tata prevede la realizzazione di un'economica citycar. L'auto dichiara una velocit\u00e0 massima di 50\u00a0km/h e un'autonomia massima di 200\u00a0km. Secondo il progetto, l'auto sar\u00e0 dotata anche di un motore a scoppio per il raggiungimento di velocit\u00e0 fino a 100\u00a0km/h. Per permettere all'automobile prestazioni decorose, il progetto prevede l'utilizzo di una struttura quasi totalmente in fibra di vetro, un materiale economico e leggero ma anche molto fragile. Questa scelta pone seri dubbi sul fatto che, vista la fragilit\u00e0 strutturale della scocca, l'automobile possa superare i test di sicurezza europei. La Tata Group prevedeva la messa in vendita dei primi esemplari nel 2008."}
{"id": "124601", "revid": "363629", "url": "https://it.wikipedia.org/wiki?curid=124601", "title": "Diaframma", "text": ""}
{"id": "124605", "revid": "484362", "url": "https://it.wikipedia.org/wiki?curid=124605", "title": "Et formosos saepe inveni pessimos, et turpi facie multos cognovi optimos", "text": "La locuzione latina Et formosos saepe inveni pessimos, et turpi facie multos cognovi optimos, tradotta letteralmente, significa \"ho trovato spesso persone belle ma pessime, e molte ne ho trovato di ottime, sebbene avessero brutto volto\". (Fedro)\nSollecita a non fidarsi delle apparenze, dato che l'abito non fa il monaco, n\u00e9 la corda l'impiccato. "}
{"id": "124606", "revid": "1226", "url": "https://it.wikipedia.org/wiki?curid=124606", "title": "Cittadina Di Seconda Classe", "text": ""}
{"id": "124611", "revid": "729019", "url": "https://it.wikipedia.org/wiki?curid=124611", "title": "Etiam periere ruinae", "text": "La locuzione latina Etiam periere ruinae, tradotta letteralmente, significa \"sono perite perfino le rovine\". (Lucano, Fars., IX, 969).\nSi allude alla frase detta da Giulio Cesare visitando le rovine di Troia. Il motto si usa per indicare una distruzione totale, completa."}
{"id": "124612", "revid": "1745361", "url": "https://it.wikipedia.org/wiki?curid=124612", "title": "Cloris Brosca", "text": "Biografia.\nPrima di raggiungere la notoriet\u00e0, lavora per molti anni in teatro, cinema e televisione con Tino Buazzelli, Gigi Proietti, Eduardo De Filippo, Massimo Troisi, Giuseppe Tornatore, Marcello Mastroianni.\nViene scoperta dal grande pubblico nel 1994, quando partecipa al programma \"Luna Park\" nel ruolo della \"Zingara\". Successivamente, dopo il successo ottenuto in questo ruolo, il gioco finale con lei protagonista, oltre a diventare il pi\u00f9 amato e conosciuto, diventa un fortunato programma spin-off itinerante che dura quasi 8 anni, condotto prima da Giorgio Comaschi, poi da Stefano Sarcinelli. Anche a \"Colorado - Due contro tutti\" (dove si chiamava \"Regina della piramide\") e a \"In bocca al lupo!\", nell'edizione 1998-1999, interpreta \"la Zingara\". Ha condotto anche, dal 25 settembre 2000 al 29 giugno 2001, la trasmissione di Michele Guard\u00ec \"I fatti vostri\" su Rai 2.\nDopo aver partecipato saltuariamente a \"La squadra\" di Rai 3, nel 2006 \u00e8 nel cast della serie TV di Rai 1 \"Raccontami\", per la regia di Riccardo Donna e Tiziana Aristarco."}
{"id": "124615", "revid": "298055", "url": "https://it.wikipedia.org/wiki?curid=124615", "title": "Ex abrupto", "text": "Ex abrupto \u00e8 una locuzione latina che, tradotta letteralmente, significa \"improvvisamente\". Deriva dal participio perfetto del verbo abrumpo \u00abinterrompere, troncare\u00bb; quindi spezzato, tronco, a precipizio. Usata in contesti diversi, mette in rilievo nettamente il carattere improvviso, celere e inaspettato della situazione.\nEsempio d'uso: Cicerone inizia \"ex abrupto\" la prima delle orazioni Catilinarie con la famosa invettiva \u00abQuousque tandem abutere, Catilina, patientia nostra?\u00bb che, tradotta letteralmente, significa \u00abFino a quando dunque, Catilina, abuserai della nostra pazienza?\u00bb."}
{"id": "124616", "revid": "10501", "url": "https://it.wikipedia.org/wiki?curid=124616", "title": "Ex abundantia cordis", "text": ""}
{"id": "124617", "revid": "1630682", "url": "https://it.wikipedia.org/wiki?curid=124617", "title": "Sindrome da burnout", "text": "La sindrome da \"burnout (o pi\u00f9 semplicemente burnout\") \u00e8 l'esito patologico di un processo stressogeno che interessa, in varia misura, diversi operatori e professionisti che sono impegnati quotidianamente e ripetutamente in attivit\u00e0 che implicano le relazioni interpersonali.\nMaslach e Leiter (2000) hanno perfezionato le componenti della sindrome attraverso tre dimensioni: \nIn tal senso il \"burnout\" diventa una sindrome da stress non pi\u00f9 esclusiva delle professioni d'aiuto, ma probabile in qualsiasi organizzazione di lavoro.\nWilliam Powell ha dimostrato la correlazione tra burnout ed alienazione negli assistenti sociali.\nDescrizione.\nLa \u201csindrome del burnout\u201d \u00e8 un tipo specifico di disagio psicofisico connesso al lavoro che interessa, in varia misura, diversi operatori e professionisti che sono impegnati quotidianamente e ripetutamente in \"attivit\u00e0 che implicano le relazioni interpersonali\". \nTale problema \u00e8 stato descritto inizialmente da H. Freudenberger e da C. Maslach che portarono avanti le prime osservazioni sul fenomeno dopo che nel 1970 avevano notato i sintomi caratteristici su alcuni operatori in un reparto di igiene mentale.\nCome sottolineano i risultati di alcune osservazioni sull'incidenza del fenomeno su mestieri differenti, \"il burnout\" colpisce in misura prevalente coloro che svolgono le cosiddette professioni d'aiuto o \u201chelping professions\u201d ma anche coloro che, pur avendo obiettivi lavorativi diversi dall'assistenza, entrano continuamente in contatto con persone che vivono stati di disagio o sofferenza.\nIl problema \u00e8 stato riscontrato in modo predominante in coloro che operano in ambiti sociali sociosanitari e sanitari o della salute come medici, psicologi, assistenti sociali, pedagogisti, counselors, esperti di orientamento al lavoro, fisioterapisti, operatori dell'assistenza sociale e sanitaria, infermieri, educatori sanitari e socio-pedagogici, agenti delle forze dell'ordine e operatori del volontariato.\nA partire dai primi anni in cui il fenomeno \u00e8 stato studiato, esso \u00e8 stato riscontrato anche in tutti quei mestieri legati alla gestione quotidiana dei problemi delle persone in difficolt\u00e0, a partire dai poliziotti, carabinieri, vigili del fuoco, fino ai consulenti fiscali, avvocati, nonch\u00e9 in quei tipi di professioni educative (per es. insegnanti) che generano un contatto, spesso con un coinvolgimento emotivo profondo, con i disagi degli utenti con cui lavorano e di cui guidano la crescita personale.\nNe consegue che, se non opportunamente trattati, questi soggetti cominciano a sviluppare un lento processo di \"logoramento\" o \"decadenza\" psicofisica dovuta alla mancanza di energie e di capacit\u00e0 per sostenere e scaricare lo stress accumulato (il termine \"burnout\" in inglese significa proprio \"bruciarsi\"). In tali condizioni pu\u00f2 anche succedere che queste persone si facciano un carico eccessivo dei problemi delle persone di cui si prendono cura, non riuscendo cos\u00ec pi\u00f9 a discernere tra la propria vita e la loro.\nIl \"burnout\" comporta esaurimento emotivo, depersonalizzazione, un atteggiamento spesso improntato al cinismo e un sentimento di ridotta realizzazione personale. Il soggetto tende a sfuggire l'ambiente lavorativo assentandosi sempre pi\u00f9 spesso e lavorando con entusiasmo ed interesse sempre minori, a provare frustrazione e insoddisfazione, nonch\u00e9 una ridotta empatia nei confronti delle persone delle quali dovrebbe occuparsi. Il burnout si accompagna spesso ad un deterioramento del benessere fisico, a sintomi psicosomatici come l'insonnia e psicologici come la depressione. I disagi si avvertono dapprima nel campo professionale, ma poi vengono con facilit\u00e0 trasportati sul piano personale: l'abuso di alcol, di sostanze psicoattive ed il rischio di suicidio sono elevati nei soggetti affetti da burnout.\nPer misurare il \"burnout\" ci sono diverse scale ma \u00e8 da ricordare la scala di Maslach: un questionario di 22 domande atte a stabilire se nell'individuo sono attive dinamiche psicofisiche che rientrano nel \"burnout\". A ogni domanda il soggetto interessato deve rispondere inserendo un valore da 0 a 6 per indicare intensit\u00e0 e frequenza con cui si verificano le sensazioni descritte nella domanda stessa.\nLa prevalenza della sindrome nelle varie professioni non \u00e8 ancora stata chiaramente definita, ma sembra essere piuttosto elevata tra operatori sanitari quali medici e infermieri (ad esempio, secondo un recente studio olandese in \"Psychological Reports\", non meno del 40% dei medici di base andrebbe incontro ad elevati livelli di \"burnout\"), insegnanti e poliziotti.\nFasi del burnout.\nIn qualsiasi organizzazione di lavoro, la sindrome si manifesta generalmente seguendo quattro fasi.\nCause.\nLe cause pi\u00f9 frequenti di burnout sono:\nYves Clot fornisce un'ulteriore analisi:\nL'esperienza nelle fabbriche Peugeot di Sochaux \u00e8 descritta in Retour sur la condition ouvri\u00e8re."}
{"id": "124619", "revid": "932277", "url": "https://it.wikipedia.org/wiki?curid=124619", "title": "Ex abundantia enim cordis os loquitur", "text": " \nLa locuzione latina ex abundantia enim cordis os loquitur, tradotta letteralmente, significa \"la bocca infatti parla dalla pienezza del cuore\". (Mt ).\nUsata nella sua forma breve \"ex abundantia cordis\" (\"dalla pienezza del cuore\"), tende ad assumere il senso che l'uomo buono cava fuori dal buon tesoro cose buone."}
{"id": "124620", "revid": "889014", "url": "https://it.wikipedia.org/wiki?curid=124620", "title": "XCF (formato di file)", "text": "XCF (eXperimental Computing Facility) \u00e8 il formato di file nativo di GIMP, un software libero per la manipolazione di immagini raster.\nCaratteristiche.\n\u00c8 possibile salvare livelli grafici, canali e trasparenza ma, a differenza del formato PSD di Adobe Photoshop, non viene salvata la cronologia del file con cui si pu\u00f2 tornare a una versione precedente. Il file \"xcf\" utilizza l'algoritmo di compressione RLE.\nIl \"MIME type\" di questo formato \u00e8 codice_1.\nProgrammi supportati.\nI seguenti programmi sono capaci di utilizzare il formato di file \"xcf\":"}
{"id": "124623", "revid": "88740", "url": "https://it.wikipedia.org/wiki?curid=124623", "title": "Santa Venera (disambigua)", "text": ""}
{"id": "124624", "revid": "1494380", "url": "https://it.wikipedia.org/wiki?curid=124624", "title": "Ex cathedra", "text": "La locuzione latina ex cathedra, tradotta letteralmente, significa \"dalla cattedra (sedia)\".\nLa definizione \u00e8 molto frequente nell'uso ecclesiastico e sta ad indicare che il papa, quando parla \"ex cathedra\", esercita l'uffizio di Pastore e Dottore universale della Chiesa cattolica definendo una dottrina sulla fede o sui costumi. L'espressione \u00e8 spesso legata al dogma cattolico dell'infallibilit\u00e0 papale.\nLa frase si usa ironicamente all'indirizzo di coloro che si danno arie di sapienti."}
{"id": "124625", "revid": "404338", "url": "https://it.wikipedia.org/wiki?curid=124625", "title": "Ex commodo", "text": "La locuzione latina Ex commodo, tradotta letteralmente, significa \"con comodit\u00e0, senza fretta\".\nSenza preoccupazioni, con serenit\u00e0 e senza fretta: si tratta insomma di occupazioni che non hanno urgenza."}
{"id": "124627", "revid": "226458", "url": "https://it.wikipedia.org/wiki?curid=124627", "title": "Ex genere Achillis", "text": "La locuzione latina Ex genere Achillis, tradotta letteralmente, significa \"della dinastia di Achille\" (Eutropio, \"Breviarium ab Urbe condita\", II, 11).\nElogio che lo scrittore fa di Pirro, re dell'Epiro, che si diceva discendere dal famoso eroe della guerra troiana, rimasto come simbolo di forza, di valore e di lealt\u00e0.\nSi cita alludendo a qualche nobile personaggio. "}
{"id": "124628", "revid": "1356188", "url": "https://it.wikipedia.org/wiki?curid=124628", "title": "Franz Stangl", "text": "Biografia.\nFiglio di una guardia notturna, dopo avere lavorato in giovent\u00f9 in una fabbrica tessile entr\u00f2 nel 1931 nella polizia austriaca e, poco dopo, nella sezione austriaca del Partito nazista, a quel tempo ancora illegale in Austria.\nIn seguito all'Anschluss, fece una brillante carriera, ottenendo un ruolo di rilievo come comandante del Castello di Hartheim, nel 1940, nel Programma T4, attraverso il quale venivano assassinati sistematicamente malati psichici e portatori di handicap, per la teoria nazista della \"purezza della razza\".\nNel 1942 venne trasferito in Polonia, alle dipendenze di Odilo Globo\u010dnik, per essere nominato comandante del campo di sterminio di Sobib\u00f3r, da marzo a settembre del 1942, ed in seguito di quello di Treblinka, dal settembre 1942 all'agosto 1943. Vestito sempre con un impeccabile vestito bianco, assunse la fama di efficiente amministratore, tanto da essere considerato \"il miglior comandante di un campo di concentramento di tutta la Polonia\".\nDopo la rivolta del campo di Treblinka nell'agosto del 1943, Stangl fu impiegato alla Risiera di San Sabba nell'ambito dell'Adriatisches K\u00fcstenland, l'area dell'Italia nord-orientale direttamente controllata dalla Germania, per la repressione dei partigiani e la deportazione degli ebrei (per esempio a Venezia). Dopo il maggio 1944 pass\u00f2 da Udine a Fiume, rientrando in Germania alla fine di aprile 1945.\nAl termine della guerra Franz Stangl venne catturato dagli statunitensi in un villaggio dell'Austria e pass\u00f2 due anni nel campo di prigionia sito a Glasenbach, venendo consegnato, alla fine del 1947, al governo austriaco per essere processato come partecipante al programma eutanasia; prima della fine del processo tuttavia egli riusc\u00ec a scappare il 30 maggio 1948 entrando in Italia. Giunto a Roma il vescovo Alois Hudal, organizzatore della ratline che consent\u00ec la fuga in Sud America di molti criminali nazisti, gli procur\u00f2 denaro, nuovi documenti, un visto per la Siria ed un lavoro in un cotonificio di Damasco.\nNel 1949 venne raggiunto dalla famiglia con la quale, nel 1951, si trasfer\u00ec in Brasile. Dopo avere svolto diversi mestieri Stangl venne assunto presso lo stabilimento di San Paolo della Volkswagen, nonostante si fosse presentato con il suo vero nome, e solamente il 28 febbraio 1967, in seguito alle ricerche condotte dal centro di Simon Wiesenthal, venne riconosciuto e arrestato dalla polizia brasiliana.\nDopo l'estradizione nella Germania Ovest, venne giudicato per la morte di circa 900.000 persone, tra uomini, donne e bambini; la sua unica difesa fu: \"Ho la coscienza pulita. Ho semplicemente adempiuto ai miei compiti\". Riconosciuto colpevole, il 22 ottobre 1970, Stangl venne condannato al carcere a vita.\nMor\u00ec per un infarto nella prigione di D\u00fcsseldorf il 28 giugno 1971, poche ore dopo aver terminato di rilasciare alla giornalista Gitta Sereny un'intervista in cui raccontava la sua vita. Il resoconto di quell'intervista, raccolta in pi\u00f9 giorni e terminata il 27 giugno 1971, \u00e8 contenuto nel libro \"Into that Darkness\" (\"In quelle tenebre\"), pubblicato nel 1974."}
{"id": "124630", "revid": "226458", "url": "https://it.wikipedia.org/wiki?curid=124630", "title": "Ex ore parvulorum veritas", "text": "La locuzione latina Ex ore parvulorum veritas, tradotta letteralmente, significa \"dalla bocca dei fanciulli [esce] la verit\u00e0\".\nVuol dire che il fanciullo non sa ancora mentire, e che le sue parole sono dettate dalla ingenuit\u00e0 e semplicit\u00e0 della sua anima. Si porta come argomento incontrovertibile quando si cita l'autorit\u00e0 di un bambino."}
{"id": "124631", "revid": "1226", "url": "https://it.wikipedia.org/wiki?curid=124631", "title": "Scotch whiskey", "text": ""}
{"id": "124632", "revid": "112902769", "url": "https://it.wikipedia.org/wiki?curid=124632", "title": "Litificazione", "text": "La litificazione \u00e8 la trasformazione di un sedimento in una roccia sedimentaria (dura).\n\u00c8 l'insieme di tutti quei fenomeni che interessano il sedimento, a partire dalla sua deposizione e che conducono, per l'appunto, alla litificazione.\nMeccanismi genetici.\nLa litificazione avviene con azioni meccaniche (\"Costipamento\") e con azioni chimiche (\"Cementazione\")\nAzioni meccaniche.\nLe azioni \"meccaniche\" consistono nel costipamento, ossia nella riduzione degli spazi vuoti (i cosiddetti \"pori\"), occupati da acqua o aria, con conseguente espulsione dell'acqua interstiziale e quindi vistosa riduzione del volume. Alla riduzione del volume segue la \"cementazione\", ossia la precipitazione di materiale che lega la matrice granulare (in genere silice o carbonato di calcio).\nLa riduzione di volume dipende dalla granulometria, ossia dalle dimensioni delle singole particelle. La riduzione \u00e8 massima per i sedimenti pi\u00f9 fini. Nel caso in cui un deposito sia costituito da granuli di dimensioni diverse, i granuli pi\u00f9 fini possono ricristallizzare, almeno in parte, e saldarsi fra loro formando una matrice che agir\u00e0 da legante per i granuli pi\u00f9 grossolani.\nAzioni chimiche.\nLe reazioni \"chimiche\", favorite dalla circolazione di acque interstiziali, sono di vario tipo e determinano la cementazione del sedimento, con ulteriore diminuzione della sua porosit\u00e0. Fra i tipi di reazioni chimiche:"}
{"id": "124633", "revid": "76364911", "url": "https://it.wikipedia.org/wiki?curid=124633", "title": "Ex professo", "text": "La locuzione latina Ex professo, tradotta letteralmente, significa \"con cognizione di causa, con competenza\".\nSi dice di persona che conosce perfettamente la propria arte o scienza.\nPu\u00f2 significare anche \"di proposito\" o \"intenzionalmente\".\nEs.: \u00abparlare ex professo\u00bb, \u00abdichiarare ex professo\u00bb."}
{"id": "124634", "revid": "98995239", "url": "https://it.wikipedia.org/wiki?curid=124634", "title": "Ex ungue leonem", "text": "La locuzione latina Ex ungue leonem, tradotta letteralmente, significa \"il leone [si riconosce] dall'artiglio\".\nIl prepotente si riconosce dalle sue rapine; oppure, in senso buono, da poche linee si riconosce la mano d'un grande artista, come fu usata da Johann Bernoulli per attribuire a Isaac Newton uno scritto matematico anonimo.\nHa una certa affinit\u00e0 col detto evangelico: \"Dai frutti si conosce l'albero\". Vedi Mt. 7, 15-20"}
{"id": "124635", "revid": "123189048", "url": "https://it.wikipedia.org/wiki?curid=124635", "title": "Excelsior!", "text": "L'espressione latina Excelsior!, tradotta letteralmente, significa \"pi\u00f9 in alto!\".\n\u00c8 il titolo di una famosa poesia di Henry Wadsworth Longfellow, poeta ed educatore statunitense (1807-1882), in cui il termine \u00e8 ripetuto come un \"leitmotiv\". Longfellow scrisse diverse raccolte di poesia tra le quali \"Voci nella notte\" e \"Ballate ed altre poesie\": \u00e8 appunto in quest'ultima raccolta che \u00e8 contenuta questa nota poesia.\nCuriosit\u00e0.\n\"Excelsior\" \u00e8 il nome di un famoso Hotel di Roma che si trova in via Veneto.\n\"Excelsior\" viene nominato pi\u00f9 volte nel film \"Il lato positivo\" come mantra da parte del protagonista sotto terapia psichiatrica"}
{"id": "124637", "revid": "10501", "url": "https://it.wikipedia.org/wiki?curid=124637", "title": "Exegi monumentum aere perennius", "text": ""}
{"id": "124639", "revid": "1534511", "url": "https://it.wikipedia.org/wiki?curid=124639", "title": "Aere perennius", "text": "La locuzione latina aere perennius, tradotta letteralmente, significa \"pi\u00f9 duraturo del bronzo\" (Orazio, Odi, III, 30, 1).\nContesto.\nLa frase completa \u00e8: \"Exegi monumentum aere perennius\". Il poeta dice d'aver eretto un monumento, con i suoi poemi, che nei secoli sar\u00e0 pi\u00f9 duraturo del bronzo e ne render\u00e0 immortale fama e memoria.\nCuriosit\u00e0.\nLa stessa locuzione la ritroviamo nel titolo di un aforisma di Nietzsche, \"Incredulit\u00e0 nel monumentum aere perennius.\"Il monumento pi\u00f9 duraturo del bronzo \u00e8, per l'autore, la costruzione di \" istituzioni durevoli, progettate per i secoli\". Ma l'individuo \" tiene troppo strettamente conto della sua breve vita... vuole essere egli stesso a cogliere il frutto dall'albero che pianta, e perci\u00f2 non ama pi\u00f9 piantare quegli alberi... che sono destinati a far ombra a lunghe teorie di generazioni\"."}
{"id": "124640", "revid": "406204", "url": "https://it.wikipedia.org/wiki?curid=124640", "title": "Exempli gratia", "text": "La locuzione latina exempli gratia, utilizzata spesso nella forma abbreviata e.g., significa \u201cad esempio\u201d (o \"per esempio\") e, come queste ultime, si usa per introdurre un'esemplificazione.\nIn italiano, viene adattato con \"esempigrazia\" o \"esempligrazia\".\nTalvolta si usa con lo stesso significato anche l'espressione latina verbi gratia (\"per citare una parola\"), o l'adattamento italiano verbigrazia, che, nelle poesie, e anche nel discorso, possono assumere sfumature ironiche o scherzose."}
{"id": "124641", "revid": "484362", "url": "https://it.wikipedia.org/wiki?curid=124641", "title": "Exoriare aliquis nostris ex ossibus ultor", "text": "La locuzione latina Exoriare aliquis nostris ex ossibus ultor, tradotta letteralmente, significa \"che nasca un giorno dalle mie ceneri un vendicatore\". (Virgilio, Eneide, IV, 625).\nImprecazione di Didone nel gettarsi sul rogo, perch\u00e9 abbandonata da Enea. Il vendicatore sar\u00e0 poi Annibale, il terribile nemico di Roma che, a dodici anni, aveva giurato sugli altari patri odio eterno contro i Romani. \nLa frase si cita quasi sempre in significato amichevole, per minacciare ad un amico delle vendette che faranno la fine di Annibale."}
{"id": "124642", "revid": "122879741", "url": "https://it.wikipedia.org/wiki?curid=124642", "title": "Santa Veneranda (Pesaro)", "text": "Santa Veneranda, antico borgo periferico di Pesaro, nasce ai piedi delle dolci colline che circondano la citt\u00e0 adriatica. L'espansione moderna di questo quartiere ha generato la nascita della Celletta di S.Veneranda, uno dei complessi abitativi pi\u00f9 popolosi della citt\u00e0 di Pesaro.\nStoria.\nFu fondato in seguito alle migrazioni slave nelle Marche, avvenute intorno al XV secolo. \u00c8 famoso per la sua volta, simbolo del quartiere, e per la sua antica chiesetta, eretta nel 1607, ricca di tesori al suo interno, tra cui rientrano l'affresco della \"Madonna col bambino, San Sebastiano e Santa Veneranda\", alcune tele pregiate del Pandolfi e la straordinaria pittura di Simone Cantarini \"Crocifisso con Maria Maddalena e Francesco d'Assisi\".\nEventi.\nNell'ultima domenica di luglio, si tiene la tradizionale \"Festa del Basilico\".\nSport.\nLa polisportiva Santa Veneranda nasce nel 1966 ed \u00e8 tuttora il simbolo sportivo di questo quartiere. L'impianto sportivo comunale di S.Veneranda, dove ha sede la societ\u00e0, vanta due campi di calcio sintetici (1 da 11 e 1 da 7) e un campo di calcio regolamentare in erba naturale.\nPalio dei Bracieri.\nContrada di Santa Veneranda"}
{"id": "124643", "revid": "224230", "url": "https://it.wikipedia.org/wiki?curid=124643", "title": "Expende Hannibalem", "text": "La locuzione latina Expende Hannibalem, tradotta letteralmente, significa \"pesa Annibale\". (Giovenale, \"Satire\", X, 147).\nCio\u00e8 pesa i grammi di cenere che rimangono di questo grande e celebre capitano. In altre parole vuol dire che tutti i trionfi, tutte le glorie e le potenze di questa terra si riducono ad un pugno di cenere."}
{"id": "124646", "revid": "2069609", "url": "https://it.wikipedia.org/wiki?curid=124646", "title": "Michele Mirabella", "text": "Biografia.\nTrascorre l'infanzia tra Bitonto, Bari e Roma, dove la famiglia segue il padre, ufficiale dell'esercito.\nDopo la maturit\u00e0 classica, conseguita da privatista, si iscrive a Giurisprudenza all'Universit\u00e0 degli Studi di Bari, ma un giorno, colpito dalla visione di una \"ragazza dalla treccia bionda\", come raccontato in un'intervista, per seguirla la raggiunge nelle aule della facolt\u00e0 di Lettere e Filosofia. Ascolta una lezione di letteratura italiana su Machiavelli e rimane affascinato. Decide quindi di iscriversi a quel corso di laurea e al Centro Universitario Teatrale di Bari, di cui diventer\u00e0 il regista. Con una tesi sul teatro di Luigi Pirandello consegue poi la laurea in lettere con lode.\nCarriera.\nNasce in teatro a Bari, come attore e regista di spettacoli di opere di Brecht, Shakespeare, Ruzante, Goldoni, Beckett e Buchner presso il Centro universitario teatrale. Nel 1970 entra nel teatro professionista, scritturato e socio nella compagnia del \"Teatro Insieme\" con Vincenzo De Toma, Ettore Conti, Marzia Ubaldi, e partecipa all'allestimento de \"I tre Moschettieri\" di Dumas-Planchon e \"Fuori della porta\" di Edith Bruck. Chiamato da Franco Enriquez, ne diventa l'aiuto regista e lavora alla messinscena del \"Macbeth\" di Shakespeare e \"Isabella comica gelosa\" di Enriquez-Pandolfi.\nNel 1972 \u00e8 il regista di \"Notte di guerra al museo del Prado\" di Rafael Alberti, allestito dalla compagnia del CUT di Bari con Giorgio Aldini. Nel 1973 appare nel film \"Baba Yaga\", opera seconda e ultima di Corrado Farina. Nella comparsata di circa un minuto impersona il protagonista di uno spot pubblicitario di un detersivo. Cura poi una serie di spettacoli improntati alla drammaturgia popolare, tra cui \"Jarche vasce\" e \"Aminue amare\" (in dialetto pugliese significano rispettivamente \"arco basso\" e \"mandorle amare\") con le attrici baresi Mariolina De Fano e Carmela Vincenti (nel 1974) e \"Don Pancrazio Cucuzziello\" di Altavilla con la compagnia \"Puglia Teatro\".\nAppena trasferito a Roma, entra in Rai e lavora in radio firmando e conducendo trasmissioni radiofoniche come \"La luna nel pozzo\" (dal 1979 al 1981, in coppia con Ubaldo Lay). Da regista dirige allestimenti di prosa e programmi d'intrattenimento. Ottiene un grande successo televisivo con al suo fianco Toni Garrani, incontrato nel 1982 durante il programma \"Luna nuova all'antica italiana,\" con il quale conduce poi in radio \"La luna sul treno\" (1983), \"Ma che vuoi, la luna?\" (1984), \"Motonave Selenia\" (1985), \"Tra Scilla e Cariddi\" (1986-1989), trasmissione di satira (in onda al mattino tra un giornale radio e l'altro) su Rai Radio 2 e, ancora sulle stesse frequenze e in coppia con Toni Garrani, \"Italian Magazzino\" (1990-91), \"La luna di traverso\" (1994), \"Divertimento musicale per due corni e orchestra KV 522\" (1996-97), \"Mirabella-Garrani 2000 Sci\u00f2\" (1997-98), \"Incenso, Mira... Bella e Garrani\" (1998).\nNel 1980 cura la regia de \"L'Onorevole\" di Sciascia, con la compagnia del Teatro Sud, protagonista Riccardo Cucciolla. Lo spettacolo va in scena in tutta Italia e a New York nel teatro della Accademia d'arte drammatica. Negli anni '80 collabora con \"La nuova Opera dei burattini\" diretta da Maria Signorelli. Per questa formazione dirige tre spettacoli, tra i quali \"Signori la marionetta!\" di Gordon Craig e \"L'inferno di Dante,\" di cui cura la riduzione e l'adattamento scenico. Entrambi coprodotti dal Teatro Stabile di Roma e proposti in un ciclo di recite dal Teatro della New York University. In quest'occasione tiene lezioni di italianistica della NYU su teatro e societ\u00e0 in Italia.\nNel 1981 recita a fianco di Massimo Troisi nel film \"Ricomincio da tre\", nel ruolo del nevrotico che accompagna Gaetano (Troisi) nella prima parte del viaggio. Sempre nel 1981 interpreta una piccola parte nel film \"...E tu vivrai nel terrore! L'aldil\u00e0\" di Lucio Fulci. Nel 1983 appare in un piccolo ruolo nel film \"Acqua e sapone\" di Carlo Verdone. In totale partecipa a pi\u00f9 di una trentina di film. Nel 1983, in \"Fantozzi subisce ancora\", interpreta il ruolo del ragionier Fonelli, collega di Fantozzi. Recita in film e sceneggiati per la televisione, tra i quali \"La spia del regime\" di Alberto Negrin, \"I racconti del Maresciallo\", al fianco di Arnoldo Fo\u00e0 e \"Il furto della Gioconda\" di Renato Castellani, in cui era protagonista. Oltre settanta le regie di teatro di prosa. Tra gli autori inscenati Bertolt Brecht, Shakespeare, Goldoni, Ruzante, Alberti, Joppolo, Beckett, Shisgall, Manfridi, Mrozek, Poggiani, Churchill, Stefano Benni, Maurizio Micheli, Peppino De Filippo. \nHa curato la regia di pi\u00f9 di venti opere liriche di compositori tra i quali figurano Verdi, Donizetti, Rossini, Mascagni, Puccini, Traetta, Piccinni.\nCon Enzo Garinei ha presentato \"L'Italia s'\u00e8 desta\", in onda su Rai 2 dal 28 dicembre 1987 al 17 giugno 1988 per ben 123 puntate (autore Ettore Desideri, regia di Giovanni Ribet), a cui partecipavano anche Gianni Ciardo, Carmela Vincenti, Manuela Romano, orchestra diretta da Federico Troiani. Nelle estati 1987 e 1988, in coppia con Toni Garrani, ha condotto su Rai 2 \"Aperto per ferie\", trasmissione di cui entrambi sono anche autori. Nella seconda edizione ha condotto 23 puntate, dal 2 agosto al 9 settembre 1988, con Carmela Vincenti, Gianni Ciardo, Stefano Antonucci, Luca Damiani e Vittorio Viviani (regia di Giovanni Ribet). Nel 1990 ha scritto e condotto \"VedRai\" e ha firmato come autore la trasmissione di Raffaella Carr\u00e0 \"Ricomincio da due\" e \"Ciao Week End\" con Magalli. Da regista e autore ha realizzato \"TGX\", programma di satira e \"Stasera mi butto\".\nNel 1993, sempre con Toni Garrani, si \u00e8 ripresentato al pubblico televisivo per 15 minuti ogni giorno alle 20:20, dopo l'edizione principale del Tg2, con \"Ventieventi\", programma in cui i conduttori giocavano con gli spettatori da casa con le parole e le definizioni del vocabolario di lingua italiana. Nell'estate del 1995 ha condotto \"Tivv\u00f9cumpr\u00e0.\" Nel 1996 \u00e8 tornato in video su Rai 3 a dirigere \"La testata\". Sempre nel 1996 ha proposto la rubrica di medicina \"Elisir\", in onda sulla terza rete fino al 2017. \nHa curato alcuni programmi di Rai Educational, tra cui \"Abbicc\u00ec - L'ha detto la tivv\u00f9\" (una ricerca sullo stato della lingua italiana ai nostri giorni, realizzata con la collaborazione del linguista Luca Serianni), \"La Storia siamo noi\" e \"Amor Roma\", programma sulla lingua e la cultura latine. \nDal 2006 al 2010 ha condotto il talk show del mattino di Rai 3 \"Cominciamo bene estate\". Nel 2011 ha scritto e condotto \"A prescindere\", sempre per Rai Tre, un programma quotidiano del mattino dedicato all'anniversario dell'unit\u00e0 d'Italia. Dal 2012 conduce l'edizione quotidiana di \"Elisir\".\nIntensa la sua attivit\u00e0 di regista lirico. Ha inscenato opere del Settecento italiano, tra cui quelle di Traetta, Piccinni, Duni e classici di cartellone come \"Manon Lescaut\", \"Tosca\", \"Lucia di Lammermoor\". Dopo il successo ottenuto al Teatro Lirico di Cagliari nell'ottobre 2009 con Desir\u00e8e Rancatore e Celso Albelo, torna in scena con il suo \"Elisir d'amore\" di Donizetti, protagonisti Aleksandra Kurzak e Matteo Macchioni al Teatro Verdi di Salerno nel 2010; lo stesso spettacolo sar\u00e0 riproposto nel 2015 al Teatro Petruzzelli di Bari . Nello stesso anno ha diretto con grande successo il \"Barbiere di Siviglia\" di G. Rossini, \"Cavalleria Rusticana\" di P. Mascagni, \"Tabarro\" di G. Puccini al Teatro Petruzzelli di Bari. A Savona, al Teatro Chiabrera, ha curato la regia del \"Don Pasquale\" di Donizetti. Nel 2013 \u00e8 regista del \"Pipistrello\" di Strauss jr. al Teatro Massimo Bellini di Catania.\nDal 27 settembre 2010 a giugno 2012 ha condotto \"Apprescindere\" su Rai 3. Dal 22 ottobre 2012 conduce, sempre su Rai 3 dal luned\u00ec al venerd\u00ec, \"Buongiorno Elisir\".\nInsegnamento.\nHa insegnato \"Sociologia della comunicazione: teoria e tecniche\" nella facolt\u00e0 di Beni culturali dell'Universit\u00e0 di Lecce. Attualmente insegna \"Sociologia della comunicazione: teoria e tecniche dei mezzi di comunicazione di massa\" presso l'Universit\u00e0 di Bari. Ha insegnato presso la Libera Universit\u00e0 IULM di Milano.\nIl 9 ottobre 2001 l'Universit\u00e0 di Ferrara gli ha conferito la laurea honoris causa in Farmacia. Le motivazioni sottolineano la capacit\u00e0 di Mirabella di \"trasmettere aspetti scientifici complessi in ambito farmaceutico utilizzando un linguaggio esemplificativo ed essenziale sempre commisurato alle necessit\u00e0 del grande pubblico senza mai incidere sul rigore scientifico e contribuendo alla diffusione della cultura della scienza del farmaco\". In tale occasione Mirabella ha tenuto la \"Lectio doctoralis\" dal titolo: \"La pi\u00f9 bella del villaggio. Riflessi e riflessioni dello specchio televisivo\".\nIn tutti i suoi programmi \u00e8 chiamato spesso \"professor Mirabella\", specie in \"Ventieventi\" con Toni Garrani, programma il cui protagonista era il vocabolario.\nHa pubblicato \"La lunga vita di Elisir\" per la Rai Eri, il saggio \"La pi\u00f9 bella del villaggio\", in cui raccoglie le sue lezioni accademiche del 1999-2000, \"Lo spettatore vitruviano\" per Armando Editore e da ultimo \"Cantami, o mouse\" per Mondadori (2011).\n\u00c8 stato il direttore artistico del Teatro Traetta di Bitonto e del Teatro Nuovo di Udine. Torna, cos\u00ec, al suo grande amore professionale. Dirige numerosi spettacoli di prosa, tra cui memorabile l\"'Anfitrione\" di Plauto al Teatro Greco di Siracusa, replicato in tutta Italia con grande successo. A gennaio 2008 in teatro cura la regia de \"L'Imbianchino bussa sempre due volte\", portata in scena a Bari da Gianni Ciardo al teatro; \"Garibaldi amore mio\" con Maurizio Micheli e \"Non \u00e8 vero, ma ci credo\" con la Compagnia diretta da Sebastiano Lomonaco."}
{"id": "124647", "revid": "3535", "url": "https://it.wikipedia.org/wiki?curid=124647", "title": "Colza", "text": ""}
{"id": "124652", "revid": "74801", "url": "https://it.wikipedia.org/wiki?curid=124652", "title": "Selachimorpha", "text": "Selachimorpha \u00e8 un superordine di pesci cartilaginei predatori, dalle forti mascelle e di dimensioni medio-grandi, i cui membri sono comunemente noti col nome di squalo o pescecane.\nOrigine dei termini.\nIl termine \"squalo\" deriva dal latino \"squalus\", imparentato con l'antico nordico \"hvalr\" \u00abbalena\u00bb (inglese \"whale\", tedesco \"Wal-fisch\") e l'antico prussiano \"kalis\", \u00abpesce siluro\u00bb; il termine indicava un pesce mostruoso e di grandi dimensioni, probabile prestito dal proto-ugrofinnico \"kala\" (finnico *\"kala\", ungherese \"hal\") \u00abpesce mitico\u00bb; non \u00e8 possibile invece collegare \"squalus\" a \"squ\u0101lus\" \u00absporco, coperto di scaglie e sudiciume\u00bb a causa della vocale lunga e del differente ambito semantico.\nIn tedesco viene indicato come \"Schurke\" (antico alto-tedesco \"fiur-scurgo\"), un individuo vile, cattivo, aggressivo; da questa parola deriverebbe il termine inglese \"shark\". Per la loro aggressivit\u00e0, intorno al XVII secolo cominci\u00f2 a comparire anche il termine \"pesce-cane\".\n\"Selachilomorpha\" invece, deriva . \"Selacio\" in zoologia si applica a quei pesci cartilaginei con corpo fusiforme o depresso, coda eterocerca e bocca quasi semicircolare.\nVariet\u00e0.\nIl raggruppamento dei Selachilomorpha comprende pi\u00f9 di 500 specie, nelle quali la respirazione avviene attraverso cinque, sei o sette fessure branchiali per fianco. Caratteristica peculiare del corpo degli squali \u00e8 che esso \u00e8 ricoperto da dentelli dermici che proteggono la pelle dai danneggiamenti dovuti ai parassiti e migliorano l'idrodinamica.\nQuesti pesci sono inoltre dotati di varie file di denti di riserva, che intervengono in sostituzione di quelli persi o danneggiati.\nLe dimensioni degli squali spaziano da quelle del minuscolo squalo lanterna nano (\"Etmopterus perryi\"), una specie che vive in profondit\u00e0 e che misura soltanto in lunghezza nel maschio, e 20 nella femmina, a quelle dello squalo balena (\"Rhincodon typus\"), il pesce pi\u00f9 grande di tutti in virt\u00f9 della propria lunghezza variabile da 12 a 18 metri.\nGli squali sono carnivori e la maggior parte di loro si nutre di animali marini, invece gli esemplari pi\u00f9 grandi (come il succitato squalo balena) si nutrono principalmente di plancton.\nIn genere si immagina che gli squali vivano soltanto in acque salate, ma lo squalo dello Zambesi (\"Carcharhinus leucas\") \u00e8 solo il pi\u00f9 conosciuto di una serie piuttosto numerosa di specie di squali d'acqua dolce che nuotano sia in acqua salata che in acqua dolce, cos\u00ec come in quella dei delta fluviali.\nIn conseguenza di attacchi anche non provocati ai danni di esseri umani, operati da alcune specie in particolare, gli squali hanno guadagnato la fama, solo in parte giustificata, di essere pericolosi.\nAnche per questo motivo, oltre che per il fatto che la loro carne \u00e8 considerata pregiata in molti stati asiatici, diverse specie di squalo sono sottoposte a pesca intensiva che li pone in pericolo di estinzione.\nDescrizione e anatomia.\nDescrizione fisica.\nTipiche caratteristiche fisiche degli squali sono il corpo affusolato, la testa appuntita ed una grande apertura delle mascelle. La maggior parte di loro presenta cinque fessure branchiali ai lati della testa (anche se in alcune specie se ne trovano sei o pi\u00f9, come negli Hexanchiformes). Oltre alla prima pinna dorsale, appuntita e triangolare, lo squalo possiede un paio di pinne pettorali, un paio di pinne pelviche, una seconda pinna dorsale, una pinna anale ed una pinna caudale eterocerca epicerca (ovvero il lobo superiore \u00e8 pi\u00f9 sviluppato dell'inferiore) dalla forma caratteristica. La spinta supplementare verso il basso esercitata dalla forma particolare della coda \u00e8 compensata dalla presenza di pinne pettorali ben sviluppate. Le altre pinne cosiddette impari, cio\u00e8 le dorsali e le anali, hanno invece funzioni prettamente equilibratrici.\nAttualmente si conoscono circa 500 specie di squali, che possono presentare lunghezze totali molto diverse; si va dal piccolo squalo pigmeo (\"Squaliolus laticaudus\"), che non supera lunghezze di , al gigantesco squalo balena (\"Rhincodon typus\"), un pesce filtratore che raggiunge una lunghezza massima di 20 metri ed una massa di 34 tonnellate.\nLe parti terminali della pinna pelvica nel maschio si sono modificate in organi sessuali a forma di sigaro-salsiccia, meglio noti come emipeni. Questi organi garantiscono la fecondazione interna: servono per introdurre lo sperma nel corpo della femmina attraverso la cosiddetta \"cloaca\".\nScheletro.\nLo scheletro di uno squalo \u00e8 assai diverso da quello dei pesci ossei e dei vertebrati terrestri. Gli squali e gli altri Condritti (la razza e la chimera) hanno uno scheletro di cartilagine gommosa, un materiale assai pi\u00f9 leggero e flessibile rispetto al tessuto osseo tradizionale.\nCome avviene per le razze, la mascella dello squalo non \u00e8 direttamente fusa al cranio. La superficie della mascella rivolta verso l'interno, al pari di vertebre ed archi branchiali, \u00e8 un elemento dell'ossatura che richiede pi\u00f9 forza degli altri ed un supporto particolare per via della sua maggiore esposizione agli stress fisici. Per questo motivo \u00e8 dotata di uno strato di minuscole ed uniche placche esagonali chiamate \"tesserae\", blocchi cristallini di sali di calcio disposti a mosaico.\nTutto ci\u00f2 fornisce a questa parte del corpo la forza che avrebbe se fosse composta del ben pi\u00f9 pesante tessuto osseo.\nIn generale negli squali troviamo un solo strato di \"tesserae\", ma tra le specie pi\u00f9 massicce, come lo squalo dello Zambesi, lo squalo tigre ed il grande squalo bianco, sono stati riscontrati due o tre strati, o anche pi\u00f9 in base alla grandezza crescente del corpo. \u00c8 stato trovato uno squalo bianco con le mandibole ricoperte da ben cinque strati di \"tesserae\".\nSul muso, la cartilagine pu\u00f2 essere spugnosa e particolarmente flessibile in modo da poter assorbire l'energia degli impatti contro le prede, che costituiscono una tipica tecnica di caccia negli squali.\nI sottili scheletri sono allungati e sostenuti da terminazioni lisce e leggere chiamate \"ceratotrichia\", filamenti di proteine elastiche simili alla cheratina che troviamo anche nelle corna, nei capelli e nelle piume.\nRespirazione e circolazione.\nCome gli altri pesci, lo squalo estrae l'ossigeno dall'acqua marina al passaggio nelle branchie. Le fessure branchiali non sono tuttavia coperte come accade negli altri pesci, e sono disposte in fila sulla parte posteriore della testa. Un'apertura modificata, chiamata \"sfiatatoio\", \u00e8 posizionata proprio dietro gli occhi. Questa apertura ha lo scopo principale di agevolare l'ingresso dell'acqua durante la respirazione e gioca un ruolo assai importante per gli squali che vivono sui fondali, mentre \u00e8 praticamente inesistente negli squali pelagici attuali. Durante il movimento, l'acqua pu\u00f2 passare attraverso la bocca e quindi raggiungere le branchie dello squalo in un processo noto come ventilazione ad ingoio. Anche a riposo, molti squali continuano a pompare acqua attraverso le branchie per assicurarsi una riserva costante di acqua ossigenata.\nUna piccola parte delle specie di squalo trascorre l'intera vita nuotando in immersione: questo comportamento \u00e8 comune ad esempio nello squalo volpe pelagico (\"Alopias pelagicus\"). Gli squali con queste caratteristiche hanno perso la facolt\u00e0 di pompare acqua attraverso le branchie, e sono permanentemente costretti alla respirazione per ingoio, anche durante le fasi di riposo. Se per qualche motivo accade che non si possano mantenere in movimento, ad esempio perch\u00e9 sono ferite, queste specie sono condannate all'asfissia (qualcosa di analogo accade per alcune specie di pesci ossei).\nI processi di respirazione e circolazione iniziano quando il sangue deossigenato raggiunge il cuore bipartito dello squalo. Qui viene pompato alle branchie attraverso l'aorta ventrale che poi si dirama nelle arterie branchiali afferenti. In corrispondenza delle branchie il sangue viene riossigenato ed in seguito scorre nelle arterie deferenti branchiali, che si uniscono nell'aorta dorsale. Da l\u00ec il sangue ossigenato fluisce verso le varie parti del corpo. Una volta impoverito di ossigeno viene poi raccolto dalle parti periferiche del corpo attraverso le vene posteriori cardinali ed entra nella vena cava posteriore cardinale. Quindi il sangue raggiunge l'unico ventricolo cardiaco ed il ciclo si ripete. Alcune specie di squalo infine, se capovolte o colpite sul muso, entrano in un naturale stato di immobilit\u00e0 e i ricercatori utilizzano questo stratagemma per approcciare questi pesci senza pericolo. Sembra che questo processo sia in qualche modo legato alla respirazione.\nGalleggiamento.\nDiversamente dai pesci ossei gli squali non sono dotati di vescica natatoria per favorire la nuotata, ma si affidano a quel grosso serbatoio contenente un olio chiamato squalene che \u00e8 il loro fegato. Il fegato pu\u00f2 costituire da solo addirittura il 30% della massa galleggiante dell'animale, e nella maggior parte dei Carcharhinidae esso costituisce il 25% della massa corporea generale. All'interno del fegato, circa l'80% del volume \u00e8 occupato dal succitato squalene, che \u00e8 costituito da idrocarburi insaturi e riesce a migliorare il galleggiamento grazie al suo coefficiente di gravit\u00e0 specifica pari a 0,86. La sua efficacia \u00e8 tuttavia limitata e gli squali devono ricorrere alla spinta inerziale per mantenere profondit\u00e0 e continuare ad affondare quando smettono di muovere le pinne per qualche motivo. Gli squali toro (\"Carcharias taurus\") utilizzano una strategia natatoria diversa: deglutiscono dell'aria dalla superficie e la conservano nello stomaco, che sfruttano come fosse una vescica natatoria.\nOsmoregolazione.\nA differenza della maggior parte dei pesci ossei, con l'eccezione dei celacanti, il sangue e gli altri tessuti degli squali e dei condritti in generale sono isotonici rispetto all'ambiente marino, cio\u00e8 la concentrazione di soluti \u00e8 paragonabile e lo scambio netto di sostanze \u00e8 nullo. Questa propriet\u00e0 viene conferita loro dall'alta concentrazione di urea e di trimetilammine all'interno del corpo e consiste nell'instaurazione di un equilibrio osmotico tra sangue ed acqua salata. Questo adattamento evolutivo d'altra parte impedisce a molti squali di vivere in acqua dolce, dove collasserebbero, e li confina in ambiente marino. Esiste qualche eccezione alla regola, come lo squalo dello Zambesi, che \u00e8 in grado di cambiare le sue funzioni renali in modo da espellere grandi quantit\u00e0 di urea e sopravvivere in acqua dolce. Alla morte dello squalo, l'urea \u00e8 scissa dai batteri che vivono in mare e produce grandi quantit\u00e0 di ammoniaca. Per questo motivo, una carcassa di squalo comincia in breve tempo ad odorare in modo molto spiccato proprio di ammoniaca.\nDentelli dermici.\nDiversamente da quanto accade nei pesci ossei, gli squali sono ricoperti da una complessa struttura costituita da elastiche fibre di collagene disposte in modo da circondare il corpo con una rete elicoidale. La pelle \u00e8 costituita da dentelli dermici, cio\u00e8 scaglie placoidi, che presentano la medesima struttura dei dentelli che compongono i filari mandibolari. Questa particolare corazza lavora come uno scheletro esterno che fornisce all'animale un ancoraggio per i muscoli preposti alla nuotata e allo stesso tempo riduce lo spreco di energia. La particolare forma e la disposizione delle scaglie placoidi garantiscono al predatore marino un'eccezionale idrodinamicit\u00e0 oltre che un'efficace protezione dall'azione dei parassiti.\nL'idrodinamicit\u00e0 \u00e8 dovuta soprattutto alla riduzione delle turbolenze nell'acqua, durante il nuoto, procurata dai dentelli. Degli studi scientifici hanno infatti dimostrato che i dentelli producono minuscoli vortici che riducono l'attrito tra l'animale e l'acqua in modo da migliorare l'efficacia della nuotata. Inoltre la loro pelle particolare consente agli squali di nuotare in modo molto pi\u00f9 silenzioso rispetto agli altri pesci. La maggior parte delle scaglie punta verso la parte posteriore dell'animale, cosicch\u00e9 accarezzare uno squalo dalla testa alla coda produrrebbe una sensazione analoga a quella prodotta da un corpo liscio. Soltanto l'abrasione nel verso opposto rivela la natura ruvida della pelle. Un'eccezione \u00e8 rappresentata dallo squalo elefante (\"Cetorhinus maximus\"), l'unico squalo caratterizzato da scaglie isotrope, cio\u00e8 che puntano in direzioni qualsiasi, e non verso la coda.\nLa pelle degli squali pu\u00f2 diventare ruvida come carta abrasiva grazie all'azione dei dentelli, al punto che si sono osservati squali che sfruttano le scaglie per ferire le prede. Alcune societ\u00e0 industriali hanno addirittura sfruttato la pelle di squalo per produrre utensili (come l'oroshigane giapponese o la carta vetrata). In Giappone inoltre, i tradizionali forgiatori di katane utilizzano la pelle di squalo per ricoprire l'impugnatura delle spade e renderla meno scivolosa. La tecnica di costruzione prevede che i dentelli siano orientati verso la lama in modo che il samurai sia in grado di recuperare la presa nel caso sia vittima di un tentativo di disarmamento.\nDenti.\nLa caratteristica dentatura dello squalo \u00e8 pur'essa costituita da dentelli come quelli che costituiscono la pelle, ma pi\u00f9 specializzati ed ancorati mediante tessuto connettivo. I denti, essendo sottoposti a forte usura, hanno la caratteristica di possedere un tessuto smalto in cui \u00e8 presente, sia idrossiapatite [Ca10(PO4)6(OH)2] che fluorapatite [Ca10(PO4)6F2], minerale molto simile all'idrossiapatite ma dotato di maggiore resistenza. Tale caratteristica, unita alla possibilit\u00e0 di sostituire costantemente i denti, rende lo squalo predisposto a forti sollecitazioni traumatiche e masticatorie. L'arco dentario \u00e8 infatti costituito da tre o quattro file di denti che avanzano e si dispongono all'utilizzo via via che l'animale ne abbisogna. Di conseguenza alcuni squali possono arrivare a perdere e sostituire ben 30.000 denti nella loro vita. Tutti gli squali posseggono queste file multiple di denti lungo le sommit\u00e0 delle mascelle superiore ed inferiore. Denti nuovi crescono continuamente in una fossetta subito dentro la bocca e si spostano dall'interno verso l'esterno su una sorta di nastro trasportatore formato dalla pelle dove i denti stessi sono ancorati. In alcune specie di squalo le file si rinnovano ogni 10 giorni, in altre possono durare diversi mesi prima di essere sostituite. Le file inferiori sono usate principalmente per trattenere la preda, mentre le superiori effettuano il vero e proprio taglio. Proprio la dentatura dello squalo evidenzia le sue abitudini alimentari. La forma e la disposizione dei denti indicano infatti quale preda visita pi\u00f9 spesso le mandibole del predatore. Denti aguzzi e fitti, come quelli dello squalo toro (\"Carcharias taurus\"), sono specializzati nella cattura di pesci di piccola dimensione; quelli tozzi e larghi, ad esempio quelli che si trovano nelle fauci dello squalo tigre (\"Galeocerdo cuvier\"), sono invece idonei alla consumazione dei crostacei pi\u00f9 coriacei.\nCoda.\nLe code degli squali (pinne caudali) variano considerevolmente in base alla specie ed evolvendosi si sono adattate al particolare stile di vita di ogni squalo. \u00c8 la coda che permette gli scatti in avanti, quindi velocit\u00e0 e accelerazione dell'animale dipendono dalla sua forma. I \"Selachimorpha\" possiedono infatti una pinna caudale eterocerca la cui parte dorsale \u00e8 di solito molto pi\u00f9 grande di quella ventrale. Ci\u00f2 \u00e8 dovuto al fatto che la colonna vertebrale dello squalo si estende per l'appunto fino alla porzione dorsale, dando una maggiore area superficiale ai legamenti dei muscoli, in modo da fornire un metodo di locomozione molto efficiente e da compensare la spinta verso l'alto data dall'elevata concentrazione di olii nel fegato. L'opposto accade nei pesci ossei, i membri della classe degli \"Osteichthyes\", che sono dotati di pinna caudale omocerca in quanto il galleggiamento \u00e8 consentito non dagli olii ma dalla vescica natatoria.\nPer compensare la caratteristica forma eterocerca della coda e la spinta verso il basso che ne deriva, gli squali presentano pinne pettorali saldate appena dietro la testa e piuttosto sviluppate se confrontate a quelle degli altri pesci. La forma delle pinne pu\u00f2 essere pi\u00f9 o meno accentuata a seconda delle abitudini alimentari delle varie specie. La coda dello squalo tigre ad esempio, ha un grande lobo superiore che permette di distribuire efficientemente la forza sia nel caso in cui il pesce proceda a velocit\u00e0 costante in avanti che nel caso in cui si presenti la necessit\u00e0 di improvvisi cambi di direzione e velocit\u00e0. Questa specie ha una dieta varia, e per questo deve essere in grado di muoversi facilmente nell'acqua quando caccia, mentre lo smeriglio, che caccia piccoli pesci come lo sgombro e l'aringa, ha una coda dotata di un lobo inferiore di grandi dimensioni che gli permette di mantenere a lungo le alte velocit\u00e0 necessarie alla cattura delle sue agili prede.\nAlcuni adattamenti delle code hanno lo scopo di permettere allo squalo di colpire le prede. Gli Alopidae ad esempio appartengono a questa categoria e stordiscono, con un colpo della robusta coda caratterizzata da un lobo superiore potente ed allungato, pesci e calamari che si riuniscono in branco, in modo da cibarsene. L\"'Isistius brasiliensis\" ha invece una coda con entrambi i lobi piuttosto larghi e simili tra loro, ma ha la peculiare caratteristica di possedere tessuto bioluminescente sulla parte inferiore del corpo fino alla coda stessa. Durante la predazione, una piccola parte di questo pesce abissale si illumina di una luce bluastra in modo da simulare la presenza di un piccolo pesce di altra specie. In questo modo un gruppo di \"Isistius brasiliensis\" pu\u00f2 fingersi un banco di piccoli pesci e di conseguenza altri squali o pesci come i tonni cadono in trappola scambiando i fasci di luce per prede. Quando gli \"Isistius\" si rivelano l'incauto predatore diventa a sua volta preda.\nTemperatura corporea.\nAlcune delle specie pi\u00f9 grandi, come lo squalo mako (\"Isurus oxyrinchus\"), ed il grande squalo bianco, sono in parte a sangue caldo, cio\u00e8 riescono a mantenere una temperatura corporea pi\u00f9 alta di quella dell'acqua circostante. Ci\u00f2 \u00e8 possibile grazie all'esistenza della rete mirabile, un complesso di arterie e vene molto vicine tra loro che tramite un processo di scambio di sangue contro corrente riduce la perdita di calore corporeo. Delle contrazioni muscolari inoltre contribuiscono a generare un debole incremento di temperatura. Ad ogni modo l'insieme di questi stratagemmi non consente di considerare gli squali davvero omeotermi in quanto nella vera omeotermia, che si riscontra nei mammiferi e negli uccelli, il calore \u00e8 generato, mantenuto e regolato dal metabolismo corporeo.\nDurata della vita.\nL'aspettativa di vita di uno squalo varia da specie a specie. La maggior parte ha una vita media tra i 20 ed i 30 anni, mentre lo spinarolo pu\u00f2 arrivare all'et\u00e0 record di cent'anni; si ipotizza che gli squali balena possano addirittura superare questa et\u00e0, e il pi\u00f9 anziano esemplare esaminato di squalo della Groenlandia aveva un'et\u00e0 stimata addirittura tra i 272 e i 512 anni.\nSistema digestivo.\nQuesto apparato \u00e8 caratterizzato da uno stomaco piuttosto voluminoso e da un intestino corto, chiamato valvola spirale, la cui forma richiama quella di una scala a chiocciola. La valvola spirale pu\u00f2 essere di due tipi: ad anelli corti o ad anelli allungati. La conformazione a valvola, che garantisce una maggiore superficie di assorbimento dei principi nutritivi, ma allo stesso tempo incrementa il tempo di digestione, \u00e8 giustificabile in base alla presenza del grosso fegato di cui sopra. L'intestino termina nel retto, dotato di una ghiandola rettale che espleta le funzioni dell'intestino cieco umano, e quindi si apre all'esterno in prossimit\u00e0 dell'ano attraverso la cosiddetta \"cloaca\", che drena all'esterno anche i dotti urogenitali (e nella femmina \u00e8 qui che avviene la fecondazione). Negli squali sono ben sviluppati sia la milza che il pancreas.\nSistema muscolare.\nGli squali possiedono una muscolatura di tipo metamerico: i muscoli sono divisi in segmenti, chiamati \"miotomi\" che sono disposti in fila uno dopo l'altro. Una caratteristica che differenzia i \"Selachimorpha\" dai pesci ossei \u00e8 la presenza di una muscolatura epibranchiale, che serve a muovere le fessure branchiali. Questo movimento, necessario per rifornire le branchie di acqua ossigenata, non \u00e8 presente nei carcharhinidae che, come accennato nella sezione respirazione e circolazione, sono costretti a mantenersi costantemente in movimento per non soffocare.\nLa rete mirabile, gi\u00e0 citata nella sezione temperatura corporea, serve anche ad irrorare i muscoli permettendo loro di lavorare ad una temperatura maggiore, e di lavorare meglio di quanto non avvenga tra i pesci a circolazione \"semplice\".\nSistema nervoso.\nGli squali sono dotati di un sistema nervoso centrale, uno periferico, e di numerosi organi di senso, che tratteremo nel seguito.\nL'encefalo ed il midollo spinale costituiscono il sistema centrale; il cervello \u00e8 diviso in varie aree. Quella proencefalica \u00e8 sede dell'olfatto, quella mesencefalica della vista e quella romboencefalica dell'udito e della ricezione di stimoli meccanici. Esistono 12 paia di nervi che conducono al cervello gli stimoli esterni provenienti dai sensi.\nI sensi dello squalo.\nOlfatto.\nIn alcune specie, gli organi olfattivi sono in grado di rilevare una parte per milione di sangue presente in acqua marina.\nL'acqua entra attraverso le narici e passa ai sacchi nasali mentre lo squalo nuota, mentre viene pompata direttamente dalle narici quando l'animale \u00e8 a riposo. Questo secondo fenomeno avviene naturalmente solo per quelle specie che rimangono immobili mentre riposano e sono in grado di pompare l'acqua come accennato nel paragrafo respirazione e circolazione.\nI sacchi nasali sono forniti al centro di lamelle o filamenti di tessuto tappezzati di recettori olfattivi, verso i quali viene diretta l'acqua.\nIl senso olfattivo \u00e8 collocato nel corto condotto che collega le aperture nasali anteriore e posteriore, che nei pesci ossei sono fuse, ma negli squali sono distinte. Gli squali sono attratti dagli agenti chimici contenuti nelle viscere di molte specie, e in conseguenza di questo spesso si soffermano nei pressi di scarichi fognari. Alcune specie, come lo squalo nutrice, presentano dei barbigli che potenzia ancora di pi\u00f9 la sensibilit\u00e0 nella ricerca di prede.\nDi solito all'olfatto (che negli squali \u00e8 un senso superiore) \u00e8 affidata la responsabilit\u00e0 di identificare le prede lontane, mentre sulle brevi distanze gli squali privilegiano la linea laterale, nuotando attorno alla preda per percepire i suoi movimenti in acqua, oppure ricorrono agli speciali pori sensoriali elettroricettivi di cui sono dotati (le ampolle di Lorenzini) per discriminare i campi elettrici generati dalla preda da quelli creati dal moto ondoso oceanico.\nGusto.\nSembra che questo senso risieda nei bottoni gustativi, presenti non solo all'interno del cavo orale, ma anche sulla pelle che circonda la bocca.\nVista.\nL'occhio dello squalo \u00e8 simile a quello degli altri vertebrati, ossia dotato di cristallino, cornea e retina. La differenza principale consiste in un adattamento all'ambiente marino: gli occhi presentano una membrana chiamata \"tapetum lucidum\", che si trova dietro la retina e vi riflette una seconda volta la luce, in modo da migliorare la percezione luminosa e la visibilit\u00e0 nelle acque pi\u00f9 oscure. L'efficacia della membrana non \u00e8 naturalmente la stessa per tutte le specie, ma vari tipi di squalo presentano uno spiccato adattamento alla vita notturna. Gli squali hanno le palpebre, ma non le sbattono frequentemente in quanto l'azione dell'acqua circostante \u00e8 sufficiente alla pulizia dell'occhio. Alcuni presentano la membrana nittitante (pi\u00f9 diffusa tra gli uccelli) per proteggere l'occhio durante la caccia e quando l'animale \u00e8 minacciato.\nAltri come il grande squalo bianco, non ne sono dotati, ma si proteggono comunque ruotando gli occhi all'indietro quando colpiscono la preda. L'importanza della vista durante la caccia \u00e8 fonte di dibattito. Alcuni scienziati sostengono che la ricezione elettrochimica sia pi\u00f9 importante, altri invece utilizzano l'esistenza della membrana nittitante come prova del fatto che la vista sia fondamentale per l'animale, in quanto presumibilmente non proteggerebbe gli occhi se non fossero essenziali per la sua sopravvivenza. Un'altra facolt\u00e0 interessante degli squali \u00e8 la capacit\u00e0 di passare da una visione monoculare ad una stereoscopica in qualsiasi momento a seconda delle condizioni ambientali (il modo in cui lo fanno varia ancora a seconda della specie).\nUdito.\nBench\u00e9 sia molto difficile testarlo, da alcune osservazioni sembra che gli squali siano dotati di un udito molto fine e che possano percepire i movimenti di una preda lontana diversi chilometri. Una piccola apertura su entrambi i lati della testa (da non confondersi con le branchie) conduce direttamente all'orecchio interno attraverso un canale molto stretto. La linea laterale funziona in modo simile essendo collegata all'ambiente esterno da una serie di minuscole aperture denominate pori di linea laterale. Questo sottolinea la comune origine dei due sensi che identificano vibrazioni e suoni e sono riuniti nel sistema acustico-laterale. A differenza di ci\u00f2 che notiamo negli squali, nei pesci ossei e nei tetrapodi non esiste pi\u00f9 l'apertura diretta tra orecchio interno e ambiente esterno.\nLinea laterale.\nQuesto senso \u00e8 posseduto da molti pesci, squali inclusi, e permette di riconoscere movimenti e vibrazioni nell'acqua. Gli squali usano questa facolt\u00e0 per individuare i movimenti di altri organismi, in particolare quelli dei pesci feriti. La banda di frequenze che riconoscono \u00e8 quella compresa tra 25 ed 50 Hz.\nElettroricezione.\nUna delle ultime caratteristiche dello squalo che si \u00e8 scoperta \u00e8 la sua sensibilit\u00e0 a campi magnetici ed elettrici che gli deriva dalla presenza di alcuni recettori collegati ai pori del muso. Il vero organo capace di questa caratteristica \u00e8 il complesso formato dalle ampolle di Lorenzini. Il funzionamento \u00e8 molto simile a quello del labirinto auricolare presente nell'orecchio umano. Alcune ciglia immerse in un gel vengono sollecitate dalle variazioni di campo grazie all'azione di una pompa protonica e sono quindi suscettibili ad un gradiente elettrochimico. Da alcuni esperimenti fatti in mare aperto si \u00e8 compreso che lo squalo utilizza tutti i sensi, ma ne attiva alcuni solo a distanze prossime alla preda.\nInfatti se da lontano prevalgono odore, magari del sangue che sgorga da una ferita, e logicamente vista, da vicino, se l'acqua si fa torbida e deve procedere alla cieca, lo squalo fa proprio affidamento su questo sistema che gli permette di serrare la mascella a colpo sicuro. Il fatto che l'elettroricezione vada a soppiantare olfatto e vista su brevi distanze \u00e8 testimoniato anche dal fatto che alcuni squali tendono a dimostrarsi aggressivi nei confronti di apparecchiature elettroniche (come le macchine fotografiche) quando transitano nei pressi di gabbie di sub o navi oceanografiche.\nCome accennato le ampolle di Lorenzini sono l'organo elettrorecettore dello squalo e variano in numero da un paio di centinaia a qualche migliaio a seconda dell'individuo. Gli squali le usano per riconoscere i campi elettrici che ogni essere vivente produce. Questa percezione aiuta l'animale a trovare le prede anche in condizioni di pessima visibilit\u00e0 (in modo particolare ci\u00f2 accade per gli squali martello). Tra tutti gli animali conosciuti, gli squali sono quelli con la pi\u00f9 precisa percezione elettrica. L'identificazione delle prede diventa utile soprattutto quando esse si nascondono sotto la sabbia del fondale marino. Anche in quei momenti esse producono infatti inavvertitamente dei campi elettrici. \u00c8 a causa di questo senso se a volte gli squali attaccano per sbaglio delle barche: il potenziale elettrochimico che l'interazione tra il metallo e l'acqua salata genera assomiglia infatti ai deboli campi generati dalle prede, ed in pi\u00f9, essendo spesso pi\u00f9 potente di questi ultimi, riesce ad attirare squali che si trovano anche a grandi distanze. Un altro utilizzo dell'elettroricezione \u00e8 a fini di orientamento: le correnti oceaniche generate dal campo magnetico terrestre producono anch'esse dei campi elettromagnetici e sono usate dagli squali per migrare e rendere meno dispendiosa la navigazione.\nRiproduzione.\nIl sesso di uno squalo pu\u00f2 essere determinato in modo semplice. Nei maschi si trovano pinne pelviche modificate che costituiscono gli emipeni, delle appendici prensili, comuni in alcuni pesci e rettili, che servono a trattenere la femmina durante l'accoppiamento. Negli squali per\u00f2 l'importanza degli emipeni non si ferma certo qui: questi organi, noti anche come pterigopodi o gonopodi, adempiono anche la funzione che nei mammiferi \u00e8 svolta dal pene, cio\u00e8 si occupano della fecondazione vera e propria all'interno dell'apparato genitale femminile.\nL'accoppiamento tra squali \u00e8 stato osservato raramente in maniera diretta, e tra le varie specie ci sono delle differenze non trascurabili in questa pratica. I piccoli \"Scyliorhinidae\" ad esempio, si accoppiano arrotolandosi intorno al corpo della femmina, mentre nelle specie pi\u00f9 grandi e meno flessibili, maschio e femmina nuotano paralleli uno all'altra finch\u00e9 il primo non inserisce uno degli emipeni nell'ovidotto della femmina. Molte femmine delle specie pi\u00f9 grandi presentano segni di morso che derivano loro dal tentativo del maschio di mantenere la posizione corretta durante l'accoppiamento. I segni possono derivare anche dalle pratiche di corteggiamento, durante le quali il maschio pu\u00f2 mordere la femmina per dimostrare il suo interesse. In alcune specie la femmina ha sviluppato una pelle pi\u00f9 robusta proprio per ovviare a questo problema.\nIl rene maschile \u00e8 direttamente collegato al testicolo. Alcune delle cellule renali costituiscono la ghiandola di Leydig, preposta a secernere il liquido spermatico. La femmina invece ha reni indipendenti rispetto agli ovari e riesce talvolta a conservare lo sperma per un anno. Solo all'interno dell'ovario destro (nelle specie ovipare) si trovano le uova, che sono di dimensioni relativamente grandi. Le due tube sono dotate di ghiandole nidamentali che producono l'albume ed i contenitori delle uova e preposte all'immagazzinamento dello sperma dopo la fecondazione. Gli ovidotti si allargano poi in due uteri che confluiscono in una vagina comune.\nGli squali adottano una strategia di riproduzione differente da quella della maggior parte dei pesci. Invece di produrre un enorme numero di uova e progenie (strategia che in media produce un tasso di sopravvivenza dello 0,1%), gli squali generano di solito una dozzina di cuccioli (anche se \u00e8 documentato che una verdesca ne ha partoriti 135, ed alcune specie non ne mettono al mondo pi\u00f9 di due alla volta). Questi cuccioli sono protetti da membrane molto robuste che avvolgono le uova, oppure vengono alla luce gi\u00e0 vivi.\nI cuccioli di squalo possono nascere in 3 modi diversi:\nPartenogenesi (riproduzione asessuata).\nCi sono due casi documentati di femmine di squalo che hanno concepito un avannotto senza entrare in contatto con un maschio, attraverso un processo noto come partenogenesi (in uno dei due casi si trattava di uno squalo martello). I dettagli di questo meccanismo non sono ancora noti, anche se l'impronta genetica degli avannotti in esame ha dimostrato che essi non presentavano contributo paternale nel loro genoma, ma erano cloni perfetti della madre. L'ipotesi di una riserva di sperma maschile nel corpo della madre andava perci\u00f2 a decadere. Non si conosce per la verit\u00e0 neppure l'estensione di questa pratica tra le varie specie di squalo.\nLa comunit\u00e0 scientifica asserisce che probabilmente questo tipo di comportamento in natura \u00e8 molto raro, e rappresenta un ultimo disperato tentativo di riproduzione da parte delle femmine di alcune specie che si trovano, ad esempio perch\u00e9 in cattivit\u00e0, in assenza di un compagno. Ci\u00f2 condurrebbe comunque ad un'assenza di diversit\u00e0 genetica, elemento necessario per una valida difesa contro le minacce naturali. Una situazione di questo genere pu\u00f2 aver contribuito al declino della verdesca sulle coste irlandesi.\nClassificazione.\nEsistono otto ordini di squalo:\nEvoluzione.\nCi sono prove scientifiche dell'esistenza di squali che risalgono a circa 450-420 milioni di anni fa, cio\u00e8 al periodo Ordoviciano. Questo significa che gli squali esistevano prima dei vertebrati terrestri e prima che molte piante avessero colonizzato le terre emerse. I resti fossili dei primi squali consistono essenzialmente di dentelli dermici. I pi\u00f9 antichi resti di denti, invece, risalgono a 400 milioni di anni fa. Si suppone inoltre che i primi squali fossero assai diversi da quelli odierni, che, per la maggior parte, hanno lasciato fossili risalenti al massimo a 100 milioni di anni fa.\nPraticamente, sono soltanto denti e dentelli degli squali a essere ritrovati sotto forma di fossili, anche se spesso questi resti vengono rinvenuti in grandi quantit\u00e0. Solo in alcuni casi sono state ritrovate parti dello scheletro interno e, in casi ancor pi\u00f9 rari, fossili quasi completi di squalo. L'abbondanza di denti fossili \u00e8 spiegata dal fatto che in alcune specie di squalo vengono prodotte decine di migliaia di denti in pochi anni. Inoltre, essendo i denti formati da fosfato di calcio e apatite, il processo di fossilizzazione \u00e8 piuttosto rapido e semplice su di essi. Al contrario, gli squali hanno uno scheletro cartilagineo, e non osseo, che \u00e8 formato da migliaia di prismi in apatite divisi uno dall'altro. Quando uno squalo muore, la decomposizione causa la disgregazione di questi prismi, e quindi uno scheletro completo si conserva solo se il corpo morto dell'animale viene rapidamente sepolto dai sedimenti del fondale marino.\nUna delle specie di squalo pi\u00f9 antiche \u00e8 il \"Cladoselache\", vissuto circa 370 milioni di anni fa, che \u00e8 stato ritrovato negli strati geologici del Paleozoico (in particolare del tardo Devoniano) in Ohio, Kentucky e Tennessee. A quell'epoca queste rocce formavano i morbidi sedimenti del fondale del vasto e poco profondo oceano che ricopriva la maggior parte dell'America settentrionale. Il \"Cladoselache\" era lungo pi\u00f9 o meno due metri ed era dotato di mascelle sottili e snelle. La sua dentatura era formata da numerose cuspidi appuntite, che perdeva con l'uso ripetuto. Dalla quantit\u00e0 di denti rinvenuti in ogni singolo ritrovamento si evince che il \"Cladoselache\" non rimpiazzava i denti persi velocemente quanto gli squali odierni. La pinna caudale era somigliante a quelle degli squali bianchi e degli squali mako. La scoperta di intere code di pesci nei loro stomaci suggerisce che i \"Cladoselache\" fossero veloci nuotatori dotati di una grande agilit\u00e0. In ogni caso, a causa di alcune sue caratteristiche \"Cladoselache\" non pu\u00f2 essere considerato un vero squalo, ma costituisce un rappresentante di una linea gi\u00e0 specializzata (bench\u00e9 antichissima).\nGli squali fossili databili tra 360 e 150 milioni di anni fa si possono assegnare a varie categorie, alcune delle quali di incerta collocazione sistematica. Molti di questi gruppi primitivi si svilupparono tra il Devoniano e il Carbonifero, e produssero una serie di animali di forme e dimensioni molto variabili, in realt\u00e0 non strettamente imparentati con gli odierni squali. Molte di queste forme, infatti, sembrerebbero pi\u00f9 strettamente imparentati con gli olocefali, attualmente rappresentati dalla chimera. Tra i vari gruppi di \"falsi squali\" si ricordano:\nGli antenati degli squali odierni, in ogni caso, apparvero nel corso del Carbonifero. Tra questi si ricordano:\nQuest'ultimo gruppo apparve circa 320 milioni di anni fa ed \u00e8 stato trovato principalmente in ambienti oceanici, ma viveva anche in acqua dolce.\nGli squali moderni comparvero la prima volta circa un centinaio di milioni di anni fa. Sono stati ritrovati ad esempio denti fossilizzati di una specie appartenente ai Lamniformes risalenti al basso Cretaceo. Una delle famiglie risalenti ad epoche pi\u00f9 recenti \u00e8 invece quella degli squali martello (Sphyrnidae), che risalgono all'Eocene.\nPer quanto riguarda lo squalo bianco, il pi\u00f9 antico mai ritrovato risale a 60-65 milioni di anni fa, all'epoca dell'estinzione dei dinosauri. Nei primi squali bianchi si riscontravano due diverse linee evoluzionistiche: la prima specie presentava denti grossolani e distanziati uno dall'altro, e probabilmente ha originato gli attuali grandi squali bianchi; la seconda, tendenzialmente di dimensioni gigantesche, presentava denti molto pi\u00f9 fitti. A questo gruppo appartenevano i \"Carcharodon megalodon\", ormai estinti, dei quali, al pari di molte altre specie di squalo estinte, ci sono pervenuti solamente i denti e qualche vertebra. Questo squalo raggiungeva lunghezze di 16 metri (per alcuni scienziati addirittura 31 metri, ma le stime sono state fatte in base alle dimensioni dei denti fossili rinvenuti negli anni, e non su un intero scheletro) ed \u00e8 noto come uno dei pi\u00f9 grandi pesci carnivori (non filtratori) di tutti i tempi. \u00c8 noto che riusciva a dare la caccia alle balene e ad altri grandi mammiferi marini.\nSi crede che le grandi dimensioni degli squali predatori, come anche il grande squalo bianco, abbiano una precisa origine: secondo i ricercatori sono state rese possibili dall'estinzione dei dinosauri e dalla conseguente diversificazione dei mammiferi. Infatti, durante lo sviluppo di queste specie di squali, alcuni gruppi di mammiferi si stavano convertendo alla vita acquatica. Sovente quando si rinvegono scheletri fossili di mammiferi marini (come foche, delfini e balene) nelle vicinanze si possono trovare anche denti fossili di squali. Queste ossa spesso presentano segni di attacchi provenienti proprio da squali. Ne sono un esempio i resti fossili di \"Etruridelphis giulii\", un delfino fossile vissuto in toscana circa 4 milioni di anni fa, ritrovati alcuni anni fa nei pressi di Pienza, Toscana. Tutto ci\u00f2 lascia intendere che l'evoluzione degli squali li abbia portati ad aumentare le loro dimensioni per meglio adeguarsi a quelle sempre maggiori delle nuove prede.\nComportamento.\nStudi sul comportamento degli squali sono stati avviati solo in anni recenti, a causa della scarsit\u00e0 di informazioni al riguardo in precedenza. Tipicamente si immagina lo squalo come un cacciatore solitario che solca gli oceani alla ricerca di cibo, ma tutto ci\u00f2 \u00e8 vero solo per un limitato numero di specie. La maggior parte degli squali infatti conduce una vita molto pi\u00f9 sedentaria e bentonica. Anche gli squali pi\u00f9 sedentari incontrano comunque di tanto in tanto i loro simili per riprodursi o nei pi\u00f9 ricchi territori di caccia, che ricercano percorrendo anche migliaia di km all'anno. In questi casi durante le migrazioni gli squali disegnano dei reticoli immaginari ancora pi\u00f9 complessi di quanto non avvenga per gli uccelli.\nAlcune specie riescono nel corso di una vita a coprire l'intero basamento oceanico.\nDicevamo che alcune specie di squalo sono altamente sociali. Ad esempio non \u00e8 raro osservare gruppi di un centinaio di squali martello smerlati (\"Sphyrna lewini\") che attraversano il Golfo di California insieme. Si possono avere anche delle gerarchie tra specie diverse, come nel caso degli squali setosi (\"Carcharhinus falciformis\"), che durante il pasto dimostrano una certa soggezione nei confronti degli squali longimani (\"Carcharhinus longimanus\") di pari dimensioni.\nQuando sono alle strette, alcuni squali (in particolare questo comportamento si osserva nei Carcharhinidae) mettono in scena un segnale di minaccia per avvisare il branco dell'arrivo del predatore. In genere questi segnali consistono in movimenti natatori esagerati che variano in intensit\u00e0 in base al livello di pericolo.\nAlimentazione.\nTutti gli squali sono carnivori, alcuni come lo squalo balena sono filtratori, altri come il grande squalo bianco divorano grossi pesci o addirittura mammiferi marini, altri ancora che vivono sui fondali si nutrono di molluschi e crostacei. \u00c8 questo il caso dello squalo zebra (\"Stegostoma fasciatum\").\nHabitat.\nSi trovano squali su tutto il globo, da Nord a Sud in tutti gli oceani ed i mari principali. Vivono generalmente in acqua di mare, ma sono note le eccezioni dello squalo dello Zambesi e dei cosiddetti squali di fiume (le sei specie del genere \"Glyphis\" dei Carcharhinidae) che possono vivere sia in acqua salata che in acqua dolce. Sono comuni fino alla profondit\u00e0 di 2000 metri ed alcune specie vivono anche al di sotto di questa soglia. Un rapporto del 10 dicembre 2006 del gruppo Census of Marine Life (COML) rivela tuttavia come il 70% delle acque oceaniche nella loro accezione volumetrica siano prive di squali. Queste ricerche hanno messo in evidenza anche il fatto che gli squali sono praticamente assenti nelle acque a profondit\u00e0 superiori ai 3000 metri, e questa loro abitudine li espone ancora pi\u00f9 facilmente ai pericoli derivanti dalla pesca. Lo squalo rinvenuto alla profondit\u00e0 maggiore di sempre \u00e8 stato comunque un \"Centroscymnus coelolepis\" osservato a 3700 metri.\nIntelligenza.\nA dispetto del mito comune secondo il quale gli squali sono guidati solo dall'istinto e dai bisogni alimentari, secondo studi recenti molte specie dimostrano forti capacit\u00e0 nel risolvere problemi, complessit\u00e0 nei rapporti sociali e curiosit\u00e0. Inoltre il rapporto tra le masse di corpo e cervello negli squali \u00e8 simile a quello dei mammiferi e delle altre specie vertebrate pi\u00f9 avanzate, ed inferiore a quello dell'uomo.\nNel 1987 ad esempio, presso la Baia di Smitswinkle in Sudafrica, un gruppo di 7 grandi squali bianchi ha collaborato per trasportare verso acque profonde una carcassa parzialmente spiaggiata di balena (in particolare si trattava di una \"Caperea marginata\"), in modo da potersene cibare.\nSi sa anche che gli squali intraprendono attivit\u00e0 giocose, come si osserva anche nei cetacei e nei primati. Esemplari di smeriglio in particolare, sono stati osservati mentre si avvolgevano ripetutamente con delle alghe e mentre si inseguivano l'un l'altro tenendosi ad una certa distanza.\nSonno negli squali.\nNon \u00e8 molto chiaro in che posizione dormano gli squali. Alcune specie giacciono sul fondo marino continuando a pompare attivamente acqua attraverso le branchie e controllando con gli occhi aperti la situazione circostante. Durante il riposo questi squali aspirano l'acqua non attraverso le narici, ma attraverso delle aperture poste vicino all'occhio, chiamate \"spiracles\" (o sfiatatoi, ma non nel senso dei cetacei). Se cos\u00ec non fosse, appoggiati al fondo dell'oceano, aspirerebbero pi\u00f9 sabbia che acqua. Molti scienziati credono che la presenza degli sfiatatoi negli squali sia principalmente dovuta proprio a questo motivo.\nNegli spinaroli invece, il midollo spinale, e non il cervello, coordina la nuotata. Questa particolarit\u00e0 permette a questa specie di continuare a muoversi anche durante il sonno.\nSi verifica anche che il sonno degli squali assomigli a quello dei delfini. In questo caso solo una parte del cervello riposa, mentre la seconda parte garantisce in parte uno stato di coscienza.\nAttacchi di squalo.\nInnanzitutto \u00e8 necessario distinguere tra attacchi provocati e non provocati. Si definisce \"attacco di squalo non provocato\" un incidente nel quale l'animale all'interno del suo habitat naturale attacchi un uomo ancora in vita senza essere stato in precedenza provocato. Tutti gli episodi che si verificano in acquari pubblici o in centri di ricerca, gli attacchi a persone gi\u00e0 morte (episodi classificati sotto il nome di \"sciacallaggio\", in particolare ai danni di vittime di annegamento), gli attacchi contro imbarcazioni ed inoltre tutti quegli attacchi che avvengono dentro o fuori dall'acqua e che siano in qualche modo risposte all'atteggiamento umano, sono invece classificati come \"attacchi provocati\". In genere questi ultimi si verificano quando incauti sommozzatori entrano in contatto per primi col pesce, quando dei pescatori tolgono uno squalo dalla rete, ed infine quando gli allevatori nei centri pubblici li nutrono.\nNel 2006 ad esempio l'International Shark Attack File (ISAF) ha intrapreso un'indagine riguardo a 96 presunti attacchi di squalo non provocati, identificando 16 di essi come attacchi provocati dall'uomo e 62 come attacchi realmente non provocati.\nNel 2007 invece, i 41 potenziali attacchi di squalo non provocati registrati e poi negati includevano venti attacchi provocati, due casi di disastro aereo, cinque casi di attacchi ad imbarcazioni, quattro archiviati per l'accertamento di una causa di morte diversa e dieci casi dove le informazioni erano addirittura insufficienti a capire se degli squali fossero coinvolti. Non si \u00e8 accertato nessun episodio di sciacallaggio.\nSempre l'ISAF ha stimato, per il periodo che va dal 2001 al 2006, un numero medio di morti all'anno dovute ad attacchi di squalo non provocati pari a 4,3.\nNegli ultimi vent'anni vi \u00e8 stata una media (a livello mondiale) di 5-6 attacchi mortali all'anno ai danni di esseri umani, con picchi di 11 morti l'anno nel 1993 e nel 2000. Queste statistiche non tengono conto di incidenti che si verificano in acque territoriali di paesi in via di sviluppo, quindi la stima potrebbe essere inferiore alla realt\u00e0.\nContrariamente a quanto non si creda, gli squali pericolosi per l'uomo sono pochi. Tra le circa 500 specie conosciute, solo quattro sono state coinvolte in un numero significativo di attacchi fatali e non provocati: il grande squalo bianco (\"Carcharodon carcharias\"), lo squalo longimanus (\"Carcharhinus longimanus\"), lo squalo tigre (\"Galeocerdo cuvier\") e lo squalo dello Zambesi (\"Carcharhinus leucas\").\nQuesti squali, essendo predatori di grandi dimensioni e molto potenti, possono a volte attaccare ed uccidere degli uomini, ma va ricordato che tutte e 4 le specie sono state oggetto di studio nel corso di immersioni senza l'ausilio di gabbie protettive.\nAltri studi hanno stimato che il dodici per cento degli attacchi sia opera del grande squalo bianco. In tutto 27 specie diverse hanno per certo attaccato uomini o barche. Inoltre, circa quaranta specie sono classificate come potenzialmente pericolose e tutte le altre sono considerate innocue. I dodici squali pi\u00f9 pericolosi in assoluto sono, oltre alle quattro specie gi\u00e0 citate, lo squalo mako (\"Isurus oxyrinchus\"), lo squalo ramato (\"Carcharhinus brachyurus\"), lo squalo bruno (\"Carcharhinus obscurus\"), lo squalo martello maggiore (\"Sphyrna mokarran\"), la verdesca (\"Prionace glauca\"), lo squalo grigio di scogliera (\"Carcharhinus amblyrhynchos\"), lo squalo toro (\"Carcharias taurus\") e lo squalo limone (\"Negaprion brevirostris\").\nLa percezione degli squali come animali pericolosi si \u00e8 diffusa grazie all'enorme risalto mediatico ricevuto da qualche isolato attacco non provocato, come il celebre attacco del Jersey Shore nel 1916, ed attraverso finzioni cinematografiche, come la fortunata serie de \"Lo squalo\". A seguito di questi episodi e dell'uscita di film in cui gli squali sono stati presentati come veri e propri \"mostri\" si \u00e8 diffusa una particolare fobia chiamata \"selacofobia\", proprio ad indicare il terrore per gli squali.\nA questo proposito va ricordato che lo stesso inventore de \"Lo squalo\", Peter Benchley, si \u00e8 dedicato in seguito per diversi anni al tentativo di cancellare l'immagine dello squalo come mostro assassino..\nUn altro episodio di attacchi di squalo passato alla storia si verific\u00f2 durante l'affondamento dell'incrociatore statunitense USS \"Indianapolis\" durante la Seconda guerra mondiale. La nave da guerra venne affondata dal sommergibile giapponese \"I-58\" il 30 luglio 1945. Circa 300 dei uomini dell'equipaggio morirono durante l'attacco giapponese. Degli 800 rimasti, solo 317 sopravvissero alla combinazione di fame, disidratazione, desquamazione causata dall'acqua salata, e soprattutto attacchi di squalo. Sembra che i maggiori responsabili degli attacchi siano stati i \"Carcharhinus longimanus\". La Indianapolis, sia per motivi di sicurezza (la sua missione consisteva nel ritorno alla base dopo la consegna dell'ordigno nucleare che poi sarebbe esploso su Hiroshima), che per l'imprevedibilit\u00e0 degli attacchi giapponesi, non riusc\u00ec a comunicare a terra con un messaggio d'allarme la propria posizione ed i naufraghi non vennero rinvenuti che il 2 agosto, in modo del tutto casuale, da Wilber Gwinn e Warren Colwell, rispettivamente pilota e copilota di un volo di ricognizione di \"routine\".\nInteressante notare come si siano verificati degli episodi in cui delle persone si sono salvate da attacchi di squali colpendoli sul muso che, come accennato nella sezione respirazione e circolazione, sembra essere il punto debole di diverse specie.\nL'ultimo attacco mortale registrato in Italia risale infine al 2 febbraio del 1989 e si \u00e8 verificato presso il Golfo di Baratti, presso Piombino, in provincia di Livorno.\nSquali in cattivit\u00e0.\nFino a poco tempo fa soltanto poche specie di squalo sopravvivevano alla cattivit\u00e0 in acquari pubblici per un anno o pi\u00f9: squali nutrice, squali leopardo, squali limone e squali gatto. Tutto ci\u00f2 diede adito alla credenza secondo la quale gli squali oltre ad essere difficili da catturare e trasportare, fossero difficili da allevare. In seguito una pi\u00f9 vasta conoscenza sugli squali ha permesso di tenere queste ed altre specie (come il grande squalo volpe pelagico) per molto pi\u00f9 tempo negli acquari. Allo stesso tempo, le tecniche di trasporto sono migliorate ed oggi consentono il trasferimento di squali anche attraverso lunghe distanze.\nPrima del settembre 2004 l'unica specie che non era mai stata efficacemente tenuta in cattivit\u00e0 era il grande squalo bianco, tuttavia in quella data l'Acquario della Baia di Monterey riusc\u00ec finalmente a detenere una giovane femmina di questa specie per 198 giorni prima di rimetterla in libert\u00e0.\nAcquari in Italia.\nIn Italia gli squali si possono osservare negli acquari di Genova, Cattolica, Livorno, Napoli, Milano, Trieste, dove la maggioranza delle specie presenti sono quelle bentoniche mediterranee, soprattutto gattucci e palombi.\nPer le specie esotiche esiste un'esposizione a Jesolo, presso Venezia, che \u00e8 aperta solo nei mesi estivi.\nSquali in acquario domestico.\nGli squali che possono sopravvivere in acquari domestici non sono molti e in generale sono di dimensioni relativamente piccole: squali nutrice, gattucci (in alcuni casi \u00e8 possibile rinvenire le uova di quest'ultima famiglia), ed anche specie pi\u00f9 grandi come gli squali pinna bianca e pinna nera (adatti tuttavia solo ai possessori di enormi vasche). Una specie spesso allevata in acquari domestici \u00e8 il \"Chiloscyllium plagiosum\", in quanto la femmina ha l'interessante caratteristica di continuare a deporre uova anche in assenza del maschio. Gli scienziati credono che ci\u00f2 sia possibile grazie ad un meccanismo di partenogenesi.\nInterazioni con l'uomo.\nPericolosit\u00e0.\nSebbene gli squali siano spesso etichettati come \"pericolosi\", secondo un'analisi statistica di ScienceAlert del 28 febbraio 2018, dal titolo \"Deadliest creatures worldwide by annual number of human deaths as of 2018\", gli squali ogni anno provocano \"solo\" 6 morti umane, contro un numero assai maggiori di morti provocate da animali che nel pensiero comune non sono in genere ritenuti altrettanto pericolosi, quali, in ordine decrescente di morti all'anno: le zanzare (), gli stessi esseri umani (), i serpenti (), i cani (), le lumache (), le cimici (), le mosche (), i lombrichi (), i coccodrilli (), i vermi parassiti (700), gli elefanti (500), gli ippopotami (500), i leoni (22) e i lupi (10).\nSquali, cultura e tradizione.\nPresunte propriet\u00e0 antitumorali.\nNegli anni '70 si \u00e8 diffusa la voce secondo la quale gli squali non contraggono cancri; in realt\u00e0 si tratta di una leggenda metropolitana, in quanto essi possono avere sia tumori benigni che maligni.\nRacconti aneddotici, e in particolare un libro scritto dai dottori Lee e Langer, hanno diffuso l'idea che la cartilagine di squalo avesse propriet\u00e0 anti-tumorali.\nAlcuni studi scientifici e statistici hanno analizzato se la teoria avesse un fondamento o meno. I risultati degli studi sono stati negativi: la cartilagine di squalo non d\u00e0 alcun beneficio nella terapia dei tumori, n\u00e9 in termini di sopravvivenza n\u00e9 in termini di qualit\u00e0 della vita. Ad esempio, uno studio in doppio cieco condotto su un campione di controllo di 384 pazienti, presentato al 43\u00ba Congresso della societ\u00e0 americana di oncologia clinica nel 2007, ha evidenziato che l'estratto AE-941 o Neovastat della cartilagine di squalo non ha propriet\u00e0 anticancro. Un analogo studio fu condotto nel 1997 dall'American Society of Clinical Oncology, con analoghe conclusioni.\nSquali e pesca.\nSecondo una stima pubblicata nell'ottobre 2006 sulla rivista \"Ecology Letters\", ogni anno dai 26 ai 73 milioni di squali sono uccisi durante battute commerciali o ludiche di pesca. In passato sono circolate cifre vicine ai 100 milioni, ma una stima media pi\u00f9 accurata sembra attestarsi attorno alla comunque notevole cifra di 38 milioni di capi uccisi ogni anno. Secondo le stime della FAO la pesca riguarda una biomassa di squali compresa tra i 0.39 ed i 0.60 milioni di tonnellate l'anno. Vi sono vari motivi che spingono l'uomo alla pesca di squali. In passato ad esempio avveniva che gli squali fossero uccisi semplicemente per il gusto di riportare a terra un pesce che fosse un grande combattente (ci\u00f2 accadeva ad esempio allo squalo mako).\nCome \u00e8 noto inoltre, la pelle degli squali \u00e8 ricoperta di dentelli dermici, una specie di minuscoli denti, che sono usati come surrogato della carta abrasiva o nella forgiatura delle katane. Altri squali sono cacciati per la loro carne (squalo volpe, squalo mako e altri), altri ancora per prodotti vari.\nLa carne di squalo \u00e8 considerato un alimento comune in molte nazioni del mondo, tra le quali spiccano il Giappone e l'Australia. Nello stato australiano di Victoria lo squalo \u00e8 un diffuso ingrediente per il \"fish and chips\", in cui la carne di squalo viene servita col nome di \"flake\". In India squali di piccole dimensioni o cuccioli (chiamati \"sora\" in Lingua tamil) vengono abitualmente catturati dai pescatori e venduti nei mercati locali. Dato che la carne non \u00e8 ancora del tutto sviluppata, una volta bollita essa si rompe in minuscoli pezzi che vengono poi fritti in olio e spezie a creare il piatto noto come \"sora puttu\". Persino le ossa sono soffici e possono essere facilmente masticate. Per questo sono considerate una raffinatezza presso le zone costiere indiane.\nGli squali vengono spesso uccisi anche per preparare la zuppa di pinne di squalo, famosa pietanza cinese la cui preparazione richiede l'asportazione della pinna tramite una lama arroventata. Questa procedura \u00e8 applicata dai pescatori sull'animale ancora vivo che poi viene gettato a mare privo delle pinne. L'animale costretto all'immobilit\u00e0 muore presto per asfissia o a causa dei predatori. Nonostante numerose dichiarazioni attestino che la pratica \u00e8 assai poco diffusa, si \u00e8 sviluppato negli anni un commercio di pinne di squalo nei mercati neri di tutto il mondo. Le pinne di squalo possono arrivare a costare addirittura 500 dollari USA la libbra.\nSembra che il prezzo di una porzione di \"zuppa imperiale\" possa superare i 100 dollari, mentre una ciotola che viene servita nei buffet costa circa 10 dollari. Milioni di squali sono quindi squartati illegalmente ogni anno per le loro pinne e non tutti i governi stabiliscono leggi severe volte alla loro tutela. La zuppa che se ne ricava \u00e8 considerata uno \"status symbol\" in diverse nazioni asiatiche ed \u00e8 ritenuta sana e ricca di principi nutritivi. Si \u00e8 addirittura diffusa la credenza che questo piatto prevenga il cancro ed altre malattie, ma queste supposizioni non sono sostenute da prove scientifiche. Il problema delle pinne di squalo \u00e8 fortunatamente un argomento scottante a livello internazionale ed \u00e8 causa di discussioni diplomatiche molto accese volte alla protezione delle specie.\nOltre alle pinne, gli squali vengono uccisi anche per il resto della loro carne. In Europa ad esempio c'\u00e8 una grande domanda di carne di gattuccio, palombo, squalo mako, smeriglio ed anche di razza.\nAl contrario negli Stati Uniti si sta cercando di cambiare la legge in modo da rendere illegale la macellazione degli squali. La Food and Drug Administration ha inoltre inserito la carne di squalo, assieme a quella di pesce spada ed altre, tra quelle dei quattro pesci che bambini e donne incinte dovrebbero evitare di mangiare per i rischi legati alle intossicazioni da mercurio.\nAnche la cartilagine di squalo \u00e8 ricercata in quanto c'\u00e8 chi crede che anch'essa abbia effetto contro il cancro e contro l'artrite ossea. Tutto ci\u00f2 \u00e8 dettato dalla convinzione, gi\u00e0 citata nella sezione Squali, cultura e tradizione e falsa, secondo la quale gli squali sarebbero immuni al cancro e alle malattie in generale. Tra le altre infatti, una ricerca della Mayo Clinic non ha riscontrato effetti su pazienti malati di cancro in stadio avanzato.\nIn genere gli squali raggiungono tardi la maturit\u00e0 sessuale e prolificano molto poco se paragonati ad altre specie oggetto di pesca commerciale. Per questo motivo gli animalisti si interessano ad incrementare gli sforzi volti a proteggere le molte specie di questo pesce che sono considerate in pericolo di estinzione.\nConservazione.\nLa maggior parte delle attivit\u00e0 di pesca globali non sono, o lo sono in misura blanda, oggetto di monitoraggio e regolamentazione. Di recente si \u00e8 verificato un incremento nella domanda di prodotti legati agli squali e di pari passo le proporzioni della pesca sono aumentate. Di conseguenza la popolazione di varie specie \u00e8 in veloce declino perch\u00e9 gli squali sono animali super-predatori con un lungo periodo di vita e popolazioni relativamente piccole. Per questi motivi l'accoppiamento volto a mantenere numeri sufficienti alla sopravvivenza risulta difficile. Alcune specie hanno registrato un calo del 90% e non \u00e8 difficile trovarne molte che sono diminuite del 70% in numero. Molti governi delle Nazioni Unite hanno fortunatamente recepito il problema, ma visto lo scarso interesse economico legato a questi animali nei paesi occidentali ed alla cattiva fama di cui godono, pochi progressi sono stati compiuti.\nAltre importanti minacce alla sopravvivenza degli squali includono pesanti alterazioni del loro habitat naturale, danni dovuti allo sviluppo urbanistico sulle coste, l'inquinamento e l'impatto della pesca sulle specie del fondale che sono tipicamente preda di questi pesci. La violenta pratica del taglio delle pinne, legata alla preparazione della zuppa di pinne di squalo e citata nel paragrafo precedente, ha dato luogo a molte discussioni e regolamentazioni volte ad impedirla. L'acclamato documentario del 2007 \"Sharkwater\" ha spiegato come diverse specie siano state portate quasi all'estinzione in seguito alla grande domanda in alcuni stati asiatici di zuppa di pinne.\nIniziative di protezione.\nDiverse organizzazioni proteggono gli squali. La campagna \"#stopfinningEU\" ha lanciato un'iniziativa dei cittadini europei con la quale si vuole ottenere che il regolamento \"Fins Naturally Attached\" sia esteso all'esportazione, importazione e transito di squali e razze. Questa ordinanza stabilisce che l'intero squalo deve essere sbarcato, quindi \u00e8 vietato tagliare le pinne e poi gettare il corpo in mare.\nL'organizzazione per la conservazione marina Sea Shepherd, in collaborazione con le autorit\u00e0 locali, \u00e8 riuscita ripetutamente a far arrestare navi illegali che cacciavano gli squali. I proprietari di queste navi a volte venivano multati per milioni di euro. Le vite di oltre un milione di squali sono state salvate perch\u00e9 le navi arrestate non potevano pescare mentre erano in porto. Sea Shepherd promuove anche la protezione degli squali. Ci\u00f2 avviene attraverso lezioni gratuite nelle scuole, la promozione di varie petizioni per la protezione degli squali, campagne pubblicitarie e attraverso i loro prodotti di merchandising.\nLo Sharkproject finanzia la ricerca, sensibilizza il pubblico, realizza progetti nelle scuole e pubblica libri sugli squali.\nAltre organizzazioni che si battono per la protezione degli squali sono MedSharks, Shark Savers, Blue Shark, All For Blue, Shark Allies, Shark Guardian e Sharks Educational.\nSquali e letteratura.\nIl pi\u00f9 noto squalo della letteratura \u00e8 il celebre e terribile pescecane, citato nel \"Pinocchio\" di Collodi, nel 1881, e puntualmente scambiato per un mostro marino o una balena, ispirandosi probabilmente al molto pi\u00f9 antico mito del libro biblico di Giona.\nAltre numerose opere letterarie ispirarono le storie di squali, tra i pi\u00f9 recenti il famoso romanzo di Peter Benchley del 1974, che ispir\u00f2 la serie di film, e lo \"Squalo bianco\", sempre di Benchley del 1994.\nPi\u00f9 indietro nel tempo, si citi il Capitano Nemo che, con Ned Land, salv\u00f2 un pescatore dallo squalo in \"Ventimila leghe sotto i mari\", di Verne, del 1870. Stessa lotta coi pescicani dovette affrontare Santiago ne \"Il vecchio e il mare\", di Hemingway, del 1952. Questi pesci compaiono anche nel romanzo \"Sulla rotta degli squali\" di Wilbur Smith del 2008.\nSquali e cinema.\nGli squali sono i protagonisti e gli antagonisti di numerose pellicole cinematografiche (tra parentesi il titolo originale), o comunque sono elementi decisivi:"}
{"id": "124653", "revid": "287204", "url": "https://it.wikipedia.org/wiki?curid=124653", "title": "Comano (Svizzera)", "text": "Comano () \u00e8 un comune svizzero di 2\u00a0083 abitanti del Cantone Ticino, nel distretto di Lugano.\nGeografia fisica.\nComano (511 ms.l.m.) \u00e8 situato sul versante sud della collina di S. Bernardo (707\u00a0m\u00a0s.l.m.), importante selva castanile. .\nStoria.\nFino all'inizio degli anni 1970 la popolazione non superava i 600 abitanti, alcuni appezzamenti erano coltivati , vite o .\n la costruzione del centro di produzione della Radiotelevisione svizzera di lingua italiana, aperto nel 1976, ha portato a un forte aumento delle residenze abitative nella periferia del villaggio e parallelamente all'incremento della popolazione.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nPatriziato.\nOgni famiglia originaria del luogo fa parte del cosiddetto comune patriziale. ."}
{"id": "124657", "revid": "125673452", "url": "https://it.wikipedia.org/wiki?curid=124657", "title": "Henry Dunant", "text": " \nContrariamente a quanto erroneamente supposto e divulgato, egli non assistette alla battaglia di Solferino n\u00e9 vide il campo di battaglia coperto di morti e di feriti: quel giorno, 24 giugno 1859, si trovava a Brescia. Il giorno successivo arriv\u00f2 a Castiglione delle Stiviere dove rimase fino al 30, con una breve interruzione, dal 27 sera al 28 pomeriggio, quando si rec\u00f2 a Borghetto e a Cavriana al quartier generale di Napoleone III. Fu in questa occasione che egli pass\u00f2 anche per Solferino. A Castiglione delle Stiviere fu sconvolto alla vista dei feriti, provenienti dal campo di battaglia, che ricevevano le prime cure dalla popolazione, e qui matur\u00f2 l\u2019idea di creare un corpo di volontari che assistesse tutti i feriti in battaglia senza distinzione di nazionalit\u00e0. Cos\u00ec nacque la Croce Rossa.\nBiografia.\nInfanzia.\nDunant, discendente da una fervente famiglia calvinista con grande influenza nella societ\u00e0 ginevrina, nacque a Ginevra l'8 maggio 1828; fu educato ai valori dell'aiuto nel sociale: il padre era attivo nell'aiuto agli orfani, mentre la madre lavorava con i malati e i poveri.\nDunant crebbe durante il periodo di risveglio religioso chiamato appunto Risveglio, movimento di ritorno alla pura dottrina della Riforma. Circa vent'anni dopo scrisse un libretto di adulazione su Napoleone III, l'unico che poteva risollevarlo dai suoi problemi finanziari, adulato come colui che aveva ristabilito il Sacro Romano Impero di Carlo Magno.\nLa madre, come in tutte le famiglie della nuova Chiesa risvegliata, aveva una propria cerchia di famiglie in difficolt\u00e0, che visitava portando il conforto della parola e modesti contributi finanziari. Nelle sue visite, Nancy portava con s\u00e9 il figlio Henry, che impar\u00f2, dalla pratica della madre, l'amore per il prossimo ed il dono di s\u00e9, valori che terr\u00e0 a mente per tutta la sua vita e nelle sue innumerevoli opere umanitarie.\nGiovinezza e formazione.\nLa sua formazione adolescenziale non fu brillante: iscritto al college a dieci anni, a dodici ripeter\u00e0 la classe e pi\u00f9 tardi non terminer\u00e0 gli studi. La materia in cui si esprimeva pienamente era la religione, cui lo spingeva la sua formazione familiare e comunitaria. Il suo ulteriore bagaglio culturale si bas\u00f2 su letture personali da autodidatta, che gli consentirono in seguito di entrare in numerose societ\u00e0 geografiche. Henry eccelse soprattutto nell'azione: seguendo la tradizione calvinista della sua famiglia, ader\u00ec formalmente al movimento evangelico all'et\u00e0 di 18 anni e si dedic\u00f2 al tema dell'abolizione della schiavit\u00f9. Prima dei venti anni fu membro della \"Societ\u00e8 D'Aum\u00f2nes\", che gestiva opere di carit\u00e0. In quegli anni faceva visita alle case di infelici caduti in miseria. La domenica pomeriggio si recava dai detenuti della prigione dell'\u00c9v\u00each\u00e9, presentando loro, nella cappella del carcere, conversazioni scientifiche, racconti d'avventura e viaggi e soprattutto la Bibbia.\nDunant ripose grande fiducia in quei carcerati, da cui venne considerato una persona di buon cuore, distinguendosi per la sua grande capacit\u00e0 di coinvolgere e organizzare coloro con cui veniva a contatto. Nell'estate del 1847 fece una gita di alcuni giorni nelle Alpi in compagnia di due amici, tra escursioni e letture evangeliche; continuarono a vedersi una volta a settimana a casa dell'uno o dell'altro per leggere la Bibbia o pregare. Alla \"Riunione del gioved\u00ec\" chiam\u00f2 altri invitati, troppi per riunirsi nelle case private; cos\u00ec nell'autunno del 1851 nacque un'organizzazione ben strutturata, chiamata \"Union Chr\u00e9tienne de Gen\u00e8ve\", di cui Dunant divenne il segretario. In quegli anni erano nate in Inghilterra le \"Young Men's Christian Association\", poi in Francia l\"Union Chr\u00e9tienne de Jeunes Gens\" ed infine in Italia le \"Associazioni Cristiane dei Giovani\". La sezione svizzera fu costituita nel 1852 e Dunant ne fu il segretario sino al 1860.\nNel 1855, dopo aver raggiunto la vetta della sua impresa giovanile, la sua fede risvegliata sembr\u00f2 avere una flessione. Forse i due viaggi in Algeria dirottarono i suoi interessi e Max Perrot, primo presidente dell'UCJC (\"Union chr\u00e9tienne de jeunes gens\"), scrisse di lui che, sebbene fosse una gran brava persona, stava subendo una pericolosa involuzione, anche se in passato era stato un animatore instancabile.\nLa rovinosa avventura in Algeria.\nPer la \"Compagnie genevoise des colonies suisses\", che aveva ricevuto dal governo francese un terreno a S\u00e9tif in Algeria, Dunant comp\u00ec viaggi in Algeria, Tunisia e Sicilia. Nel 1858 pubblic\u00f2 il suo primo libro ispirato alle proprie esperienze di viaggio, \"Notice sur la R\u00e9gence de Tunis\"; il libro gli permise l'accesso a numerose societ\u00e0 scientifiche.\nNel 1856 fond\u00f2 una societ\u00e0 coloniale che, due anni pi\u00f9 tardi, dopo aver ottenuto una concessione di terreno in Algeria, divenne la \"Soci\u00e9t\u00e9 financi\u00e8re et industrielle des moulins de Mons-Dj\u00e9mila \u00e0 Saint-Arnaud\" (l'attuale El Eulma).\nIn collaborazione con il suo socio Henry Nick ottenne l'autorizzazione per costruire un primo mulino. Dei dieci villaggi da costruire, ne venne realizzato solo uno ed i coloni immigrati vissero in condizioni sanitarie insostenibili, tali da esporli a epidemie di colera e di tifo.\nD'altra parte si svilupp\u00f2 una rete di speculazioni all'ombra dell'organizzazione ginevrina e Dunant si mostr\u00f2 molto imprudente: install\u00f2 il pi\u00f9 moderno mulino alla cascata sul torrente Deheb, spese parecchio per la costruzione di una strada di accesso ed aspett\u00f2 la concessione francese per risanare il suo investimento. La concessione si rivel\u00f2 per\u00f2 di soli sette ettari, insufficiente ad ammortizzare le spese. Dunant si ritrov\u00f2 cos\u00ec pi\u00f9 che mai a mal partito, non solo perch\u00e9 non erano in vista nuove concessioni, ma anche perch\u00e9 le perdite erano ormai rilevanti. Tent\u00f2 di costruire una societ\u00e0 per azioni che potesse contenere l'impresa originaria assorbendone i debiti e colse nel 1858 la possibilit\u00e0 di cambiare cittadinanza, lasciando la svizzera per la francese;\nDunant non ebbe vantaggi immediati di questo suo cambio, ma decise di rivolgersi a Parigi direttamente a Napoleone III per sollecitare le concessioni di cui la sua societ\u00e0 aveva bisogno per sopravvivere.\nL'esperienza di Solferino.\nL'imperatore, impegnato nella Seconda guerra d'indipendenza, era partito per l'Italia, dove Dunant cominci\u00f2 a inseguirlo tra le battaglie che si svolgevano nella pianura padana. Giunto a Cavriana, quartier generale di Napoleone III, il 28 giugno 1859, present\u00f2 al segretario dell'imperatore, Charles Robert, il suo recente scritto, \u201cL'empire de Charlemagne retabli, ou le Saint-Empire Romain reconstitue, par Napoleon III\". La risposta che ricevette la mattina stessa fu un rifiuto garbato ma secco, perch\u00e9 l'imperatore non poteva accettare la dedica viste le circostanze politiche attuali, in quanto l'imperatore francese era vincitore di misura sull'Austria, ma seriamente minacciato dalla potenza prussiana.\nAl quartier generale di Cavriana, Dunant si present\u00f2 come un imprenditore in cerca di appoggi, ma anche come uomo che era stato sconvolto dal macello della battaglia di Solferino e San Martino e dalla totale inadeguatezza della struttura sanitaria dell'esercito: Dunant chiese al segretario che l'imperatore autorizzasse la liberazione dei medici austriaci prigionieri, affinch\u00e9 potessero dare il loro contributo per la cura di tutti i feriti. Questa delibera venne presa in effetti il 3 luglio, seppur non solo in seguito all'appello di Dunant.\nA Parigi, nell'inverno 1859-60, riprese a fare anticamera nei salotti e nei ministeri. Il 21 febbraio 1860 Dunant ricevette la concessione per una nuova cascata sullo stesso torrente e terreni di pertinenza per un totale di 230 ettari. Tutto ci\u00f2 propiziato dal generale Dufour presso il capo-gabinetto dell'imperatore, Moacquard.\nDunant era sicuramente ispirato dalla corrente di pensiero che risale a Henri de Saint-Simon, secondo cui la religione deve dirigere la societ\u00e0 verso lo scopo di migliorare la parte pi\u00f9 povera della classe lavoratrice, da cui la concezione della storia come movimento progressivo di emancipazione del ceto produttivo. Anche Napoleone III risent\u00ec dell'influsso di questa corrente: credeva infatti che gli europei dovessero essere di guida per gli indigeni e che questi li dovessero assecondare nella loro opera di colonizzazione. Dunant non poteva non sottoscrivere l'impostazione imperiale, essendo infatti un convinto bonapartista.\nHenry trascorse il 1860 e il 1861 a cercare di far fronte agli impegni dei propri disordinati affari e di quelli del suo socio Nick. Tuttavia, sempre in questo periodo, si chiuse in casa per mesi per scrivere, a Ginevra, il suo capolavoro \"Un ricordo di Solferino\". Nella sua opera mostr\u00f2 le due facce della guerra, quella conosciuta che occupa la prima parte del libretto, e poi quella sconosciuta dell'incredibile abbandono dei feriti e dei morenti, con ampio riferimento ai soccorsi prestati dalle donne di Castiglione delle Stiviere ai soldati che in tale paese erano stati portati per poter essere curati, principalmente nella chiesa maggiore, vicino alla quale lo stesso Dunant pernott\u00f2 all'epoca. Da quest'opera traspaiono quelle che saranno in futuro:\nNel novembre 1862 venne stampato \"Un ricordo di Solferino\" dal tipografo Fick, in 1600 copie, con un marchio di disinteresse dell'autore \"ne se vend pas\" (\"non \u00e8 in vendita\"), gi\u00e0 adottato per l'opera sulla Tunisia. L'opera scosse i filantropi di tutta l'Europa. Mille copie di una ristampa, stavolta in vendita, andarono a ruba, con ottimi commenti da parte di grandi del tempo: i fratelli Edmond e Jules de Goncourt, Victor Hugo, Ernest Renan, Charles Dickens... Non mancarono per\u00f2 le voci negative, come quella del maresciallo Randon, ministro della guerra, che consider\u00f2 l'opera come un libro contro la Francia, Florence Nightingale, il generale Dufour.\nLa Conferenza Internazionale.\nTra coloro che rimasero colpiti dalla lettura del Souvenir vi fu un giovane avvocato, Gustave Moynier, che pose a Dunant domande particolareggiate sui vari aspetti emergenti dal libro. Alla fine del colloquio, spos\u00f2 la causa, divenendo l'artefice delle maggiori realizzazioni della futura Croce Rossa. Moynier port\u00f2 l'istanza all'Assemblea della \"Societ\u00e8 d'Utilit\u00e8 Publique\", il 9 febbraio 1863. In questa circostanza nacque il \"Comitato dei cinque\", costituito da:\nTra febbraio ed agosto ci furono le prime tre riunioni del Comitato. Dunant fu incaricato di preparare un memorandum per un congresso di beneficenza, che venne per\u00f2 improvvisamente cancellato. Il Comitato decise allora di convocare una Conferenza Internazionale a Ginevra il 26 ottobre. Moynier e Dunant in 2 mesi (dal 23 agosto al 26 ottobre) rivedettero i 10 articoli che Dunant aveva elaborato insieme alla sua memoria, che ora non serviva pi\u00f9. Maunoir raccomand\u00f2 un'opera di agitazione non solo dei potenti, ma anche dell'opinione pubblica. I giornali sollevarono l'opinione pubblica. Dunant per suo talento, si occup\u00f2 dei potenti e part\u00ec cos\u00ec per un lungo viaggio all'estero. Il 6 settembre fu a Berlino, dove si teneva un congresso di statistica a cui partecipava un medico olandese, Johann Basting, che aveva letto il Souvenir e lo aveva sollecitato a intervenire. Basting tradusse il Souvenir in olandese e aggiunse all'idea di Dunant un \"complemento\", che gli comunic\u00f2 non appena si incontrarono a Berlino: bisogna che sia riconosciuta la neutralit\u00e0 dei militari feriti e di tutti coloro che si prendono cura di loro. Dunant compose un \"Supplemento alla convocazione di una conferenza internazionale a Ginevra\", in cui veniva proposta chiaramente la neutralit\u00e0.\nDunant pubblic\u00f2 il supplemento senza consultare i colleghi (dir\u00e0 poi che non c'era tempo per farlo) e il 15 settembre firm\u00f2 la circolare, che venne diffusa ai quattro venti. Gir\u00f2 per l'Europa, nelle varie capitali, fino alla vigilia della Conferenza. Rientr\u00f2 a Ginevra il 20 ottobre. L'ultima riunione del \"Comitato dei cinque\" si svolse in un clima gelido, alla vigilia della conferenza. Moynier si mostr\u00f2 contrario alle richieste della circolare di Berlino non concordata, che consider\u00f2 uno sgarbo, oltre che irrealizzabile. Il punto non venne inserito nell'ordine del giorno della Conferenza. Il 26 ottobre \"i Cinque\" entrarono nella sala dell'Ateneo dove era stata convocata la conferenza e fu subito chiaro che sarebbe stata un successo. Vi parteciparono trentuno persone qualificate, in rappresentanza di 16 stati.\nDopo il dibattito, che vide i prussiani favorevoli alle proposte ed i francesi contrari, il lavoro produsse \"10 Risoluzioni\", che in gran parte ricalcavano gli articoli di Moynier-Dunant, che si rivelarono molto ben fondati, ed alcuni auspici. Tra le prime fu particolarmente importante la decisione di adottare un segno distintivo che avrebbe designato le organizzazioni volontarie di soccorso. Nacque cos\u00ec la proposta del medico Louis Appia: croce rossa su fondo bianco, in onore della bandiera svizzera, di cui \u00e8 il rovescio, come omaggio alla citt\u00e0 ospitante. Basting propose alla conferenza il punto della neutralizzazione. Moynier cerc\u00f2 di chiudere il discorso, ma Basting obiett\u00f2, dicendo che creare una qualsiasi societ\u00e0 di soccorso e di carit\u00e0 era un facile obiettivo. Scopo dei rappresentanti dei 16 stati era di giungere ad accordi sulla neutralit\u00e0. In conclusione, si riusc\u00ec ad aprire un dibattito sull'argomento e nessuno si oppose al tema della neutralizzazione; vennero cos\u00ec considerati neutrali anche gli abitanti che prestavano soccorso ai feriti. La neutralizzazione del personale sanitario divenne la pietra angolare di tutto l'edificio della Croce Rossa.\nAll'alba del 1864 scoppi\u00f2 la guerra detta \u201cdei Ducati\u201d fra la Prussia, alla quale si alle\u00f2 l'Austria, e la Danimarca. Dunant era a Parigi, con l'intento di far sorgere una societ\u00e0 di soccorso francese, e propose che il comitato mandasse i suoi rappresentanti come osservatori da una parte e dall'altra del fronte. Si proposero il capitano olandese Van De Velde, gi\u00e0 partecipante alla Conferenza, ed il dottor Appia. La Danimarca rifiut\u00f2 il permesso all'ingresso agli infermieri volontari, come rifer\u00ec Van De Velde. Appia invece rifer\u00ec dal fronte prussiano un trattamento paritario dei feriti, propri o nemici. Il 23 giugno 1864 si costitu\u00ec la societ\u00e0 di soccorso in Francia; il congresso diplomatico si terr\u00e0 a Ginevra e non a Berlino e gli inviti saranno estesi a largo raggio. Il 22 agosto 1864 si tenne la prima \"Conferenza per il miglioramento della sorte dei feriti in campagna\" con la partecipazione di 12 Paesi europei (Svizzera, Baden, Belgio, Danimarca, Spagna, Portogallo, Francia, Assia, Italia, Paesi Bassi, Prussia e Wurtemberg). Gli Stati Uniti ratificarono le decisioni ivi prese solo il 1\u00ba marzo 1882.\nLe dimissioni e le difficolt\u00e0.\nDopo tutti questi successi inaspettati, Dunant rassegn\u00f2 le proprie dimissioni, probabilmente per la sua problematica situazione economica, in una lettera a Moynier; tuttavia quest'ultimo reag\u00ec con una lettera costernata, invitando Dunant a ritirare le dimissioni e a riprendere il suo posto. Dunant si lasci\u00f2 convincere e torn\u00f2 a Ginevra. Moynier, mentre Dunant era a Parigi, estese l'invito per il congresso diplomatico alla Svizzera; Dunant lo estese non solo in Europa, ma anche al Messico, al Brasile e agli Stati Uniti d'America. Al Congresso venne approvato tutto ci\u00f2 che era stato discusso alla conferenza di Ginevra. Solo la Francia non approv\u00f2 la neutralit\u00e0 degli infermieri volontari della sanit\u00e0 militare. Vent'anni dopo, nel 1886, i paesi aderenti saranno 170.\nNel 1866 vi fu una breve e sanguinosa guerra tra Austria e Prussia dal 15 giugno al 3 luglio, con la vittoria prussiana a Sadowa. L'Italia dichiar\u00f2 guerra, insieme alla Prussia, all'Austria. Sadowa non fu molto diversa da Solferino, coinvolgendo 40.000 uomini tra morti e feriti. La Prussia, che aveva preso sul serio le risoluzioni di Ginevra del 1863 ed aveva gi\u00e0 nel 1864 costituito un \"Comitato di Berlino\", si distinse in prima linea per la raccolta dei feriti, l'impianto dei lazzaretti sul campo, i trasporti e le cure. In Austria la carit\u00e0 privata era attiva da molti anni ed aveva raccolto considerevoli quantit\u00e0 di materiale. Tuttavia non si era organizzata in tempo di pace con precise iniziative di pianificazione e formazione e dovette quindi improvvisare, senza coordinamento, con lentezza quasi catastrofica e inadeguata rispetto alle necessit\u00e0. Il \"comitato di Milano\" si mosse prima dell'inizio della guerra (\"terza guerra di indipendenza italiana\"). Sul fronte italiano si attivarono le societ\u00e0 di soccorso di paesi neutrali e il CICR fu incaricato dello scambio di comunicazioni tra i comitati delle diverse nazioni.\nIl CICR entr\u00f2 in crisi: come si fa a chiedere aiuti per una guerra che, anche se prevedibile, ancora non c'\u00e8? Alla imbarazzata risposta interlocutoria risponderanno solo le Societ\u00e0 di Soccorso francese e svizzera. La guerra aveva messo in evidenza il divario esistente tra l'accettazione e il rifiuto della Convenzione di Ginevra del 1864, ma anche le risoluzioni del 1863. Il numero di nazioni che avevano ratificato la Convenzione era adesso di 14, ma ci si chiese fino a che punto le ratifiche andassero al di l\u00e0 di un'adesione formale. Il CICR auspic\u00f2 che i simboli della neutralit\u00e0 facessero parte dell'uniforme del personale sanitario. A Ginevra Moynier e Dufour nel loro progetto avevano previsto un 11\u00ba articolo che proponeva stipulazioni per le guerre marittime, ma vi fu opposto un rifiuto, in quanto non vi erano esempi recenti di battaglie navali. La guerra del 1866 aveva dunque mostrato carenze, ritardi, omissioni, asimmetrie, ma anche che dalla Convenzione di Ginevra non si poteva pi\u00f9 prescindere. Entro il 1867 tutta l'Europa si trover\u00e0 unita nell'accettazione del \"Principio della neutralit\u00e0 del sistema sanitario di guerra\". Dopo la fine della guerra, Dunant fu ospite d'onore ai festeggiamenti di Berlino. Persino la regina Augusta lo ricevette con il bracciale della Croce Rossa e si congratul\u00f2 con lui per la meravigliosa opera. Saranno per lui gli ultimi giorni della gloria prima del disonore. A Parigi, nel 1867, si svolse la prima Conferenza Internazionale delle Societ\u00e0 di Soccorso ai feriti in guerra nella cornice splendente dell\"Exposition Universelle\". Una commissione con a capo Moynier aveva preparato i temi attuali e di interesse comune all'ordine del giorno della conferenza:\nPovert\u00e0 e oblio.\nAlla prima seguir\u00e0 una seconda Conferenza a Berlino nel 1869 e le Conferenze Internazionali diverranno poi le tappe del lungo cammino della Croce Rossa. Dunant durante la conferenza fu omaggiato e riverito e fu l'unico individuo non delegato da alcuna societ\u00e0 di soccorso ad avere diritto di voto nella conferenza. Dunant non era pi\u00f9 il segretario del Comitato internazionale e non ne era pi\u00f9 nemmeno membro. Il giorno prima dell'apertura della conferenza aveva dovuto presentare le sue dimissioni, dietro richiesta perentoria di Moynier. A Ginevra cominci\u00f2 il disonore. Corse notizia che l'istituto di credito bancario \u201cCr\u00e9dit Genevois\u201d aveva fatto fallimento e i suoi amministratori erano stati denunciati davanti al tribunale del commercio da un gruppo di azionisti. Tra questi c'era Henry Dunant. Per la societ\u00e0 ginevrina, dal pudore tutto finanziario, questa fu una vergogna imperdonabile. Dunant cerc\u00f2 di costruire nuovamente delle \"societ\u00e0 matrioska\" in grado di inglobare i debiti delle societ\u00e0 preesistenti, ma il tutto si risolse in una terribile bancarotta. Il 21 febbraio 1867 si ebbe l'ultimo segno della presenza di Dunant a Ginevra. Non torner\u00e0 mai pi\u00f9 nella sua citt\u00e0 natale. Il 17 aprile 1867 lo scandalo venne pubblicato sulla prima pagina del \u201cJournal de Gen\u00e8ve\u201d.\nRiscattato dai debiti dalla famiglia, che non voleva che Henry fosse tormentato n\u00e9 perseguito per gli errori di gestione che poteva aver commesso come amministratore, direttore o titolare della societ\u00e0, Dunant vendette tutto ci\u00f2 che aveva per liberarsi da tutti i debiti. Non gli rimase niente e durante la \"I Conferenza Internazionale delle Societ\u00e0 di Soccorso ai feriti in guerra\" visse per tre mesi in una soffitta a Parigi, fa la fame ed in completa miseria. Gli altri che lo ammiravano e lo riverivano non ne erano a conoscenza.\nDa allora in poi visse oppresso dalle ristrettezze e dalla convinzione che i suoi creditori gli stessero sempre alle costole. Gli anni che vanno dal 1867 al 1875 furono per Dunant di sofferenza. Lo storico Alexis Francois lo defin\u00ec il \u201cfilantropo famelico\u201d, rifugiatosi a Parigi per cercare qualche mezzo di sostentamento. Solo nel 1872 si allevi\u00f2 la sua miseria, poich\u00e9 disporr\u00e0 di un lascito dello zio David di 100 franchi al mese, come rendita vitalizia.\nLe pagine delle sue \"Memoires\" sono intrise di sofferenza, fisica e morale. Pur nella miseria, scrivendo alla sorella Marie, diceva di essere l'Henry di sempre e di volersi riscattare dalla sua misera posizione per poter riprendere il suo ruolo di filantropo. Durante i primi mesi in Francia lo tirarono fuori dalla sconforto tre amici:\nIntanto Dunant conobbe un ingegnere, Conrandy, che aveva elaborato il progetto per la riparazione e il riutilizzo dell'antico acquedotto di Gerusalemme. Dunant venne coinvolto come mediatore presso il sultano per ottenere un \u201cfirman\u201d, ossia un ordine come autorizzazione, a cui il sultano era molto restio. L'affare non and\u00f2 a compimento, ma Dunant ebbe l'opportunit\u00e0 di raccogliere materiale per il futuro progetto della \"Bibliotheque Internationale Universelle\".\nAzioni in favore dei prigionieri di guerra.\nAllo scoppio della guerra franco-prussiana (15 luglio 1870), la Prussia seguiva la Convenzione di Ginevra ed era organizzata, modello di ordine e di efficienza; la Francia invece era al livello di Solferino, poich\u00e9 la Convenzione di Ginevra era sconosciuta al pubblico e all'esercito. Dunant, malato, indigente e disoccupato, si consacr\u00f2 di nuovo alla causa dei feriti, spendendosi in una serie di tentativi infruttuosi finch\u00e9 l'impero cade a Sedan il 1\u00ba settembre 1870 e venne proclamata la Terza Repubblica. Dunant torn\u00f2 alla carica con il nuovo governo ed ottenne che la Convenzione di Ginevra venisse pubblicizzata. Una parte della Convenzione venne pubblicata sulla \"Gazzetta Ufficiale\". I francesi scoprirono la CRI e ne inalberarono l'insegna ovunque, facendone un uso improprio, anche per coprire azioni criminose.\nDunant, durante l'assedio della Comune di Parigi, si dedic\u00f2 a qualche improbabile affare. Il 21 settembre fond\u00f2 l'\"Association de Pr\u00e8voyance\u201d, che si proponeva come ausiliaria della Societ\u00e0 Internazionale di Soccorso ai feriti. Dopo l'armistizio fra Francia e Prussia l'attivit\u00e0 non fu meno intensa. Le pagine delle sue \"Memoires\" ricordano con freddo distacco la \"settimana infernale\" fra il 21 ed il 28 maggio. A Parigi, sfiancata dal massacro della Comune, in una Francia sfinita dalla guerra con la Prussia, la \"Soci\u00e8t\u00e8 de Pr\u00e8voyance\" di Dunant non si esaur\u00ec, ma si trasform\u00f2 nell'\"Alliance Universelle de l'Ordre et de la Civilisation\". Il programma consisteva in un vasto impegno morale e umanitario, ma in particolare per la difesa dallo sfruttamento padronale e politico degli operai e dei lavoratori. L'Alliance svilupp\u00f2 due linee di azione di grande importanza: l'una a favore dei prigionieri di guerra, l'altra per l'arbitrato internazionale come prevenzione della guerra.\nDunant divenne segretario corrispondente dell'Alliance. Il primo congresso dell'Alliance ebbe luogo a Parigi dal 3 all'8 giugno 1872. Fu creato un comitato permanente internazionale, di cui Dunant assunse la presidenza, il cui centro di interesse e impegno immediato era focalizzato sul tema dei prigionieri di guerra. La domanda di includere l'argomento nel programma della conferenza non era stata accettata per l'esigenza di concentrare lo sforzo solo sul soccorso dei feriti e dei malati. Alla \"I Conferenza Internazionale delle Societ\u00e0 di Soccorso\" (Parigi 1867), pur non parlando pi\u00f9 a nome del CICR, di cui non faceva pi\u00f9 parte, trov\u00f2 il modo di presentare un rapporto sui prigionieri di guerra, nel quale in descriveva le loro sofferenze e proponeva che si creassero dei comitati nazionali con il compito di tutela dei prigionieri.\nLa \"Seconda Conferenza Internazionale delle Societ\u00e0 di Soccorso\" (Berlino 1869) riprese il tema, auspicando che in caso di guerra si istituisse un ufficio di corrispondenza e informazione che facilitasse lo scambio di corrispondenza e la trasmissione di soccorsi. Durante la guerra franco-prussiana l'auspicio di Berlino venne presto realizzato dal CICR, che lo istitu\u00ec a Basilea. Dunant si rec\u00f2 in Inghilterra a continuare la sua opera, dove conobbe un rinnovato successo per la conferenza che si tenne in agosto a Londra sulla sua proposta di tutela dei prigionieri di guerra, con forte eco sulla stampa. Ricevette una lettera di congratulazioni anche da Florence Nightingale. Allo stremo delle forze, prosegu\u00ec il progetto di replicare per i prigionieri di guerra la formula che aveva prodotto la convenzione di Ginevra per i feriti e i malati di guerra.\nLa sede della conferenza diplomatica che si doveva tenere sull'argomento del soccorso ai prigionieri di guerra vag\u00f2 da Bruxelles, a Parigi, a Londra, per poi tornare a Parigi, fissata per il 4 maggio 1874 Dieci giorni prima dell'apertura della conferenza, il 25 aprile, il comitato esecutivo fu folgorato da un'improvvisa notizia: lo zar Alessandro II di Russia aveva fatto esprimere il suo interesse per la questione dei prigionieri di guerra: la Russia intendeva integrarsi in una convenzione internazionale che elaborasse una regolamentazione globale degli usi e costumi della guerra. La Prussia prepar\u00f2 un \u201cprogetto russo\u201d e indisse una conferenza diplomatica dal 27 luglio al 27 agosto 1874 a Bruxelles. La Conferenza di Parigi, spostata al 18 maggio, sarebbe quindi considerata preparatoria e i progetti dell'Alliance e della Russia fusi in un unico progetto; l'Alliance avrebbe avuto il suo posto a Bruxelles e avrebbe potuto invitare i governi che non erano stati raggiunti dall'azione diplomatica russa.\nMa il progetto russo non arriv\u00f2 mai a conoscenza del comitato esecutivo, che si sciolse e le societ\u00e0 nazionali di soccorso ai prigionieri di guerra morirono sul nascere. Il tema dei prigionieri di guerra dovette aspettare mezzo secolo prima di essere regolato, nel 1929, come integrazione dei compiti affidati al Comitato Internazionale della Croce Rossa. Ancora una volta un pesante insuccesso grav\u00f2 su di un uomo che stava esaurendo le sue forze e risorse fisiche, le sue capacit\u00e0 progettuali e le sue riserve di energia propulsiva.\nAnche il progetto dell'arbitraggio tra le nazioni in guerra and\u00f2 male. Dunant si occup\u00f2 del problema della tratta degli schiavi, con la \"Anti-Slavery Society\". L'Inghilterra aveva abolito la schiavit\u00f9 nel 1808, ma essa era ancora presente in altre parti del mondo. Ma il progetto della delegazione della Society con l'Alliance non and\u00f2 a buon fine. Evidentemente non c'era interesse per questo argomento, oltretutto in un periodo di instabilit\u00e0 in Europa e senza lo smalto di una volta. Dunant, stanco, deluso, malato, stava sprofondando nella depressione. Arriv\u00f2 cos\u00ec, alla fine dei molti tentativi, tutti andati a vuoto, di guadagnare la posizione di campione umanitario sulla scena europea, il momento del ripiegamento di Henry Dunant su se stesso.\nGli ultimi anni ad Heiden.\nDunant trov\u00f2 il fortunato appoggio di una donna benestante, vedova di un musicista, L\u00e9onie Kastner, la quale venne invitata da Napoleone III, che tanto aveva a cuore Dunant, a dare una mano al povero filantropo. Madame Kastner non solo forn\u00ec la sede all'Alliance ma diede anche vitto e alloggio a Dunant e gli affid\u00f2, nel 1872, la promozione del pirofono, uno strumento musicale inventato dal suo secondogenito Fr\u00e8d\u00e8ric. Dunant lo pubblicizz\u00f2 con convinto impegno, soprattutto nei suoi soggiorni in Inghilterra, ma senza successo. Con la fine dell'Alliance e delle altre iniziative cominci\u00f2 un periodo oscuro per Dunant, in cui si fece insidioso il tarlo della persecuzione, reale o immaginaria, che lo tormentava.\nProbabilmente furono le calunnie, che riguardavano il rapporto di un vagabondo squattrinato con una ricca vedova di otto anni maggiore di lui, a ricadere su Dunant. I danni e le ostilit\u00e0 messe in opera dai nemici incisero profondamente nella mente di un uomo che aveva perso il pieno equilibrio psichico. A Lugano nel 1877 pubblic\u00f2 un pamphlet violentemente anti-cattolico e pieno di risentimento anche nei confronti dei francesi, dai quali avrebbe subito un continuo e assillante controllo. In quel periodo cominci\u00f2 ad errare per l'Europa senza trovare un luogo sicuro. Nel 1877-78 fu accompagnato da Madame Kastner, ma dopo il 1880, pur continuando la loro corrispondenza ed i finanziamenti annuali con cui lei pagava i soggiorni termali che Dunant compiva per curarsi, decisero di non vedersi pi\u00f9 per rompere la catena delle maldicenze.\nNon si incontreranno pi\u00f9 fino alla morte di L\u00e9onie Kastner nel 1889. Non \u00e8 escluso che Dunant provasse trasporto sentimentale nei confronti della sua benefattrice, ma l'umiliante differenza di stato impediva al suo senso dell'onore un rapporto che non fosse di amicizia o di riconoscenza. Nel 1877 Dunant soggiorn\u00f2 per un certo tempo a Stoccarda a casa del pastore Wagner, un vecchio amico dell'epoca della creazione dell\"Alleanza Universale delle Unioni Cristiane dei Giovani\". A Stoccarda conobbe Rudolph Muller, professore di filologia, al quale si leg\u00f2 con una profonda amicizia, ricambiata da una vera e propria devozione. Nel 1887 si stabil\u00ec a Heiden, in Svizzera, vicino al lago di Costanza.\nDunant soffriva di un eczema alla mano, che a volte gli impediva per giorni di scrivere, e aveva lo stomaco rovinato dalla scarsa e malsana alimentazione. Ma soprattutto, con gli anni, a causa delle delusioni e delle traversie, aveva sviluppato manie di persecuzione. Dunant si manteneva con la sola rendita dello zio David, ricevuta dal 1872. Pi\u00f9 tardi a Heiden ricever\u00e0 sussidi dalla Croce Rossa Svizzera, versandoli nella cassa di risparmio di Heiden, con l'idea di utilizzarli pi\u00f9 tardi. Dal 1897 ricevette una rendita annuale disposta dall'imperatrice madre Marijaa F\u00ebdorovna di Russia, che lo trarr\u00e0 dallo stato di permanente ristrettezza in cui si era rinchiuso. Alla consegna del Premio Nobel per la pace nel 1901, diede in beneficenza quasi l'intero premio. Mor\u00ec povero in una stanza d'albergo nel 1910 e venne sepolto nel cimitero di Sihlfeld a Zurigo.\nMedaglia Henry Dunant.\nIl nome di Henry Dunant \u00e8 stato in seguito associato anche alla medaglia che viene conferita ai membri della Federazione Svizzera dei Samaritani attivi da pi\u00f9 anni e che rispondono a questi criteri:"}
{"id": "124664", "revid": "767487", "url": "https://it.wikipedia.org/wiki?curid=124664", "title": "Magdalene", "text": "Magdalene \u00e8 un film del 2002 scritto e diretto da Peter Mullan. Presentato quell'anno in anteprima mondiale a Venezia, \u00e8 stato premiato con il Leone d'oro.\nTrama.\nLa storia ha inizio nel 1964 ed \u00e8 incentrata su tre ragazze (Bernadette, Margaret e Rose) mandate presso il convento gestito da suor Bridget, madre superiora dell'ordine, ad espiare i loro presunti peccati: Margaret viene violentata dal cugino durante un matrimonio; Bernadette, orfana, attraente e civettuola suscita l'attenzione dei ragazzi; Rose invece \u00e8 una ragazza madre. Le ragazze, che nel frattempo legano con le altre gi\u00e0 presenti, sperimentano sulla loro pelle l'emarginazione dalla societ\u00e0 e i soprusi perpetrati dai rappresentanti religiosi che non devono rispondere a nessuno del loro operato. Una dopo l'altra le ragazze proveranno, con esiti diversi, la via della fuga e la denuncia di quanto hanno dovuto subire nel corso degli anni. Ci riusciranno: Margaret grazie all'intervento del fratello che, cresciuto, la riporter\u00e0 a casa, Bernadette e Rose in maniera assai rocambolesca, fuggendo dall'Istituto proprio la notte in cui Margaret viene portata via.\nAlla fine del film apprendiamo che Margaret \u00e8 diventata insegnante e non ha voluto sposarsi, mentre Rose e Bernadette si sono sposate e Rose ha potuto riabbracciare il figlio dato in adozione tanti anni prima. Crispina, disabile e schiava sessuale di un sacerdote (svergognato in una precedente scena per il contributo inconsapevole di Margaret), viene rinchiusa in un ospedale psichiatrico dove cade in stato di totale catatonia e muore rifiutando di mangiare. Una, una ragazza trattenuta nella Casa Magdalene contro la sua volont\u00e0, riesce a fuggire. Subito dopo \u00e8 suo padre a ricondurla nell'istituto, costringendo la figlia a rimanerci per espiare i peccati di cui si era macchiata, minacciandola qualora osasse fuggire nuovamente. La ragazza decide infine di prendere il velo per non dover pi\u00f9 subire le umiliazioni cui sono sottoposte le altre ragazze.\nProduzione.\nIl regista Peter Mullan appare in una scena del film interpretando Mr. O'Connor, il padre di Una.\nContesto.\nIl regista si \u00e8 ispirato al documentario \"Sex in a Cold Climate\" di Steve Humphries sui soprusi subiti da ragazze e giovani donne, rinnegate dalle loro famiglie oppure orfane, che si macchiavano di quelli che erano giudicati peccati molto gravi per la benpensante comunit\u00e0 cattolica irlandese. Per espiare le loro colpe e ritrovare dignit\u00e0 agli occhi della comunit\u00e0, le giovani venivano inviate presso conventi devoti alla Maria Maddalena, le Case Magdalene appunto, ove venivano impiegate soprattutto come lavandaie non retribuite.\nIl clima di sottomissione e l'isolamento nel quale le giovani erano costrette a vivere fungeva spesso da paravento oltre il quale si celavano episodi di violenza e maltrattamenti. Le lavanderie all'interno dei conventi della Maddalena andarono diminuendo man mano che il progresso rendeva obsoleto l'utilizzo della manovalanza. L'ultima di queste strutture chiuse i battenti nel 1996."}
{"id": "124666", "revid": "1305772", "url": "https://it.wikipedia.org/wiki?curid=124666", "title": "Beat", "text": ""}
{"id": "124667", "revid": "38120", "url": "https://it.wikipedia.org/wiki?curid=124667", "title": "Esopo Reloaded", "text": ""}
{"id": "124669", "revid": "116866416", "url": "https://it.wikipedia.org/wiki?curid=124669", "title": "Ipertoni (musica)", "text": "Gli ipertoni sono le componenti di un suono complesso dotate di una frequenza superiore a quella della fondamentale. Se le frequenze degli ipertoni sono multipli interi della frequenza della fondamentale, essi si dicono armoniche. \nNello spettrogramma del suono, gli ipertoni sono evidenziati dai massimi del grafico.\nIn particolare, gli ipertoni si presentano negli strumenti a corda, nei fiati e nella voce umana.\nIl calcolo.\nConsideriamo una corda a estremi fissi sollecitata in modo da dar luogo a un'onda sonora; questa inizia a viaggiare avanti e indietro lungo la corda (onda stazionaria) e l'equazione che ne descrive il comportamento \u00e8\ndove y \u00e8 la deformazione trasversale, x \u00e8 la posizione sull'orizzontale, t \u00e8 il tempo, formula_2 \u00e8 la lunghezza d'onda, f \u00e8 la frequenza.\nBisogna notare che alle estremit\u00e0 della corda, che supponiamo lunga L, l'oscillazione deve essere nulla (cio\u00e8 y = 0) perch\u00e9 si \u00e8 ipotizzato che gli estremi siano fissi. \nche porta a\nQuesto risultato vale per corde a estremi fissi o canne aperte a entrambi i lati o chiuse su entrambi i lati. Da ci\u00f2 si conclude che sono onde stazionarie tutte quelle con lunghezza d'onda contenuta un numero intero di volte nel doppio della lunghezza della corda. Il numero \"n\" corrisponde al \"numero d'ordine delle armoniche\". \nL'interpretazione \u00e8 semplice: a una perturbazione di una corda, o colonna d'aria che sia, corrisponde l'emissione di un suono fondamentale. A esso se ne sovrappongono altri, causati dalla vibrazione del mezzo, ma solo quelli con la lunghezza d'onda che abbiamo determinato sono durevoli nel tempo (e quindi percepibili). \nPer le corde fissate a un solo estremo o canne aperte su un solo lato vale invece\n\u00c8 bene rimarcare che questi risultati sono validi solo approssimativamente, perch\u00e9 si ipotizza che la velocit\u00e0 del suono non dipenda dalla frequenza. In realt\u00e0 l'onda sonora si propaga a velocit\u00e0 diversa a seconda della frequenza; come conseguenza, gli ipertoni delle note di alcuni strumenti non sono armonici (ovvero multipli esatti del tono fondamentale).\nNella pratica.\nUn elevato numero di ipertoni corrisponde a un suono armonioso e ricco: il violoncello, ad esempio, produce pi\u00f9 di dieci armoniche mentre gli strumenti a fiato pi\u00f9 semplici (come il flauto dolce) ne producono non pi\u00f9 di tre o quattro. Il diapason, invece, \u00e8 in grado di emettere un \"la\" a 440 hertz molto puro, cio\u00e8 praticamente senza ipertoni. Il pianoforte, infine, ben rappresenta la categoria degli strumenti che non producono armoniche esatte: si parla in tal caso di \"inarmonicit\u00e0 degli ipertoni\". \nGli ipertoni caratterizzano fortemente il timbro di uno strumento, come rilevato da Helmholtz: la prima armonica, se abbastanza intensa, conferisce \u201csostanza\u201d al suono; la seconda d\u00e0 limpidezza, la sesta e l'ottava lo rendono squillante, la settima e la nona lo inaspriscono. Strumenti privi di armoniche pari (come il clarinetto, o in generale le \"canne chiuse\") hanno un caratteristico timbro \"nasale\", immediatamente riconoscibile."}
{"id": "124670", "revid": "38120", "url": "https://it.wikipedia.org/wiki?curid=124670", "title": "Esopo reloaded", "text": ""}
{"id": "124672", "revid": "599013", "url": "https://it.wikipedia.org/wiki?curid=124672", "title": "Ipertono", "text": "Con il termine ipertono si pu\u00f2 intendere:\nFisica.\nUn fenomeno fisico delle onde osservabile in diversi campi di applicazioni:"}
{"id": "124673", "revid": "767487", "url": "https://it.wikipedia.org/wiki?curid=124673", "title": "Neith", "text": "Neith (anche nota come Nit, Net e Neit) \u00e8 una divinit\u00e0 egizia appartenente alla religione dell'antico Egitto. Era la patrona di Sais, nel Delta occidentale.\nn:t R25 B1\nOriginariamente Neith fu la dea della caccia e della guerra ed ebbe come simboli di potere, come la citt\u00e0 stessa di Sais, due frecce incrociate sopra uno scudo come corona divina e il bastone uadj come scettro di potere.\nNella forma antica, come divinit\u00e0 della guerra, era considerata artefice delle armi dei guerrieri e guardiana dei morti in battaglia.\nComunque il suo simbolo poteva anche essere interpretato come un telaio, cosicch\u00e9 Neith divenne la dea della tessitura, da cui deriv\u00f2 il nome di \"tessitrice\". In questo ruolo di dea delle arti domestiche era protettrice delle donne e guardiana del matrimonio.\nLe donne della famiglia reale aggiunsero spesso il nome teoforo al loro in suo onore.\nLa dea della guerra fu anche associata alla morte; si pensava che Neith avvolgesse i corpi dei morti con le bende nella imbalsamazione. Cos\u00ec divenne protettrice di uno dei quattro Figli di Horo, Duamutef, la deificazione del canopo che conteneva lo stomaco e il cui coperchio raffigurava la testa di uno sciacallo.\nNel tempo, poich\u00e9 il suo nome poteva anche essere interpretato con il significato di \"acqua\", Neith fu considerata la personificazione delle acque primordiali della creazione, nella Ogdoade, e quindi madre di Ra.\nCome dea delle acque fu anche considerata madre di Sobek e raffigurata mentre allatta un piccolo coccodrillo.\nIn tempi pi\u00f9 recenti, la dea della guerra e della morte fu identificata con Nefti, e quindi considerata moglie di Seth.\nNell'iconografia, Neith appare come una donna con una spola di telaio sulla testa, con in mano un arco e delle frecce. Viene anche rappresentata come una donna con la testa di leonessa, di serpente o di mucca.\nUna grande festa, chiamata la Festa delle Lampade, si teneva ogni anno in suo onore. Dal racconto di Erodoto sappiamo che i devoti della dea durante la celebrazione notturna accendevano centinaia di luci all'aria aperta.\nAlcuni studiosi hanno ipotizzato che Neith possa corrispondere alla dea punica Tanit (\"Ta-Nit\").\nPlatone nel \"Timeo\" afferma che i cittadini di Sais la accomunavano alla dea greca Atena."}
{"id": "124677", "revid": "290948", "url": "https://it.wikipedia.org/wiki?curid=124677", "title": "Fullereni", "text": "I fullereni costituiscono una classe di sostanze allotrope molecolari del carbonio. Le molecole di fullerene, costituite interamente di carbonio, assumono una forma simile a una sfera cava, a un ellissoide o a un tubolare. I fullereni di forma simile a una sfera o a un ellissoide sono chiamati \"buckyball\" mentre quelli di forma tubolare sono chiamati \"buckytube\" o nanotubi di carbonio.\nI fullereni sono strutturalmente simili alla grafite costituita di anelli esagonali collegati tra loro su un piano, ma si differenziano per alcuni anelli di forma pentagonale o a volte ettagonale che impediscono una struttura planare. La struttura planare, costituita esclusivamente da anelli esagonali, \u00e8 invece detta grafene. Il pi\u00f9 piccolo e il pi\u00f9 diffuso fullerene in cui nessuna coppia di pentagoni condivide un bordo, poich\u00e9 questa condivisione risulterebbe destabilizzante, \u00e8 il buckminsterfullerene. La struttura del buckminsterfullerene \u00e8 quella di un icosaedro troncato costituito da esagoni e pentagoni, come un pallone da calcio, ai cui vertici si trova un atomo di carbonio e i cui bordi rappresentano i legami. Il nome di questo fullerene fa riferimento alla somiglianza con le cupole geodetiche predilette dall'architetto Richard Buckminster Fuller.\nUn nanotubo di carbonio \"single-walled\" (a parete singola) polimerizzato (P-SWNT) \u00e8 una sostanza costituita da fullereni polimerizzati in cui gli atomi di carbonio di \"buckytube\" diversi sono legati tra di loro. Alcune molecole di fullerene sono piuttosto stabili a temperatura e pressione ambiente, nonostante siano energeticamente sfavorite rispetto ad altri allotropi del carbonio quali la grafite e il diamante. La definizione di stabilit\u00e0 non pu\u00f2 essere attribuita a tutta la categoria: alle molecole pi\u00f9 stabili, come il C60, si accompagnano una miriade di altre, spesso considerate come \"inquinanti\" in produzione, a struttura pi\u00f9 labile o del tutto instabile. \u00c8 pi\u00f9 corretto definire la stabilit\u00e0 di ogni singolo fullerene.\nPrevisioni e scoperte.\nFino al tardo XX secolo la grafite e il diamante erano gli unici allotropi conosciuti del carbonio. In seguito, durante gli esperimenti con fasci molecolari, si osservarono molecole contenenti 60, 70 o pi\u00f9 atomi di carbonio. Harold Kroto dall'University of Sussex, James Heath, Sean O'Brien, Robert Curl e Richard Smalley dalla Rice University scoprirono il C60 e gli altri fullereni nel 1985. Kroto, Curl e Smalley hanno ricevuto il premio Nobel per la chimica nel 1996 per il loro ruolo nella scoperta di questa categoria di sostanze. Il C60 e altri fullereni furono successivamente notati fuori dai laboratori, per esempio nella fuliggine delle candele. Nel 1991 Donald Huffman e Wolfgang Kr\u00e4tschmer misero a punto delle particolari tecniche che facilitarono la produzione della polvere di fullerene. Il prezzo dei fullereni rimase comunque alto a causa della difficolt\u00e0 incontrate durante la loro purificazione.\nDal 1999 il fisico austriaco Anton Zeilinger ha cominciato una serie di esperimenti con molecole di fullerene C60 e C70 arrivando a dimostrare sperimentalmente che con queste molecole \u00e8 possibile l'interferenza quantistica \"alla Young\". Nell'aprile del 2003 i fullereni sono stati studiati per un loro potenziale uso medicinale, potendo legare specifici antibiotici alla loro struttura per mirare a battere le resistenze dei batteri o perfino per colpire cellule del cancro come il melanoma. Nel 2010, grazie al telescopio spaziale Spitzer della NASA, per la prima volta sono stati individuati fullereni nello spazio. Si ipotizzava la loro presenza nello spazio cosmico sin dagli anni settanta, ma ricerche precedenti avevano fallito nella loro identificazione. Gli scienziati dell'Universit\u00e0 del Western Ontario li hanno individuati in una nebulosa planetaria chiamata Tc 1, a 6 500 anni luce dalla Terra.\nPropriet\u00e0.\nA partire dal 2000 sono state indagate le propriet\u00e0 chimico-fisiche dei fullereni, sia nei laboratori di ricerca puri sia nei laboratori di ricerca applicata. Data la stabilit\u00e0 dei legami simili a quelli della grafite, il fullerene non \u00e8 molto reattivo e inoltre \u00e8 ragionevolmente insolubile nella maggioranza dei solventi. I ricercatori hanno potuto aumentare la reattivit\u00e0 fissando dei gruppi attivi alla superficie del fullerene. La fullerite non esibisce il fenomeno della \"superaromatizzazione\": cio\u00e8 gli elettroni negli anelli esagonali non si delocalizzano all'interno dell'intera molecola. Altri atomi possono essere bloccati all'interno dei fullereni e una recente prova ha datato gli effetti di una meteora alla conclusione del periodo permiano (tarda era paleozoica). Questo fu reso possibile analizzando i gas nobili conservati nella struttura del fullerene.\nDal punto di vista chimico, i fullereni sono specie molto elettronegative e caratterizzate da un elevato grado di insaturazione (tutti gli atomi di carbonio che li compongono sono insaturi). Tra i composti inorganici, particolarmente interessanti sono quelli ottenuti inserendo all'interno della cavit\u00e0 del fullerene (il cui diametro \u00e8 pari a circa 0,7 nm) ioni dei metalli alcalini, alcalino-terrosi e lantanidi. Questi composti possono essere considerati sali dei fullereni e sono perci\u00f2 indicati come \"fulleruri\". In seguito all'aggiunta di tali ioni, le propriet\u00e0 elettroniche e di conducibilit\u00e0 elettrica del C60, che allo stato puro \u00e8 un isolante, cambiano drasticamente: il materiale risulta infatti conduttore e addirittura diventa superconduttore al di sotto di una certa temperatura, che dipende dal tipo di metallo aggiunto e dalla sua stechiometria.\nIn nanotecnologia la resistenza termica e la superconduttivit\u00e0 dei fullereni sono alcune delle propriet\u00e0 pi\u00f9 studiate. Per via della forma pressoch\u00e9 sferica della molecola, il Fullerene-C60 viene utilizzato come additivo anti-attrito all'interno degli olii motore dalla Bardahl, nota azienda statunitense produttrice di lubrificanti.\nProduzione dei fullereni.\nUn metodo tradizionalmente impiegato per produrre i fullereni consiste nella creazione di un arco elettrico a circa 5 300 K con una corrente elevata e bassa tensione, utilizzando elettrodi in grafite in atmosfera inerte (argon) a bassa pressione. Dall'arco il carbonio si raffredda in un residuo fuligginoso da cui possono essere isolati in bassa percentuale i fullereni. Questo sistema \u00e8 molto costoso, data l'elevata energia che va utilizzata e la bassissima resa in fullereni stabili rispetto ai frammenti e al carbonio amorfo e data l'elevata quantit\u00e0 di solventi organici necessari per isolare i fullereni. Inoltre \u00e8 necessario che la grafite sia di elevata purezza e di alta conducibilit\u00e0 elettrica, quindi molto costosa. Infine gli apparecchi produttivi non sono \"scalabili\", ovvero aumentando la dimensione degli elettrodi la resa proporzionale diminuisce.\nRecentemente si \u00e8 realizzato un sistema molto promettente e molto pi\u00f9 economico che utilizza pressioni e atmosfere analoghe e come fonte energetica \u00e8 usata la luce solare concentrata a temperature leggermente inferiori all'arco (circa 3 700 K) su comuni cilindri di grafite. In questo caso l'impianto \u00e8 risultato maggiormente scalabile e la resa in fullereni noti, soprattutto C60, \u00e8 superiore; inoltre si usano meno solventi e vi \u00e8 basso consumo energetico, essendo necessaria solo la poca energia elettrica per i sistemi di controllo. In questo caso inoltre la grafite non deve essere conduttrice o di qualit\u00e0 particolare e quindi \u00e8 molto meno costosa. Unica prescrizione di rilievo \u00e8 l'utilizzo di eccellenti sistemi di collimazione della luce, che peraltro gi\u00e0 esistono.\nLa tossicit\u00e0 dei fullereni.\n\"Articoli principali:\" \"e\" \nLalwani et al. hanno pubblicato una revisione completa sulla tossicit\u00e0 del fullerene nel 2013. Questi autori hanno esaminato i lavori sulla tossicit\u00e0 del fullerene dai primi anni '90 a oggi, e concludono che pochissime prove raccolte dalla scoperta dei fullereni indicano che il C60 \u00e8 tossico. La tossicit\u00e0 di queste nanoparticelle di carbonio non dipende solo dalla dose e dal tempo, ma dipende anche da una serie di altri fattori come:\nGli autori raccomandano quindi di valutare la farmacologia di ogni nuovo complesso a base di fullerene o metallofullerene individualmente come un composto diverso.\nI fullereni in matematica.\nLe strutture molecolari dei fullereni corrispondono a dei poliedri convessi trivalenti con facce esagonali e pentagonali. Il pi\u00f9 piccolo fullerene \u00e8 il C20, il dodecaedro. Non ci sono fullereni con 22 vertici. Il numero di fullerene C2\"n\" si sviluppa velocemente con l'aumento di \"n\"\u00a0=\u00a012,\u00a013,\u00a0.. Per esempio ci sono 1 812 fullereni non-isomorfici C60, ma soltanto uno di essi, il buckminsterfullerene, non ha accoppiamento di pentagoni adiacenti.\nI fullereni nell'arte.\nJulian Voss-Andreae, fisico diventato artista, ha creato svariate sculture che simboleggiano la dualit\u00e0 onda-particella nei buckminsterfullereni. Voss-Andreae ha partecipato alla ricerca che ha dimostrato che anche oggetti grandi come i buckminsterfullereni obbediscono alle leggi peculiari della fisica quantistica. Successivamente Voss-Andreae ha cambiato carriera per diventare un artista a tempo pieno. Da quel momento ha creato oggetti come una struttura in bronzo di 60\u00a0cm di diametro chiamata \"Quantum Buckyball\" (2004) che consiste in quattro buckyball uno dentro l'altro. La sua pi\u00f9 grande scultura ispirata a un fullerene \u00e8 situata nel Tryon Creek State Park in Oregon (USA). \"Quantum Reality (Large Buckyball Around Trees)\" (2006) \u00e8 una struttura in acciaio di nove metri di diametro che abbraccia due alberi di acero.\nI fullereni sono un elemento ricorrente anche nella fantascienza. Per esempio nel racconto di Stel Pavlou, \"Il codice di Atlantide\" (2001) i buckyball, la nanotecnologia e la teoria della complessit\u00e0 vengono usati per creare dei nano-sciami che si uniscono per formare dei golem grandi come uomini. Il C60 \u00e8 l'elemento base costruttivo della citt\u00e0 perduta di Atlantide. Nella serie televisiva \"Andromeda\" i fullereni sono un materiale comune usato per costruire oggetti molto resistenti, come lo scafo delle astronavi e le armature per il corpo. Inoltre al posto dei raggi traenti le astronavi usano dei \"buckycavi\" per catturare e tirare a s\u00e9 le altre navi."}
{"id": "124679", "revid": "7336", "url": "https://it.wikipedia.org/wiki?curid=124679", "title": "Armoniche naturali", "text": ""}
{"id": "124681", "revid": "3535", "url": "https://it.wikipedia.org/wiki?curid=124681", "title": "2.5G", "text": ""}
{"id": "124687", "revid": "21880", "url": "https://it.wikipedia.org/wiki?curid=124687", "title": "Anice", "text": "Sotto il generico nome di anice si raggruppano piante che non hanno in realt\u00e0 parentele botaniche. Le piante sono accomunate dall'aroma dei loro semi o frutti, praticamente identico. Si suppone che siano tutte arrivate dall'Oriente in tempi remoti. Ne vengono utilizzati i semi o i piccoli frutti, essiccati ed, eventualmente, pestati.\nStoria e tradizione.\nL'anice \u00e8 una delle spezie pi\u00f9 antiche, ed \u00e8 diffusa in molte cucine. Era gi\u00e0 conosciuta e utilizzata dai Greci, dagli Egizi e dai Romani per dare gusto alle vivande a base di pollo, maiale, verdure e piccoli biscotti digestivi.\nDal Medio Oriente antico si diffuse nel bacino del Mediterraneo e da l\u00ec in Europa, tanto che nel Medioevo era un ingrediente di numerose ricette in quasi tutti i paesi.\nTipologie.\nAnice verde (\"Pimpinella anisum\").\nAppartiene alla famiglia delle Apiaceae ed \u00e8 una pianta annuale alta circa 60 cm, con piccoli fiori bianco-giallo cui fanno seguito piccoli semi ovali caratterizzati da un aroma persistente. \u00c8 il pi\u00f9 noto in Occidente.\nAnice stellato (\"Illicium verum\").\nAppartiene alla famiglia delle Illiciaceae e deve il suo nome alla forma di stella che caratterizza gli occhielli dei suoi 8 piccoli frutti. \nFu importato in Occidente solo alla fine del 1600, passando attraverso la Russia. Noto e molto usato in tutto l'Oriente, \u00e8 particolarmente amato in Cina e Vietnam.\nPepe di Sichuan (\"Zanthoxylum piperitium\").\nAppartiene alla famiglia delle Rutaceae. Insieme all'anice stellato \u00e8 tipico della cucina dell'Estremo Oriente ed \u00e8, infatti, uno dei componenti della miscela nota come \"5 spezie cinesi\": pepe di Sichuan, anice stellato, chiodi di garofano, semi di finocchio e cassia (\"Cinnamomum aromaticum\").\nGusto.\nL'anice ha un gusto tendente al dolce, e l'aroma ricorda quello dei semi di finocchio con un lieve retrogusto di menta.\nUsi.\nIn cucina.\nLa spezia \u00e8 diffusissima e le ricette che la contemplano sono virtualmente infinite. Possiamo per\u00f2 dire a grandi linee che l'anice viene usato per dare gusto a carni di pollo, maiale e coniglio, cos\u00ec come lo usavano gi\u00e0 i Greci e i Romani. Viene inoltre usato in accompagnamento di verdure e formaggi, specie nei paesi del Nord Europa.\nIn tutti i paesi europei \u00e8 un ingrediente base di dolci e bevande tradizionali: torte, biscotti, panpepati, pandolci, frutta secca. In Toscana si trovano alcuni prodotti tipici: i biscotti salati all'anice nella zona del Monte Amiata, mentre originari di Lamporecchio sono i dolci brigidini. A Forl\u00ec, invece, in Romagna, in occasione della festa della Madonna del Fuoco, patrona della citt\u00e0, si prepara tradizionalmente una piadina dolce, aromatizzata coi semi di anice, chiamata appunto \"piadina della Madonna del Fuoco\" o anche \"pane della Madonna del Fuoco\". A Catania, in Sicilia, vengono prodotti i tipici \"Biscotti della Monaca\" seguendo un'antica ricetta delle suore di clausura del Convento di Santa Chiara.\nL'anice \u00e8 anche usato per gusti nel campo dei gelati, in particolare ghiaccioli. I dolci possono venire preparati con i semi essiccati, ridotti in polvere o grazie all'aroma dei numerosissimi liquori a base d'anice: l'Assenzio diffuso in tutta Europa, l'Anicetta della Sila in Italia, il Pastis e l'Anisette in Francia, il Rak\u0131 in Turchia, l'ouzo in Grecia, l'Arak nella Mezzaluna Fertile, la sambuca in Italia, il Tutone in Sicilia, il Mistr\u00e0 e l\u2019Anisetta nelle Marche, per citare solo alcuni dei pi\u00f9 famosi. I liquori d'anice vengono anche usati per insaporire piatti vari, a base di pesce, di lumache, di castagne. I liquori a base di anice hanno la particolarit\u00e0 di diventare opachi quando vengono aggiunti all'acqua (o viceversa) perch\u00e9 gli olii essenziali sono solubili soltanto in alcool.\nBevande spiritose all'anice.\nPer l'Anisetta si impiega l'anice verde.\nNella Sambuca e nel Pastis trova impiego l'anice stellato.\nAltri tipici liquori all'anice sono il Mistr\u00e0 (e relative varianti, tra cui il Varnelli), l'Ouzo, il Rak\u0131 turco, l'Arak.\nIn Italia si usano a fine pasto o nella correzione del caff\u00e8.\nFarmaceutico.\nAncora oggi l'anice viene utilizzato come rimedio digestivo ed \u00e8 uno degli ingredienti dei medicinali fitoterapici contro la tosse. . Il suo infuso si usa contro i crampi di stomaco. Inibisce i processi fermentativi presenti nell'intestino e ha un'azione antispasmodica. Inoltre, tra i suoi effetti benefici, riduce flatulenza, nausea, vomito. Pu\u00f2 essere assunto in combinazione con il finocchio per potenziarne l'azione.\nCostituenti principali: olio essenziale (5-8%) il cui costituente principale \u00e8 il trans-anetolo (80-90%)componente principale anche di Anice verde (70-90%), Finocchio dolce (80-90%), Finocchio amaro (60-70%); tannino catechico ed acidi organici.\nRaccolta.\nDifficile da trovare allo stato selvatico nella penisola italica, \u00e8 facilmente coltivabile in giardino. Si semina dopo gli ultimi geli invernali. La raccolta dei grappoli dei frutti avviene in agosto-settembre. Asciugati al sole e sgranati si conservano in locale asciutto."}
{"id": "124688", "revid": "2059822", "url": "https://it.wikipedia.org/wiki?curid=124688", "title": "Arthur Liebehenschel", "text": "Raggiunse il grado di SS-Obersturmbannf\u00fchrer equivalente a quello di tenente colonnello, e comandante dei campi di concentramento di Auschwitz e Majdanek.\nBiografia.\nLiebehenschel intraprese gli studi di economia e di amministrazione pubblica; arruolatosi nel corso della Prima guerra mondiale, termin\u00f2 il conflitto con il grado di sergente maggiore.\nNel 1932 si iscrisse al Partito nazista (tessera n. 932.766), e nel 1934 nelle SS (tessera n. 39.254), entrando a far parte alle SS-Totenkopfverb\u00e4nde (\"Unit\u00e0 testa di morto\"), le speciali unit\u00e0 comandate da Theodor Eicke che espletavano il servizio di guardia dei campi di concentramento. Dopo essersi formato presso i campi di concentramento di Lichtenburg e Columbia-Haus pass\u00f2, nel 1937, a lavorare nello staff di amministrazione dei campi di concentramento di Eicke a Berlino-Oranienburg. Nel 1940, dopo una rapida carriera all'interno dell'organizzazione concentrazionaria, era divenuto rappresentante dell'Ispettorato dei campi di concentramento.\nNel 1942 Liebehenschel entr\u00f2 a far parte del SS-Wirtschafts- und Verwaltungshauptamt (WVHA, \"Ufficio centrale economico ed amministrativo delle SS\"). Questo nuovo ufficio, comandato da Oswald Pohl, che inglobava il precedente Ispettorato dei campi di concentramento divenuto \"Amtsgruppe D\" (\"dipartimento D\") del WVHA, era sorto per ottimizzare la gestione delle finanze delle SS e lo sfruttamento della manodopera internata nei campi. Liebehenschel venne assegnato, in qualit\u00e0 di comandante, all'ufficio \"D1/Zentralamt\" (\"Ufficio di amministrazione centrale\") e vice di Richard Gl\u00fccks (comandante dell'interno \"Amtsgruppe D\"). Egli mantenne questa posizione fino a quando, l'11 novembre 1943, fu nominato comandante di Auschwitz in sostituzione di Rudolf H\u00f6\u00df che and\u00f2 a ricoprire il posto di Liebehenschel al WVHA.\nNell'ottica di una riorganizzazione effettuata in quel periodo, il complesso di Auschwitz era stato suddiviso in tre campi principali. Liebehenschel divenne comandante del campo originario di Auschwitz (Auschwitz I - \"Stammlager\") mentre il comando del campo di sterminio di Birkenau venne affidato a Friedrich Hartjenstein e quello di Monowitz, sede dell'impianto \"Buna-Werke\" di propriet\u00e0 della I.G. Farben, e dei campi satellite and\u00f2 a Heinrich Schwarz. Nonostante la creazione di tre unit\u00e0 di comando indipendenti, l'amministrazione di Auschwitz rimase unica e concentrata presso il lager principale comandato da Liebehenschel che, di fatto, rappresentava l'autorit\u00e0 di comando pi\u00f9 elevata dell'intero complesso ricoprendo la carica di \"Standort\u00e4ltester\" (comandante anziano del presidio).\nIl periodo di comando di Liebehenschel \u00e8 ricordato come meno brutale di quello del suo predecessore H\u00f6\u00df. Egli mitig\u00f2 il potere del Dipartimento politico (subordinato alla Gestapo) all'interno del capo impedendo le sommarie fucilazioni all'interno del Blocco 11 e cerc\u00f2 di migliorare le condizioni di vita del campo impedendo le selezioni dei deportati esauriti dal massacrante lavoro. Nonostante questo non imped\u00ec, ed anzi partecip\u00f2, alle selezioni dei nuovi trasporti in arrivo dall'Europa occupata che si concludevano con l'uccisione immediata della maggior parte dei deportati presso il centro di sterminio di Birkenau.\nAll'inizio di maggio del 1944 venne rimosso dal comando di Auschwitz per una serie di contrasti con Pohl (comandante del WVHA) relativi al divorzio di Liebehenschel e alla sua seconda moglie accusata di avere avuto in precedenza rapporti sessuali con \"non ariani\". H\u00f6\u00df, nelle sue memorie, menziona come motivo dell'allontanamento la presunta \"incapacit\u00e0\" e \"debolezza\" di Liebehenschel. In effetti H\u00f6\u00df torn\u00f2, proprio in quel periodo, ad Auschwitz in vista dello sterminio degli ebrei ungheresi, una massiccia operazione che prese il nome di Aktion H\u00f6\u00df e si concluse con circa 400.000 morti, grazie all\"esperienza\" e brutalit\u00e0 di H\u00f6\u00df.\nLiebehenschel venne trasferito in qualit\u00e0 di comandante presso il campo di Majdanek, nei pressi di Lublino in Polonia. Egli rimase al campo fino alla fine di luglio 1944 quando lo stesso venne abbandonato in seguito all'avanzata delle forze sovietiche. Liebehenschel serv\u00ec, durante gli ultimi mesi del conflitto, nello staff di Odilo Globo\u010dnik, SS- und Polizeif\u00fchrer (\"Comandante delle SS e della Polizia\") del Litorale Adriatico con sede a Trieste.\nAl termine della guerra, Liebenhenschel, arrestato dagli americani, venne estradato in Polonia, dove venne giudicato nel Primo processo di Auschwitz tenutosi a Cracovia nel 1947, riconosciuto colpevole di crimini contro l'umanit\u00e0 venne condannato a morte e quindi impiccato il 24 gennaio 1948."}
{"id": "124692", "revid": "436907", "url": "https://it.wikipedia.org/wiki?curid=124692", "title": "Bleach (album)", "text": "Bleach \u00e8 il primo album in studio del gruppo musicale statunitense Nirvana, pubblicato nel giugno del 1989 dalla Sub Pop Records.\nLe sedute di registrazione si tennero presso gli studi Reciprocal Recording di Seattle tra il dicembre 1988 e il gennaio 1989.\n\"Bleach\" fall\u00ec l'entrata in classifica negli Stati Uniti alla sua pubblicazione, ma venne comunque recensito positivamente dalla critica. L'album fu ripubblicato dalla Geffen Records nel 1992 dopo il successo internazionale del secondo album dei Nirvana, \"Nevermind\" (1991). La ristampa debutt\u00f2 alla posizione numero 89 della classifica statunitense \"Billboard\" 200, e raggiunse la numero 33 nella Official Albums Chart britannica. Nel 2009 la Sub Pop ha pubblicato la 20th Anniversary Edition di \"Bleach\" comprendente anche una registrazione live di un concerto dei Nirvana del 1990 a Portland, Oregon. Sin dalla sua pubblicazione nel 1989, \"Bleach\" ha venduto oltre copie nei soli Stati Uniti. \u00c8 l'album della Sub Pop pi\u00f9 venduto di sempre.\nDescrizione.\nRegistrazione.\nIn seguito alla pubblicazione nel novembre 1988 del singolo d'esordio \"Love Buzz\" i Nirvana incominciarono la registrazione di un album in studio nell'arco di due-tre settimane, nonostante l'etichetta discografica indipendente Sub Pop avesse chiesto loro soltanto un EP. La maggior parte delle sessioni di registrazione si svolsero presso i Reciprocal Recording Studios di Seattle, con il produttore locale Jack Endino. La band inizi\u00f2 a registrare il 24 dicembre del 1988, in una sessione lunga 5 ore. Il gruppo registr\u00f2 di nuovo tra il 29 e il 31 dicembre e di nuovo ancora il 14 e il 24 gennaio. Il produttore Endino programm\u00f2 per il gruppo trenta ore complessive in sala di registrazione. Tre dei brani dell'album (\"Floyd the Barber\", \"Paper Cuts\" e \"Downer\") erano gi\u00e0 state precedentemente registrate, sempre nel 1988, ma con Dale Crover alla batteria.\nMalgrado i tentativi di registrare gli stessi brani con il nuovo batterista Chad Channing, il gruppo alla fine decise di inserire nell'album versioni remixate delle registrazioni con Crover. \"Downer\" faceva parte del primo demo registrato da Cobain con il suo gruppo precedente, i Fecal Matter. Oltre che nelle versioni CD dell'album, la traccia compare anche nella compilation \"Incesticide\". Stando a quanto riportato da Endino, il brano \"Big Long Now\" venne scartato dalla versione finale perch\u00e9 Cobain riteneva che in \"Bleach\" ci fosse gi\u00e0 \"abbastanza roba lenta e pesante\", quindi \"non voleva far pubblicare il brano\". L'album era ormai preparato e sequenziato ma il capo della Sub Pop Bruce Pavitt diede l'ordine di risequenziarlo completamente. La registrazione fu ulteriormente ritardata parecchi mesi a causa della mancanza di fondi della casa discografica.\nEndino predispose il gruppo a trenta ore complessive di registrazione al costo di 606,17 dollari. Il denaro venne fornito da Jason Everman, un chitarrista che era rimasto colpito dal demo con Dale Crover. Everman per breve tempo si un\u00ec al gruppo come secondo chitarrista e compare nei crediti della copertina dell'album sebbene non abbia preso parte alle registrazioni. Il bassista Krist Novoselic spieg\u00f2 che \"volevano solo farlo sentire a casa nel gruppo\".\nCopertina e promozione.\nLa copertina dell'album fu fotografata da Tracy Marander, l'allora fidanzata di Cobain, durante un concerto tenuto dalla band al Reko Muse art gallery di Olympia, nello stato di Washington. Il 25 febbraio 1989 i Nirvana cominciarono un tour in varie localit\u00e0 della costa orientale degli Stati Uniti, arrivando a suonare anche all'Universit\u00e0 di Washington. Il gruppo inizi\u00f2 il suo primo tour europeo il 30 ottobre dello stesso anno a Newcastle upon Tyne e, il 3 dicembre successivo, suonarono al London Astoria.\nDopo l'uscita dell'album, i discount Kmart commercializzarono una linea d'abbigliamento per promuovere i Nirvana e il nascente genere grunge. Christopher Sandford racconta che: \u00abquando gli esperti di moda notarono le camicie da boscaiolo e le brutte jersey a fantasia geometrica stile anni cinquanta di Cobain, trovandovi un esempio di \"stile di bassa moda\", non fecero caso al fatto che le camicie di flanella e i maglioni erano vestiti di tutti i giorni per chi, come Cobain e il suo gruppo, proveniva da zone a clima marino come quella degli Stati Uniti nordoccidentali\u00bb; Cobain disse in seguito che non aveva mai avuto intenzione di cominciare una moda o di comportarsi da modello. Il 1\u00ba aprile 1990 i Nirvana iniziarono il loro secondo tour negli Stati Uniti, durante il quale il batterista Chad Channing venne sostituito da Dave Grohl\nIl titolo provvisorio dell'album era \"Too Many Humans\", ma venne rinominato \"Bleach\" dopo che Cobain scopr\u00ec, durante la tappa nella citt\u00e0 di San Francisco, un manifesto che invitava alla prevenzione dell'AIDS. Il manifesto consigliava a chi faceva uso di eroina di passare della candeggina (\"bleach\" in inglese) sugli aghi delle siringhe prima di utilizzarle ed era accompagnato dallo slogan \"Bleach Your Works\". In Australia, prima del 1992, \"Bleach\" fu pubblicato dalla Waterfront Records in una nuova versione con le copertine di diversi colori e in vinile colorato.\nNell'aprile del 1992, sull'onda del successo del secondo album dei Nirvana, \"Nevermind\", la Sub Pop pubblic\u00f2 una versione rimasterizzata di \"Bleach\" nei formati LP, CD e musicassetta, di cui la Geffen Records cur\u00f2 la distribuzione internazionale. La versione CD era confezionata in una custodia di cartone pieghevole che comprendeva un libretto bonus pieno di foto della band nel periodo 1987-1990. Per il 20\u00ba anniversario dell'album, il 3 novembre 2009 la Sub Pop ne pubblic\u00f2 una ristampa deluxe insieme a una rimasterizzazione dei nastri originali realizzata da George Marino nel marzo precedente e una registrazione dal vivo di un'esibizione tenuta dal gruppo al Pine Street Theatre di Portland nel 1990. Negli Stati Uniti d'America si stima che l'album abbia venduto 1.900.000 copie."}
{"id": "124694", "revid": "729019", "url": "https://it.wikipedia.org/wiki?curid=124694", "title": "Richard Baer", "text": "Ufficiale delle SS nazionalsocialiste, raggiunse il grado di SS-Sturmbannf\u00fchrer, equivalente a quello di maggiore e fu comandante dei campi di concentramento di Auschwitz e Mittelbau-Dora.\nBiografia.\nRichard Baer, dopo aver lavorato come pasticciere in diverse citt\u00e0 tedesche, si iscrisse all'NSDAP nel 1930 (tessera n. 454.991) alle SS nel 1932 (tessera n. 44225), entrando a far parte alle SS-Totenkopfverb\u00e4nde (\"Unit\u00e0 testa di morto\"), le speciali unit\u00e0 comandate da Theodor Eicke che espletavano il servizio di guardia dei campi di concentramento. Nel 1933 Baer esplet\u00f2 il suo primo servizio operativo presso Dachau, uno tra i primi lager nazionalsocialisti, destinato a diventare il \"modello\" per i futuri campi. Trasferito da Dachau, Baer serv\u00ec nei campi di Colombia-Haus, Sachsenhausen ed infine, nel 1938, in quello di Buchenwald.\nAllo scoppio della secondo conflitto mondiale, nel settembre 1939, Baer si trovava a Neuengamme ma, come molti appartenenti alle \"SS-Totenkopfverb\u00e4nde\", abbandon\u00f2 temporaneamente il servizio presso i campi di concentramento per confluire nella SS-Totenkopf-Division, un'unit\u00e0 delle Waffen-SS (\"SS combattenti\") comandata da Eicke. Con questa unit\u00e0 Baer partecip\u00f2 all'occupazione della Francia ed all'invasione dell'Unione Sovietica, dove venne ferito. Dopo la convalescenza egli venne trasferito nuovamente presso il campo di Neuengamme, dove ricopr\u00ec l'incarico vicecomandante del lager.\nBaer partecip\u00f2, in relazione al suo incarico di vicecomandante a Neuengamme, alle prime uccisioni sistematiche avvenute nei campi di concentramento, effettuate a danno di deportati ormai stremati, molti dei quali prigionieri di guerra sovietici, e quindi \"inutili\" all'economia del Reich, nel contesto dell'Aktion 14f13 derivata dal programma di eutanasia nazista T4.\nNel novembre 1942 Baer divenne l'aiutante personale dell'SS-Obergruppenf\u00fchrer Oswald Pohl, capo dell'SS-Wirtschafts-und Verwaltungshauptamt (WVHA, \"Ufficio centrale economico ed amministrativo delle SS\"), un organismo che aveva il compito di gestire le finanze delle SS, l'amministrazione dei campi di concentramento e l'impiego della manodopera ivi reclusa. Dopo poco Baer venne nominato comandante dell'ufficio \"D1/Zentralamt\" (\"Ufficio di amministrazione centrale\") dell'Ispettorato ai campi di concentramento che faceva parte del WVHA e mantenne l'incarico fino alla sua successiva assegnazione ad Auschwitz.\nNella prima met\u00e0 di maggio del 1944 Heinrich Himmler selezion\u00f2 Baer per il comando del campo di Auschwitz I (campo centrale) in sostituzione di Arthur Liebehenschel che si era rivelato troppo \"delicato\" con i deportati. Interrogato dopo la guerra sui terribili crimini commessi ad Auschwitz, Baer si difese dicendo che in qualit\u00e0 di comandante di Auschwitz I non aveva alcuna responsabilit\u00e0 di quello che avveniva ad Auschwitz II - Birkenau (il \"vero\" centro di sterminio dell'intero complesso) comandato all'epoca da Josef Kramer.\n\u00c8 rimarchevole notare che durante il periodo di comando di Baer ad Auschwitz I, a Birkenau ebbe luogo la pi\u00f9 grande \"operazione\" della storia di Auschwitz effettuata contro gli ebrei ungheresi. L'intera operazione, che prese il nome di Aktion H\u00f6\u00df, dal nome del primo (e storico) comandante di Auschwitz Rudolf H\u00f6\u00df tornato ad Auschwitz in quel periodo in qualit\u00e0 di supervisore, cont\u00f2, alla fine, circa 400.000 vittime.\nBaer rimase comandante ad Auschwitz fino alla met\u00e0 di gennaio del 1945 quando l'avanzata delle forze sovietiche obblig\u00f2 l'evacuazione del campo. In seguito a ci\u00f2 Baer divenne comandante del campo di Dora-Mittelbau, nei pressi di Nordhausen in Turingia, ove venivano costruiti i missili V2 e dove egli si rese responsabile, prima di far perdere le sue tracce, dell'assassinio di numerosi prigionieri di guerra sovietici rinchiusi nel campo.\n\u00c8 ritenuto probabile che a Baer appartenesse l\"'Auschwitz Album\", una collezione di circa 200 fotografie scattate da militari SS al campo di sterminio di Birkenau nel maggio-giugno 1944, ma rinvenute dopo la liberazione al Dora-Mittelbau.\nLatitanza, cattura e morte.\nAl termine del conflitto Baer si trasfer\u00ec ad Amburgo assumendo l'identit\u00e0 di Karl Egon Neumann e lavorando come tagliaboschi nelle foreste della Bassa Sassonia nei pressi di Amburgo. La moglie, interrogata, rifer\u00ec che il marito era morto e si trasfer\u00ec a vivere presso il padre.\nFino al 1960 la Repubblica Federale Tedesca non cerc\u00f2 pi\u00f9 Baer ma l'arresto di Adolf Eichmann in Argentina e il suo successivo processo tenuto a Gerusalemme, seguito con immenso interesse in tutto il mondo, resero nuovamente attuali i criminali nazisti non ancora assicurati alla giustizia.\nIl procuratore di Francoforte Heinz Wolf inizi\u00f2 la ricerca di Baer facendo seguire la moglie e scopr\u00ec che ella non aveva mai avviato i procedimenti legali per dichiarare morto il marito e non aveva mai richiesto la pensione di vedova alla quale aveva diritto. Inoltre, seppur domiciliata presso il padre, la signora Baer passava molto del suo tempo a Sachsenwald presso l'abitazione di un taglialegna di nome Karl Egon Neumann (l'identit\u00e0 fittizia di Baer).\nIl 20 dicembre 1960 gli agenti entrarono in casa di Neumann e, spogliatolo, riconobbero una cicatrice sul suo fianco destro che lo identificava inequivocabilmente come Richard Baer. Vistosi scoperto egli confess\u00f2 con queste parole: \"Sono Richard Baer, sono un ufficiale, trattatemi di conseguenza\".\nDetenuto in carcere a Francoforte in attesa di processo, Baer, consigliato dai suoi avvocati, fu sempre molto riluttante nel parlare del suo passato e mor\u00ec il 17 giugno 1963 di infarto.\nPolemiche attuali.\nOggi la figura di Baer \u00e8 al centro di una polemica \u00abrevisionista\u00bb che afferma che egli avrebbe, durante la detenzione, negato in \"toto\" l'esistenza di camere a gas ad Auschwitz contrapponendosi cos\u00ec alle affermazioni contrarie di un altro comandante del campo: Rudolf H\u00f6\u00df. Questa \"scomoda\" verit\u00e0 avrebbe causato la sua morte \"innaturale\" per evitare un confronto pubblico al processo che si sarebbe tenuto dopo poco.\nTale interpretazione, che ad oggi non ha prodotto nessuna prova a sostegno, si basa probabilmente sulla reticenza nel parlare mostrata da Baer nel corso della detenzione, ma si tratt\u00f2 di una strategia difensiva consigliata dai suoi avvocati, e dalla breve testimonianza scritta rilasciata in occasione del processo Eichmann dove egli neg\u00f2 non la presenza delle camere a gas, ma l'essere a conoscenza di quello che avveniva a Birkenau."}
{"id": "124702", "revid": "9", "url": "https://it.wikipedia.org/wiki?curid=124702", "title": "Isole Maluku", "text": ""}
{"id": "124706", "revid": "729019", "url": "https://it.wikipedia.org/wiki?curid=124706", "title": "Paul Blobel", "text": " Nato a Potsdam, partecip\u00f2 alla Prima guerra mondiale distinguendosi in varie azioni e venendo decorato con la Croce di Ferro di prima classe. Al termine del conflitto si iscrisse alla facolt\u00e0 di architettura, esercitando la professione dal 1924 al 1931, ma in seguito alla crisi economica degli anni '20 e la perdita del lavoro, entr\u00f2 a far parte del Partito nazista e delle SS.\nDurante l'Operazione Barbarossa, fu posto a capo del Sonderkommando 4a dell'Einsatzgruppe C, attivo in Ucraina: il suo compito consisteva nel liquidare i dissidenti politici e gli ebrei. Blobel fu il principale responsabile del massacro di Babi Yar, presso Kiev. Per questo, Himmler lo fece Maggiore delle SS. Quando si spost\u00f2 a Poltava, il Sonderkommando 4a disponeva anche di due Gaswagen.\nSven Hassel prende Paul Blobel come emblema dell'apparato Einsatzgruppen, e parla di un aspetto meno considerato dell'attivit\u00e0 del Sonderkommando 4a: non sterminava solo gli ebrei dei centri abitati, bens\u00ec evacuava e incendiava le fattorie.\nVenne destituito dal suo comando il 13 gennaio 1942. Dal luglio 1942 al 1944 venne impegnato nella Sonderaktion 1005, ossia nell'eliminare tutte le tracce dei crimini di massa commessi dai tedeschi in Russia, per\u00f2 pi\u00f9 fosse comuni furono tralasciate per mancanza di tempo.\nCirca 59.018 esecuzioni vennero attribuite a Blobel dal Tribunale militare di Norimberga nel Processo agli Einsatzgruppen nel 1947. Blobel rilascer\u00e0, il 18 giugno 1947, anche un affidavit in cui parla dei suoi crimini e dell'ordine ricevuto di far sparire tutte le prove, terminando con la dichiarazione che recita \u00abho fatto questa disposizione di mia spontanea volont\u00e0, senza alcun tipo di promessa di ricompensa, e non sono stato sottoposto ad alcuna forma di costrizione o minaccia\u00bb.\nCondannato a morte, venne impiccato nella prigione di Landsberg il 7 giugno 1951."}
{"id": "124717", "revid": "3115", "url": "https://it.wikipedia.org/wiki?curid=124717", "title": "Film poliziottesco", "text": "Il poliziottesco, conosciuto anche come poliziesco all'italiana, \u00e8 stato un genere cinematografico italiano in voga fra la met\u00e0 degli anni sessanta ed i primi anni ottanta del XX secolo, che ha toccato il culmine alla met\u00e0 degli anni settanta. Le tematiche si basavano generalmente su indagini di polizia che prendevano sovente spunto da fatti di cronaca nera dell'epoca per svilupparli in chiave enfatica, spesso in senso critico o demagogico.\nStoria.\nLa genesi del poliziottesco \u00e8 legata principalmente a uno tra i generi di maggior diffusione nel mondo cinematografico, cio\u00e8 il poliziesco. La prima produzione italiana ascrivibile a questo genere risale agli albori del cinema sonoro, con la pellicola di Guido Brignone \"Corte d'Assise\": si tratta di un dramma di ambientazione giudiziaria interpretato da Elio Steiner e Lya Franca, secondo film sonoro italiano ad essere distribuito nelle sale cinematografiche (il primo fu il sentimentale \"La canzone dell'amore\") nel gennaio del 1931.\nIl punto di partenza del poliziottesco \u00e8 invece dato, probabilmente, dal film di Carlo Lizzani \"Svegliati e uccidi\" (1966), con Robert Hoffmann nella parte del criminale milanese Luciano Lutring. Altri episodi solitamente annoverati tra gli albori del genere sono \"Banditi a Milano\" (1968), sempre diretto da Lizzani, con Tomas Milian nel ruolo di un commissario napoletano dalla colorita umanit\u00e0 e Gian Maria Volont\u00e9 nel ruolo del criminale torinese Pietro Cavallero, \"La polizia ringrazia\" di Stefano Vanzina (meglio conosciuto con lo pseudonimo di Steno) del 1972, con Enrico Maria Salerno, vagamente ispirato alla vicenda del Golpe Borghese, e soprattutto \"La polizia incrimina, la legge assolve\" di Enzo G. Castellari del 1973 con protagonista Franco Nero, che codific\u00f2 definitivamente il genere. Il poliziottesco riscosse grande successo tra il pubblico (sia italiano che internazionale) per tutti gli anni settanta e fino al 1981, allorch\u00e9 il filone si esaur\u00ec e vide cessare quasi completamente la produzione di pellicole di questo tipo.\nCaratteristiche tipiche.\nIl poliziottesco italiano \u00e8 pesantemente imparentato con alcuni coevi omologhi film statunitensi, che proponevano figure di tutori della legge intransigenti, spesso violenti e immersi in una realt\u00e0 urbana degradata: il Serpico di Al Pacino, l'Ispettore Callaghan di Clint Eastwood, il tenente Bullitt di Steve McQueen e il poliziotto \"Popeye\" interpretato da Gene Hackman ne \"Il braccio violento della legge\". In Italia il genere raggiunger\u00e0 il suo culmine con la figura del commissario di ferro, atletico e tutto d'un pezzo, interpretato da Maurizio Merli, celebre soprattutto per la cosiddetta \"trilogia del Commissario Betti\". Il poliziottesco rispecchiava le realt\u00e0 urbane italiane dell'epoca e conteneva riferimenti ricorrenti a tematiche di cronaca: criminalit\u00e0 organizzata, traffico d'armi, prostituzione, terrorismo, spaccio e consumo di droga, sequestri di persona, criticit\u00e0 del sistema giudiziario, molte delle quali ancor oggi di attualit\u00e0.\nSul piano politico, bench\u00e9 i film poliziotteschi siano spesso intrisi di un alto grado di qualunquismo (anche se non mancano caratterizzazioni di destra e di sinistra), il genere deve molto al cosiddetto \"cinema di impegno civile\" italiano, portato alla ribalta da autori come Marco Bellocchio, Francesco Rosi, Florestano Vancini, Elio Petri, Giuliano Montaldo e Damiano Damiani (questi ultimi che si cimenteranno direttamente con il filone).\nI protagonisti dei poliziotteschi sono quasi sempre commissari di polizia \"sui generis:\" incompresi dai propri superiori, talora anarcoidi ma essenzialmente onesti, spinti da sincera generosit\u00e0 e da una innegabile dedizione alla propria missione di giustizia. Di indole violenta, essi sono quasi sempre inclini, per raggiungere i propri scopi, a utilizzare gli stessi metodi e ad abbassarsi allo stesso livello dei delinquenti e dei terroristi che si proponevano di combattere, e che insanguinavano l'Italia negli anni di piombo. Per nulla moralisti, distinguono spesso tra chi ruba per vivere (arrivando a tollerarlo) e chi intende apertamente danneggiare il prossimo.\nPi\u00f9 raramente, il ruolo di protagonisti era affidato a comuni cittadini che, dopo esser stati vittime di qualche episodio criminoso (rapine, pestaggi, sequestri, omicidi di persone care) e aver toccato con mano le inefficienze dell'ordinamento giuridico italiano, decidono di farsi giustizia da s\u00e9, divenendo una sorta di vendicatori, agendo talora essi stessi con metodi criminali, e subendo perci\u00f2 la sanzione delle forze dell'ordine. Esempi di questo tipo sono \"Il cittadino si ribella\", \"Il giustiziere sfida la citt\u00e0\" e \"L'uomo della strada fa giustizia\".\nUn importante sottogenere, che riscosse almeno altrettanto successo di pubblico, fu il \"poliziottesco comico\", lanciato dal personaggio, nato nel 1976 da un'idea di Bruno Corbucci e Mario Amendola, di Nico Giraldi detto \"Nico Er Pirata\", il colorito poliziotto, connotato da una forte carica romanesca, interpretato da Tomas Milian e doppiato da Ferruccio Amendola. La saga del commissario Giraldi non va confusa con quella che ha per protagonista il \"delinquente buono\" Sergio Marazzi detto \"Er monnezza\", sempre interpretato da Tomas Milian (ed anch'esso doppiato da Ferruccio Amendola), caratterizzato anch'egli da una spiccata romanit\u00e0, i cui film, pur avendo anch'essi alcune componenti comiche, vanno per\u00f2 annoverati come poliziotteschi drammatici.\nIl poliziottesco comico annovera una vena napoletana con il commissario Rizzo detto \"Piedone,\" interpretato da Bud Spencer (film a met\u00e0 strada tra la commedia e il poliziesco).\nBench\u00e9 talvolta classificata come poliziottesca, la cosiddetta \"Trilogia del milieu\", diretta da Fernando Di Leo (in cui i protagonisti sono dei criminali), presenta caratteristiche per lo pi\u00f9 del noir e del thriller.\nDifferenze con altri generi.\nLa differenza stilistica tra il poliziottesco e il poliziesco/noir \u00e8 da individuare nella predilezione per l'azione e la violenza, entrambe piuttosto spiccate ed esplicite. Inoltre, il titolo \u00e8 quasi sempre riferito all'impressione che si tratti pi\u00f9 di un film che narra di poliziotti e della loro aura di vendicatori, piuttosto che di film imperniati su indagini e con un finale rassicurante in cui la legge vince sulla delinquenza, scelta, quest'ultima, diffusa nei film a carattere poliziesco dell'epoca, anche se con alcune eccezioni.\nIl poliziottesco appare talvolta come un sottogenere di commistione tra molti generi \"adulti\", tra cui il noir, l'horror (talvolta con un notevole apporto splatter, genere in auge in Italia gi\u00e0 alla met\u00e0 degli anni sessanta e mutuato da autori quali Dario Argento, Mario Bava e Lucio Fulci) e una metamorfosi dello spaghetti-western, dal quale provengono registi ed attori. La contaminazione del western all'italiana si evince principalmente dalla visione da far west che in questo periodo storico veniva data alle realt\u00e0 urbane italiane, dove per lo pi\u00f9 i film erano ambientati.\nAccoglienza della critica.\nIn generale, la critica italiana dell'epoca non amava il genere poliziottesco: spesso i film venivano infatti accusati di veicolare messaggi \"reazionari\" di fascismo, di qualunquismo politico, di critica dell'ordinamento giuridico e di apologia della violenza e della giustizia sommaria. Gli articoli dedicati a queste opere erano spesso marginali, e sempre in tono dispregiativo e muovevano agli autori la critica di proporre storie e personaggi sempre uguali a se stessi.\nA partire dalla met\u00e0 degli anni novanta, anche grazie a riviste di genere come \"Nocturno\" e \"Cine 70\", il genere \u00e8 stato rivalutato: tra i suoi sostenitori, il regista Quentin Tarantino ha in pi\u00f9 occasioni ribadito il suo apprezzamento e il suo debito nei confronti dei film e dei registi del poliziottesco."}
{"id": "124719", "revid": "438", "url": "https://it.wikipedia.org/wiki?curid=124719", "title": "GIF89a", "text": ""}
{"id": "124724", "revid": "4711", "url": "https://it.wikipedia.org/wiki?curid=124724", "title": "Fritz Hartjenstein", "text": ""}
{"id": "124729", "revid": "363629", "url": "https://it.wikipedia.org/wiki?curid=124729", "title": "Stampa fotografica", "text": "La stampa fotografica \u00e8 il procedimento mediante il quale da un negativo fotografico viene prodotta un'immagine su carta fotografica: cartoncino baritato oppure carta politenata, su cui \u00e8 stesa l'emulsione fotografica.\nStampa tradizionale.\nStampa in bianco e nero.\nIl processo consiste principalmente di cinque fasi, eseguite all'interno di una camera oscura per sviluppo fotografico o mediante un macchinario automatico per la stampa fotografica:\nIn qualche caso sulla stampa si esegue anche un processo di viraggio che conferisce all'immagine un colore particolare, come, ad esempio, il \"viraggio seppia\" tipico delle foto d'epoca.\nStampa a colori.\nPer la stampa a colori si usano speciali ingranditori con testa apposita: la correzione delle dominanti viene effettuata mediante dosatura delle componenti ciano, magenta e giallo della luce emessa. La correzione delle dominanti \u00e8 piuttosto critica, e pertanto questa tecnica \u00e8 raramente utilizzata dai fotoamatori. La procedura avviene solitamente nel buio assoluto (o con l'uso di costosissime lampade speciali) e non con la solita luce rossa (o equivalenti) di sicurezza utilizzabile per la stampa del bianco e nero.\nStampa fotografica digitale.\nNella fotografia digitale, le immagini vengono comunque stampate tramite procedimento chimico/fotografico, tipico dei convenzionali laboratori fotografici, con la sola differenza del supporto di partenza: al posto della pellicola fotografica utilizzata nella fotografia analogica, si ricorre ai file creati dalla fotocamera digitale. I file vengono inviati a stampatrici digitali che impressionano, tramite tecnologia ottica, la carta fotografica ad emulsione, questa viene poi inviata allo sviluppo tramite bagni chimici."}
{"id": "124738", "revid": "1543377", "url": "https://it.wikipedia.org/wiki?curid=124738", "title": "Compressione dati senza perdita", "text": "La compressione dati senza perdita (o compressione dati \"lossless\"), in informatica e telecomunicazioni, \u00e8 una classe di algoritmi di compressione dati che non porta alla perdita di alcuna parte dell'informazione originale durante la fase di compressione/decompressione dei dati stessi.\nUn esempio di questo tipo di compressione \u00e8 dato dai formati Zip, Gzip, Bzip2, Rar, 7z. I file per cui non \u00e8 accettabile una perdita di informazione, come i testi o i programmi, utilizzano questo metodo. Per le immagini fotografiche generalmente non si usano algoritmi \"lossless\" in quanto sarebbero veramente poco efficienti, ma per le immagini che contengano ampie aree con colori puri spesso la compressione \"senza perdita\" non solo \u00e8 applicabile, ma anche conveniente (GIF, PNG, MNG, TIFF con compressione LZW, ZIP o RLE).\nProblemi della compressione senza perdita.\nGli algoritmi di compressione \"lossless\" non possono sempre garantire che ogni insieme di dati in input diminuisca di dimensione. In altre parole per ogni algoritmo lossless ci saranno particolari dati in input che non diminuiranno di dimensione quando elaborati dall'algoritmo. Questo \u00e8 facilmente verificabile con della matematica elementare:\nSi pu\u00f2 notare che la differenza di dimensione \u00e8 cos\u00ec elevata che non fa alcuna differenza se si considerano file di dimensione esattamente \"N\" come insieme dei file da comprimere: tale insieme \u00e8 comunque di dimensioni maggiori (\"2N\") dell'insieme dei file compressi. \nUna dimostrazione anche pi\u00f9 semplice (ma equivalente) \u00e8 la seguente:\n L(F)=N&gt;L(C(F)) &gt; L(C2(F)) &gt; ...\ne quindi:\n L(C(F))&lt;= N-1\n L(C2(F))&lt;= N-2\n L(Ck(F))&lt;= N-k\nDopo al massimo N iterazioni, si deve avere L(CN-1(F))=1, perch\u00e9 ogni iterazione deve diminuire la lunghezza di almeno un bit: questo procedimento non dipende dal valore di N. Dalle nostre ipotesi consegue quindi che esisterebbero due soli file distinti (quello contenente il bit 0 e quello contenente il bit 1). Questo \u00e8 evidentemente falso, quindi l'ipotesi \u00e8 falsa.\nQuindi, ogni algoritmo di compressione che rende alcuni file pi\u00f9 piccoli deve necessariamente rendere altri file pi\u00f9 grandi o lasciarli di lunghezza invariata. \nNell'uso pratico, si considerano \"buoni\" gli algoritmi di compressione che comprimono effettivamente la maggior parte dei formati pi\u00f9 comuni: questo non corrisponde necessariamente ad una misura di \"bont\u00e0\" in senso teorico (che misura la distanza media, misurata su tutti i file possibili, tra la lunghezza ottenuta e il numero di bit di entropia contenuti nel file, che, per un teorema di Claude Shannon, \u00e8 il limite di comprimibilit\u00e0 teorico). Inversamente, un algoritmo teoricamente buono potrebbe non avere applicabilit\u00e0 pratica (ad esempio perch\u00e9 non riduce formati di uso comune).\nIn realt\u00e0, molti applicativi che utilizzano la compressione lossless prevedono di lasciare invariati gli insiemi di dati la cui dimensione sia aumentata dopo la compressione. Ovviamente, il flag che indica che questo gruppo di dati non va processato dall'algoritmo aumenta la dimensione effettiva necessaria a memorizzare il gruppo di dati, ma permette di evitare un ulteriore spreco di spazio e di tempo necessario alla compressione/decompressione.\nQualit\u00e0 della compressione e velocit\u00e0.\nIn generale, non vi \u00e8 un rapporto di proporzionalit\u00e0 indiretta tra qualit\u00e0 della compressione ottenibile da un algoritmo e la sua velocit\u00e0 di esecuzione. \nPrendiamo ad esempio la seguente stringa di dati:\n 005555550055555500555555005555550055555500555555\nLa stringa richiede 48 caratteri, ma \u00e8 immediatamente disponibile all'utilizzo.\nUn algoritmo di compressione lossless potrebbe essere \"cifra-numero di ripetizioni\". La stringa, utilizzando questo algoritmo, diviene quindi:\n 025602560256025602560256\n\u00c8 chiaro che i dati non sono pi\u00f9 direttamente disponibili ma occorre svolgere un passaggio intermedio (decompressione).\nPoich\u00e9, dato uno stesso archivio dati, la decompressione \u00e8 solitamente molto pi\u00f9 frequente della compressione molti algoritmi sono fortemente asimmetrici: il tempo richiesto per la compressione \u00e8 sostanzialmente superiore a quello richiesto per la decompressione. Questo accade anche nei riguardi delle richieste di memoria e di capacit\u00e0 di calcolo.\nTecniche di compressione.\nEsistono diversi algoritmi di compressione. Tra i pi\u00f9 noti:\nProgrammi generici per la compressione.\nTra i tanti programmi di compressione molti usano un algoritmo tra quelli elencati sopra, mentre alcuni ne hanno uno proprio:\nSupportano tutti la cifratura con algoritmo AES-128 o AES-256. \nIn ogni caso \u00e8 possibile cifrare e comprimere il file con due programmi diversi, ma ci\u00f2 rallenta l'apertura e chiusura, rispetto ad un unico programma che faccia entrambe le cose."}
{"id": "124739", "revid": "2215945", "url": "https://it.wikipedia.org/wiki?curid=124739", "title": "Guillermo Ca\u00f1as", "text": "Carriera.\nCa\u00f1as inizia a giocare a tennis all'et\u00e0 di 7 anni ed entra a far parte del circuito professionista (ATP) nel 1994. Nel 2001 vince il suo primo torneo ATP a Casablanca battendo in finale Tommy Robredo. Nello stesso anno fu nominato ATP \"Comeback player of the Year\" per essere passato dalla 227\u00aa alla 15\u00aa posizione dopo un infortunio grazie anche al successo nel torneo di Chennai.\nNel 2002 raggiunge il suo pi\u00f9 grande successo in carriera vincendo il torneo Master Series di Toronto battendo in finale Andy Roddick con il punteggio di 6-4 7-5.\nNel 2004 vince tre tornei ATP a Stoccarda, Umago e Shanghai.\nDopo una squalifica per doping di dodici mesi, Ca\u00f1as \u00e8 ritornato all'attivit\u00e0 nel settembre 2006, cogliendo subito una vittoria nel torneo \"Challenger\" disputato nella citt\u00e0 brasiliana di Bel\u00e9m. Dopo aver vinto altri quattro challenger \u00e8 tornato a giocare tornei ATP nel 2007, cogliendo subito ottimi risultati: a Bahia ha ottenuto il suo settimo successo della carriera, dopo aver sconfitto in finale lo spagnolo Juan Carlos Ferrero.\nNel torneo di Indian Wells, Canas ha sconfitto in due set (7-5 6-2) il numero 1 del mondo Roger Federer che vinceva da 41 match consecutivi e non perdeva da quasi sette mesi. L'argentino \u00e8 riuscito, nel successivo torneo di Miami, a battere di nuovo Roger Federer (7-6 2-6 7-6). In semifinale ha battuto Ivan Ljubi\u010di\u0107 (7-5 6-2), approdando in finale dove s'\u00e8 arreso in 6-3 6-2 6-4 a Novak \u0110okovi\u0107. Successivamente, \u00e8 arrivato in finale al Torneo ATP di Barcellona, ad aprile 2007, nel quale, \u00e8 stato sconfitto dallo specialista della terra battuta, Rafael Nadal, in due set, con il punteggio di 6-3, 6-4. Al Roland Garros si \u00e8 arreso ai quarti di finale al russo Nikolaj Davydenko."}
{"id": "124744", "revid": "144796", "url": "https://it.wikipedia.org/wiki?curid=124744", "title": "Herbert Kappler", "text": "Biografia.\nPrimi incarichi nelle SS e a Roma.\nFiglio di un autista impiegato presso il municipio della natia Stoccarda, Kappler fece il proprio ingresso nelle SS con la qualifica di esperto criminologo. Promosso Hauptsturmf\u00fchrer (capitano), fu inviato a Roma a prestare servizio come \"attach\u00e9\" presso l'ambasciata tedesca di Villa Wolkonsky nel 1939, con il compito di spiare la polizia italiana.\nEbbe una vita privata piuttosto travagliata: tradito dalla moglie Nora, pi\u00f9 anziana di lui e decisa a non avere figli, aveva per questo richiesto pi\u00f9 volte ai propri superiori di lasciare Roma e di essere inviato a combattere in prima linea. Tali richieste non furono accolte e cos\u00ec Kappler fin\u00ec per ottenere il divorzio ed adott\u00f2 un fanciullo iscritto presso la Lebensborn, istituzione voluta dalle SS per la procreazione di tedeschi di pura razza ariana.\nNominato Sturmbannf\u00fchrer (maggiore) nel 1942 e quindi Obersturmbannf\u00fchrer (tenente colonnello) l'anno successivo, assunse il comando del Sicherheitsdienst (SD) di Roma ponendo di fatto sotto il proprio controllo anche la polizia fascista.\nLiberazione di Mussolini, cattura di Ciano e Mafalda di Savoia, rapina dell'oro della Banca d'Italia.\nGrazie alle proprie linee informative e alla collaborazione di elementi italiani, riusc\u00ec a sapere con un certo anticipo della destituzione di Mussolini il 25 luglio 1943 e a disporre la cattura di Galeazzo Ciano - mentre questi tentava di fuggire verso la Spagna, come riusc\u00ec a fare Dino Grandi - e di Mafalda di Savoia, che trattenne come ostaggio prima di inviarla al lager di Buchenwald, ove la principessa mor\u00ec di stenti ed a causa delle ferite riportate durante un pesante bombardamento alleato che colp\u00ec il campo di concentramento poco prima della fine della guerra.\nAssunse grande potere a seguito all'armistizio dell'8 settembre 1943, quando i tedeschi occuparono la capitale italiana dopo i sanguinosi combattimenti costati la vita a circa settecento tra militari e civili italiani oppostisi armi in pugno alle truppe tedesche sino al 10 settembre.\nNel giro di pochi giorni, Kappler individu\u00f2 il luogo ove Mussolini era tenuto prigioniero a Campo Imperatore e ne pianific\u00f2 la liberazione per ordine diretto di Heinrich Himmler, al quale Kappler, tuttavia, espresse la propria personale convinzione che il fascismo \"fosse morto\" e che meglio sarebbe stato rinunciare all'operazione piuttosto che assumere l'onere di sostenere militarmente un governo fantoccio fascista.\nCompiuta con successo la liberazione di Mussolini, Kappler dispose il sequestro e il trasporto verso la Germania dell'intera riserva aurea dell'Italia, pari a 120 tonnellate, conservata nelle casseforti della sede centrale romana della Banca d'Italia. L'intera riserva aurea venne dapprima trasferita a Milano nella notte tra il 22 ed il 23 settembre e da qui, in un secondo momento, sempre attraverso treni blindati, l'oro transit\u00f2 anche per il forte di Fortezza, sino ad essere definitivamente trasportato a Berlino. Alla fine della guerra, al momento della restituzione del metallo prezioso, risultarono mancanti 25 tonnellate.\nLa razzia degli ebrei di Roma.\nIl nome di Kappler rimase ignoto al pubblico romano ed italiano malgrado l'importante ruolo gi\u00e0 svolto, ma sempre con discrezione: divenne improvvisamente noto e fonte di terrore nel pomeriggio del 26 settembre 1943, una domenica, quando convoc\u00f2 presso il proprio ufficio a Villa Wolkonsky il Presidente della comunit\u00e0 israelitica di Roma, Fo\u00e0, e il presidente dell'Unione delle Comunit\u00e0 Israelitiche Italiane, Dante Almansi, intimando loro la consegna, entro trentasei ore, di almeno 50 chilogrammi d'oro, minacciando altrimenti la deportazione di duecento ebrei romani verso la Germania. L'oro fu raccolto e consegnato con un ritardo di poche ore, comunque entro i limiti di una breve proroga accordata dallo stesso Kappler ai responsabili della Comunit\u00e0 ebraica romana, che contava circa 12.000 persone, per raccogliere tutto l'oro richiesto.\nIl riscatto pagato dagli ebrei romani, tuttavia, assicur\u00f2 loro solo una breve pausa nella persecuzione cui dovevano essere sottoposti. Due settimane pi\u00f9 tardi, infatti, la mattina del 16 ottobre 1943 vennero rastrellati a sorpresa 1.259 ebrei, venendo incarcerati provvisoriamente presso il collegio militare in via della Lungara; 1.023 deportati furono avviati ad Auschwitz. Soltanto sedici di loro sopravvissero allo sterminio, quindici uomini e una donna.\nL'occupazione tedesca di Roma.\nDa quel momento il comportamento dei nazisti e dei loro fiancheggiatori fascisti a Roma si fece feroce e caratterizzato da continui rastrellamenti e violenze, mentre in citt\u00e0 si organizzavano diversi fronti della Resistenza e la Gestapo, per ordine di Kappler, trasformava un edificio in via Tasso in prigione per interrogare e torturare antifascisti e partigiani catturati. Dopo la prima deportazione, numerosi altri ebrei vennero catturati ed inviati verso i campi di sterminio.\nNominato comandante del Sicherheitsdienst (SD) di Roma all'inizio del 1944, Kappler si rese responsabile di numerosi crimini tra i quali del massacro delle Fosse Ardeatine ed il rastrellamento del Quadraro.\nL'eccidio delle Fosse Ardeatine.\nIl 23 marzo 1944 alcuni partigiani italiani piazzarono un ordigno esplosivo che uccise trentatr\u00e9 militari tedeschi in via Rasella a Roma. Dopo consultazioni tra i comandi tedeschi, inclusi il quartier generale in Italia del feldmaresciallo Albert Kesselring ed il quartier generale di Hitler, si stabil\u00ec che dovevano essere uccisi 10 italiani per ogni soldato tedesco morto. Kappler, insieme al questore di Roma Pietro Caruso -che a seguito degli stessi fatti venne poi processato e condannato a morte-, attese alla scelta di una parte delle vittime: in gran parte civili ed ebrei vennero condotti da Erich Priebke e Karl Hass presso le Fosse Ardeatine, fucilati in gruppi di cinque. Al termine dell'esecuzione di massa l'entrata delle cave venne fatta esplodere. Furono 335 gli italiani assassinati. I 5 in pi\u00f9 furono presi per sbaglio, ma assassinati lo stesso poich\u00e9 testimoni dell'eccidio.\nIl rastrellamento del Quadraro.\nIl 17 aprile 1944, per stroncare le forze partigiane che operavano nella periferia di Roma, Kappler diede l'ordine di rastrellare il quartiere Quadraro e arrestare e deportare all'incirca mille uomini nei campi di concentramento in Germania e Polonia. Alla fine del conflitto solo la met\u00e0 di questi sopravvisse e fece ritorno alle proprie case.\nLa persecuzione contro monsignor Hugh O'Flaherty.\nNel frattempo, Kappler mise in atto piani per scompaginare l'organizzazione coordinata da monsignor Hugh O'Flaherty, un sacerdote irlandese operante in Vaticano e per catturarlo o assassinarlo, essendo questi responsabile della salvezza dalla repressione nazifascista di circa quattromila tra prigionieri alleati in fuga, cittadini ebrei e perseguitati politici antifascisti che il prelato fece riparare in Vaticano o presso propriet\u00e0 vaticane, conventi e basiliche. Dopo la fine della guerra, O'Flaherty prese a visitare regolarmente in carcere Kappler, il quale si convert\u00ec al cattolicesimo nel 1959. La vicenda \u00e8 stata al centro dello sceneggiato televisivo Rai \"Scarlatto e nero\", trasmesso nel 1983 con Gregory Peck nel ruolo di monsignor Hugh O'Flaherty, e Christopher Plummer nei panni di Kappler.\nL'arresto, il processo e la condanna.\nArrestato dalle truppe inglesi alla fine della guerra, venne trasferito alle autorit\u00e0 italiane nel 1947, e processato da un tribunale militare riunitosi presso lo stesso Collegio Militare ove Kappler aveva rinchiuso gli ebrei romani in attesa del loro invio verso le camere a gas. Kappler si difese ostinatamente dalle accuse sostenendo di non aver fatto null'altro che eseguire ordini superiori e, per questo, di non essere punibile, ma fu condannato all'ergastolo (per le \"dieci persone da lui aggiunte alle trecentoventi e delle cinque uccise in pi\u00f9\", per\u00f2 \"la fucilazione delle trecentoventi persone\" venne ritenuta, \"nella sua materialit\u00e0, costitutiva del reato contestato a Kappler\", ma non gli venne \"attribuita, per il dubbio che Kappler non\" avesse \"avuto la coscienza e la volont\u00e0 di obbedire ad un ordine delittuoso\".) e a 15 anni aggiuntivi per l'estorsione dell'oro degli ebrei romani. Rinchiuso prima nel carcere militare di Forte Boccea, fu poi trasferito presso quello di Gaeta, dov'era confinato anche un altro criminale nazista, Walter Reder.\nLa Corte di Cassazione respinse poco dopo una richiesta d'appello dello stesso Kappler, il quale, nel 1959, chiese al presidente della Repubblica Italiana di potersi recare in \"pellegrinaggio di penitenza al sacrario delle Ardeatine e di rimanervi il tempo necessario per rendere omaggio alle vittime\". Tale richiesta venne respinta, come pure le domande di grazia che il detenuto Kappler avanz\u00f2 nel 1963 e nel 1970.\nIn favore di un provvedimento di clemenza nei riguardi di Kappler intervennero successivamente il presidente della Germania Federale Gustav Heinemann nel 1973 e per ben tre volte il cancelliere Helmut Schmidt: nel 1974 presso il Governo Rumor, nel 1976 con quello Moro e nel 1977 con quello Andreotti, sfruttando anche il \"caso\" creato attorno agli appelli alla liberazione di Kappler lanciati dall'anziana madre del criminale nazista, Paula, morta infine a 94 anni senza aver potuto rivedere il figlio.\nLa fuga e la morte in Germania.\nIn carcere Kappler riceveva la pensione garantitagli dal governo di Bonn, parte dei proventi della quale devolveva ad un ente che in Germania si occupava di assistenza a bambini spastici, e parte ai propri passatempi, incluso l'allevamento di pesci ornamentali e il suonare il violino. All'inizio degli anni settanta la figlia di un suo vecchio compagno d'armi, Anneliese Wenger Walther (nata nel 1925), infermiera ed ex moglie divorziata del capitano della Wehrmacht Karl Walther, inizi\u00f2 a scrivergli in carcere e poi a fargli via via sempre pi\u00f9 frequenti visite, viaggiando da Soltau, dove viveva, sino al Forte angioino di Gaeta, dove Kappler era recluso.\nNel frattempo, sorse in Germania una \"Associazione amici di Herbert Kappler\" che giunse rapidamente a contare oltre 6500 iscritti. Il 19 aprile 1972 il sessantacinquenne Kappler spos\u00f2 Anneliese - all'epoca quarantasettenne -, in carcere a Gaeta, e testimone delle nozze fu l'altro criminale di guerra prigioniero della fortezza di Gaeta, l'ex maggiore delle SS Walter Reder, responsabile, tra l'altro, delle stragi di Marzabotto, Sant'Anna di Stazzema e Vinca.\nIn quegli anni Kappler, pur godendo delle frequenti visite della moglie e di un regime carcerario sempre meno rigoroso, vide aggravarsi le proprie condizioni di salute, affetto da un tumore al colon che gener\u00f2 metastasi, tanto che i medici che lo esaminarono nel febbraio 1976, constatandone alla soglia dei settant'anni il forte dimagrimento indotto dalla malattia e le cattive condizioni di salute, gli diedero pochi mesi di vita. Peraltro Kappler rifiutava le terapie proposte dai sanitari, facendo invece affidamento sui rimedi omeopatici forniti dalla moglie.\nIn seguito all'aggravarsi delle condizioni di salute del prigioniero e alle forti e ripetute pressioni esercitate dalle massime autorit\u00e0 tedesche in favore di Kappler, l'allora Ministro della Difesa Arnaldo Forlani dispose il trasferimento del detenuto dal carcere militare di Gaeta al Policlinico militare Celio di Roma, affidato alla sorveglianza dell'Arma dei Carabinieri. Al fine di perfezionare tale provvedimento, il ministero della difesa dispose la sospensione dell'ergastolo, che fece tornare lo \"status\" di Kappler da \"detenuto\" a \"prigioniero di guerra\" (col quale era stato arrestato sin dagli anni '40), e indispensabile a giustificarne il ricovero presso la struttura di sanit\u00e0 militare.\nIn considerazione delle sue condizioni di salute, che i medici militari davano per sempre pi\u00f9 gravi, nel novembre 1976 la magistratura militare accord\u00f2 a Kappler la libert\u00e0 vigilata, consentendogli in tal modo di lasciare l'ospedale del Celio ma non il territorio italiano; tale decisione venne poi annullata il 9 novembre a seguito di forti proteste popolari e politiche. Kappler rimase quindi ricoverato al Celio, al terzo piano di un padiglione che ospitava il reparto chirurgia riservato agli ufficiali, in una stanza posta accanto all'ascensore, sorvegliato da carabinieri. Di qui, la mattina del 15 agosto 1977, aiutato dalla moglie, Kappler fugg\u00ec verso la Germania e si rifugi\u00f2 presso la casa della moglie a Soltau, dove ricevette visite di amici e ammiratori e rilasci\u00f2 diverse interviste.\nLa beffarda fuga fu scoperta poco dopo le 10 del mattino da una suora, che prestava servizio infermieristico nel reparto presso cui Kappler era ricoverato e che avvis\u00f2 i militari dell'Arma addetti alla sua sorveglianza della fuga, avvenuta in una giornata festiva da una struttura di sanit\u00e0 militare. Ci\u00f2 caus\u00f2 profonda rabbia ed emozione presso l'opinione pubblica italiana, e quella che parve una crisi nei rapporti tra Italia e Germania; il ministro Vito Lattanzio dovette rassegnare le proprie dimissioni, venendo per\u00f2 nominato pochi giorni dopo Ministro della marina mercantile. Il governo italiano chiese invano a quello tedesco occidentale di restituire il fuggiasco. La richiesta di estradizione fu formalizzata al governo tedesco da quello italiano il 18 agosto, ma le autorit\u00e0 tedesche, nell'opporre il loro diniego a quelle italiane, poterono replicare che Kappler, in quanto dichiarato proprio dal governo italiano prigioniero di guerra, aveva esercitato il proprio diritto alla fuga, garantitogli dal suo \"status\" di prigioniero di guerra.\nLe circostanze esatte nelle quali Kappler fugg\u00ec non furono mai chiarite, nonostante un'inchiesta prontamente disposta dalle autorit\u00e0 militari italiane. Secondo le informazioni rese note dalle autorit\u00e0 italiane e le dichiarazioni rese dalla moglie alla stampa, che non hanno mai potuto essere verificate, ella si sarebbe presentata con una grossa valigia in visita alla stanza del marito, nella quale nascondeva un verricello. Addormentati i due carabinieri di guardia e rinchiuso il marito, che pesava meno di cinquanta chili per la malattia, nel capace bagaglio, lo avrebbe quindi calato dalla finestra in giardino, indi avrebbe recuperato la valigia, l'avrebbe trascinata e caricata nella sua auto, una Fiat 132 noleggiata qualche tempo prima a Fiumicino e parcheggiata entro il perimetro dell'ospedale. Nel 2007, tuttavia, intervistata dal settimanale \"Oggi\" la moglie ha narrato una ricostruzione diversa:\nA bordo della Fiat 132 sarebbe uscita dal Celio passando indisturbata davanti al corpo di guardia dell'ospedale; sarebbe quindi partita immediatamente, raggiungendo in autostrada la Germania dopo aver passato senza problemi e in un pugno di ore sia la frontiera tra Italia e Austria, sia quella tra Austria e Germania, sino a giungere indisturbata a Soltau. Durante la fuga sarebbe stata accompagnata da un'altra auto, un'Audi, sulla quale si sarebbe trasferita con il marito quando ad un certo punto del viaggio la 132 fuse il motore.\nIl 14 settembre 2011 il figliastro di Kappler, Ekehard Walther, ha rilasciato un'intervista al settimanale \"Oggi\" con nuove rivelazioni sulla fuga del padre. La fuga infatti non fu organizzata dalla sola moglie, ma coinvolse alcuni amici di Kappler, che progettarono un'operazione ben dettagliata. L'idea era di trasportare per via aerea Kappler da Roma a Monaco, ma l'aereo sub\u00ec un'avaria sul lago Maggiore, che comport\u00f2 l'abbandono dell'aereo a Malpensa. Il piano di riserva prevedeva quindi l'uso di diverse automobili. Dopo che la moglie agevol\u00f2 la fuga di Kappler dall'ospedale, si trasferirono all'Eur dove arrivarono con una Fiat noleggiata. Qui si incontrarono con il figliastro e un suo amico di nome Harald, travestiti da sacerdoti, e altre quattro persone che scortarono il fuggiasco su una Mercedes.\nCon tre automobili da Roma partirono in direzione nord e arrivarono a Bolzano nella notte; qui, eliminato il travestimento, presero un treno diretto a Monaco e senza altri intoppi tornarono in patria. La giornalista Stefania Limiti, nel suo libro \"L'Anello della Repubblica\", uscito nel 2008, e lo storico Aldo Giannuli nel suo libro \"Il Noto servizio, Giulio Andreotti e il caso Moro\", pubblicato nel 2011, hanno inoltre avanzato l'ipotesi che un ruolo importante nella fuga di Kappler sia da attribuirsi ad una struttura occulta dei servizi segreti italiani, detta \"Noto servizio\" o \"Anello\". Entrambi gli autori hanno fatto il nome dell'ex maggiore della Regia Aeronautica Militare italiana Adalberto Titta come capo operativo dell'operazione.\nEntrambi gli autori ipotizzano inoltre che un movente della \"restituzione\" di fatto di Kappler alla Germania, all'epoca Germania Ovest, possa essere un cospicuo prestito in denaro all'Italia negoziato fra i due governi alcuni mesi prima della fuga. Infine, il medico triestino Giovanni Maria Pedroni, in un'intervista concessa all'ANSA il 3 maggio 2009, ha dichiarato di aver visitato Kappler poche ore dopo la sua fuga e ha confermato il ruolo della struttura occulta detta \"Anello\" e del suo responsabile operativo Adalberto Titta nella vicenda. La stessa sera del 15 agosto l'ambasciatore italiano a Bonn fu informato dal Ministero degli Esteri tedesco che la signora Anneliese aveva comunicato alle autorit\u00e0 di trovarsi gi\u00e0 in Germania con il marito.\nDopo alcuni mesi vissuti a Luneburgo in Germania, vinto dal male che lo consumava, Kappler mor\u00ec all'et\u00e0 di 70 anni nel febbraio 1978 e fu sepolto presso il locale cimitero, presente una piccola folla di amici e nostalgici, alcuni dei quali non esitarono a rendere omaggio al feretro con il saluto nazista.\nNel giugno 2013 \"La Storia siamo noi\" trasmette il documentario \"Herbert Kappler prigioniero in fuga\", scritto e diretto da Eugenio Costantini e prodotto dalla SD Cinematografica. Il documentario ricostruisce il retroscena politico-diplomatico della fuga, basandosi sulle ricerche de \"L'Anello della Repubblica\" di Stefania Limiti, e intervista Eckehard Walther, il figlio di Anneliese che ha partecipato alla fuga, che aggiunge alcuni particolari che vanno a sostenere la versione della fuga dalla finestra e Giovanni Maria Pedroni, il medico del servizio segreto denominato Anello che racconta come Adalberto Titta gli fece visitare Herbert Kappler prima di consegnarlo ai servizi segreti tedeschi."}
{"id": "124745", "revid": "1318658", "url": "https://it.wikipedia.org/wiki?curid=124745", "title": "Faber est suae quisque fortunae", "text": "Faber est suae quisque fortunae \u00e8 una locuzione latina che significa \"Ciascuno \u00e8 artefice della propria sorte\"; in luogo di \"quisque\" si trova talvolta \"unusquisque\".\nLa locuzione \u00e8 presente nella seconda delle due \"Epistulae ad Caesarem senem de re publica\" (\"De rep.\", 1, 1, 2) attribuite a Sallustio, ma di autenticit\u00e0 molto discussa (non \u00e8 improbabile vederle citate come opere dello Pseudo Sallustio).\nLa frase, che nel tempo ha avuto molto successo e molte rielaborazioni (tra cui \"Homo faber fortunae suae\"), \u00e8 attribuita nell'opera di Sallustio al console Appio Claudio Cieco (Appius Claudius Caecus): \"in carminibus Appius ait, fabrum esse suae quemque fortunae\" (la forma diversa \u00e8 soltanto dovuta alla costruzione della proposizione oggettiva in latino). \nL'espressione \u00e8 caratteristica della teoria dell\"'homo faber\", secondo cui l'unico artefice del proprio destino \u00e8 l'uomo stesso; viene talvolta vista come un iniziale contrapporsi dell'uomo romano all'idea del fato (dominante nel mondo classico), per essere responsabile protagonista delle sue azioni o nella lotta contro il bisogno e la miseria.\nQuesta teoria verr\u00e0 in seguito sviluppata soprattutto durante l'Umanesimo e il Rinascimento, specialmente alla luce della riconsiderazione del rapporto tra virt\u00f9 e fortuna intesa come destino e dell'uomo in genere. Se, infatti, nel Medioevo l'uomo \u00e8 considerato succube del destino, nell'Umanesimo e nel Rinascimento esso \u00e8 visto come intelligente, astuto ed energico, e perci\u00f2 capace di utilizzare al meglio ci\u00f2 che la natura gli offre ed essere dunque artefice del proprio destino.\nForte sostenitore di questa visione dell'uomo \u00e8 stato il filosofo Giordano Bruno. "}
{"id": "124747", "revid": "10501", "url": "https://it.wikipedia.org/wiki?curid=124747", "title": "Faciamus experimentum in corpore vili", "text": ""}
{"id": "124752", "revid": "1113146", "url": "https://it.wikipedia.org/wiki?curid=124752", "title": "In corpore vili", "text": "In corpore vili \u00e8 una locuzione latina di origine tardo-medievale, che tradotta letteralmente significa \"in un corpo vile\" (cio\u00e8 di poco o nessun valore).\nLa sua versione completa sarebbe: \"Faciamus experimentum in corpore vili\" \"Facciamo un esperimento su un corpo vile\". Motto attribuito in generale ai medici che, secondo l'opinione popolare, facevano le loro esperienze scientifiche su corpi di persone di poca importanza.\nTale motto sarebbe stato pronunciato per la prima volta da alcuni medici del XVI secolo, in una cittadina piemontese (forse Asti): questi furono chiamati a curare l'umanista Marc-Antoine Muret, in fuga da Tolosa, ove era stato condannato al rogo per sodomia e, giunto appunto in Piemonte, aveva finito per ammalarsi, e fu scambiato per un vagabondo a causa dell'abbigliamento. Disteso su un letto ud\u00ec i medici pronunciare tale frase, e intuendo quale fosse il loro scopo, cio\u00e8 di utilizzare il suo corpo per certi esperimenti, sicuri che del paziente nessuno avrebbe chiesto conto, Muret approfitt\u00f2 di una distrazione dei futuri carnefici, e recuperate le forze se la diede a gambe. Di questa vicenda circolano un paio di varianti, che tuttavia discordano di pochi particolari."}
{"id": "124757", "revid": "466539", "url": "https://it.wikipedia.org/wiki?curid=124757", "title": "Mark Millar", "text": "L'autore \u00e8 noto per aver creato fumetti quali \"Wanted\" e \"Kick-Ass\" che hanno goduto di trasposizioni cinematografiche. Ha lavorato anche sui personaggi DC Comics e Marvel Comics ma ora \u00e8 impegnato a sviluppare l'etichetta Millarworld per la quale crea serie e personaggi di cui detiene e controlla i diritti.\nNel 2013 ha ricevuto un'onorificenza tra la pi\u00f9 prestigiose del Regno Unito, il \"Most Excellent Order of the British Empire\". Si tratta di un riconoscimento cavalleresco istituito da Giorgio V nel 1917 e che viene riservato a coloro che si sono distinti per il bene dell'Impero britannico in patria e nel mondo.\nBiografia.\nEx sindacalista e giornalista, Millar inizia la sua carriera lavorando sulla scena britannica indipendente, scrivendo \"Saviour\" un titolo horror ben accolto dalla critica e con il meno famoso \"Shadowmen\". Inizia quindi una collaborazione con Grant Morrison con cui scrive numerose storie e in particolare \"2000 AD\", rinnovando numerosi personaggi tra cui Judge Dredd, con un ottimo riscontro di pubblico.\nIl salto di qualit\u00e0 per Millar arriva quando viene chiamato dalla DC Comics con la serie Vertigo \"Swamp Thing\" (con un ciclo controverso in cui la \"Cosa delle paludi\" attraversa i mondi paralleli del \"DC-Verse\") e in seguito scrive la JLA (con alcune storie brevi e con la mini \"Paradise Lost\"), Flash (insieme al mentore e amico fraterno Grant Morrison), Aztek (sempre in coppia con Morrison) e \"Superman Adventures\" (con storie ispirate al cartoon prodotto dalla Warner); inoltre succede a Warren Ellis nella scrittura di \"Authority\", dove viene apprezzato sia da pubblico che dalla critica, con uno stile molto violento, umoristico e trasgressivo.\nMillar quindi si fa la fama (parzialmente ricercata) di contro-corrente e quando la DC censura delle sue sceneggiature di \"Authority\" decide di abbandonare la serie proprio nel momento in cui la serie stava scalando le classifiche di vendita.\nMillar lascia cos\u00ec la DC (anche se verr\u00e0 pubblicato \"\" in cui Millar racconta la storia del supereroe immaginandolo cresciuto nella Russia comunista) per entrare nella Marvel Comics, dove diventa lo scrittore di \"Ultimate X-Men\" e poi crea insieme a Bryan Hitch gli \"Ultimates\", la versione politicamente scorretta dei Vendicatori.\nNel 2003 Millar scrive \"Trouble\", un fumetto che si rif\u00e0 ai vecchi \"romance comics\", imperniato sulle vicende di quattro ragazzi che si conoscono durante l'estate, che portano gli stessi nomi dei genitori e degli zii di Peter Parker, anche se la loro identit\u00e0 viene lasciata nel dubbio. Millar \u00e8 anche autore della serie \"Marvel Knights Spider-Man\", un approccio meno \"morbido\" all'Universo ragnesco, che contiene violenza pi\u00f9 esplicita e allusioni a temi scottanti (come la sessualit\u00e0 di alcuni supercriminali).\nSempre nel 2004, Millar tenta di creare una propria linea di fumetti chiamata \"Millarworld\", pubblicando fumetti con diverse case editrici, vengono pubblicati \"Wanted\" (che racconta le avventure di una comunit\u00e0 di supercriminali che usano i loro poteri per fini egoistici), \"Chosen\" (da lui ribattezzato \"Ultimate Jesus Christ\") e \"Unfunnies\". \nNel 2005, Millar ha rilanciato insieme a John Romita Jr. la collana dedicata Wolverine, ha scritto la seconda serie (stagione come preferisce chiamarla lui) degli Ultimates e creato gli Ultimate Fantastic Four insieme a Brian Michael Bendis per poi ritornavi in solitaria con il numero 21 con i disegni di Greg Land. Sul finire dell'anno Millar annuncia un periodo sabbatico di sei mesi, per curare una malattia non meglio specificata con la chemioterapia (anche se lui specifica che non si tratta di un tumore), ma questo non gli impedisce di prendere incarichi per i mesi successivi.\nNel 2006, gli viene assegnato uno degli incarichi pi\u00f9 importanti per la Marvel: scrivere il \"crossover\" \"Civil War\", ambientato nell'universo classico. Si tratta di sette numeri disegnati dal canadese Steve McNiven, pensati per cambiare per sempre lo \"status quo\" di molti personaggi della Terra 616, mettendo due fazioni di eroi gli uni contro gli altri. \nNello stesso anno avrebbe dovuto lanciare anche la miniserie Marvel dal titolo \"1985\", che racconta la storia di un ragazzino che scopre di possedere poteri superumani in un mondo in cui i supereroi sono soltanto nei fumetti, ancora senza macchia e non conoscono l'ira decostruzionista attuata dalle opere di Alan Moore e Frank Miller. Inizialmente doveva essere un esperimento speciale, e mai tentato prima, in quanto sviluppato come fotoromanzo. Le prove non hanno soddisfatto la dirigenza Marvel che ha optato per un rifacimento con une versione disegnata tradizionalmente, ora prevista per il 2007. Dello stesso periodo sono anche l'uscita di altri progetti \"creator-owned\", fra cui l'ultima miniserie (\"Kick-Ass\", disegnata da Romita Jr.) del suo progetto \"Millarworld\", dopo la quale partir\u00e0 la \"fase due\" dello stesso progetto. Due di queste opere saranno inserite nella linea Icon Comics, un'etichetta della Marvel dove vengono pubblicati lavori i cui diritti d'autore restano ai creatori. Il prossimo tassello del suo Millarworld, sar\u00e0 pubblicato dalla Image Comics, il titolo della mini serie \u00e8 \"War Heroes\", con i disegni di Tony Harris.\nLa Marvel nel 2008 gli affida \"Fantastic Four\" affiancandogli Bryan Hitch ai disegni, e cos\u00ec riforma il duo che aveva gi\u00e0 avuto molto successo su \"Ultimates\".\nScriver\u00e0 anche una breve saga di 8 numeri sulla testata \"Wolverine\", ambientata nel futuro dal titolo \"Old Man Logan\" (ai disegni Steve McNiven).\nNel 2010 Millar ha creato altre due serie supereroistiche: \"Nemesis\" con disegni di Steve McNiven e \"Superior\" con disegni Leinil Yu. \nParticolare dello stile di Millar \u00e8 l'entrata della politica reale nei fumetti, anche con contrasti tra supereroi e politici o con rimandi alla situazione attuale, e per questo motivo \u00e8 stato pi\u00f9 volte criticato da alcuni. Non nasconde un suo schieramento contro la politica conservatrice nei suoi albi, andando contro a numerosi stereotipi e preconcetti sui supereroi asserviti alla politica e inclini all'azione senza nessuna riflessione a posteriori. La versione Ultimate di Thor, per esempio, \u00e8 dichiaratamente no-global e si schiera contro le multi-nazionali e il governo degli USA.\nMillar, oltre ai fumetti, ha tentato anche la strada televisiva con una serie televisiva sui vampiri chiamata \"Sikeside\" e producendo la versione cinematografica di \"Wanted\". Mark Millar \u00e8 inoltre tifoso della squadra di calcio dei Glasgow Celtic."}
{"id": "124760", "revid": "484362", "url": "https://it.wikipedia.org/wiki?curid=124760", "title": "Facilis descensus Averno", "text": "La locuzione latina Facilis descensus Averno, tradotta letteralmente, significa: \"\u00c8 facile discendere all'Averno\" (cio\u00e8 all'inferno, nella religione romana). \n\u00c8 tratta da Virgilio, Eneide, VI, 126, e viene messa in relazione con l'analoga \"Hoc opus, hic labor\".\nSi cita intendendo che \u00e8 cosa facile imbarcarsi in qualche affare imbrogliato, ma che \u00e8 difficile uscirne. In altre parole se la discesa \u00e8 facile, \u00e8 la salita difficile.\nVi \u00e8 anche un proverbio italiano che ha qualche affinit\u00e0 con questo: \"Nella discesa, tutti i Santi aiutano\"."}
{"id": "124766", "revid": "767487", "url": "https://it.wikipedia.org/wiki?curid=124766", "title": "Felix qui potuit rerum cognoscere causas", "text": "La locuzione latina Felix qui potuit rerum cognoscere causas, tradotta letteralmente, significa \"fortunato colui che ha potuto conoscere le cause delle cose\". (Virgilio, \"Georgiche\", lI, 489).\nVirgilio chiama beato chi sa elevarsi oltre la mentalit\u00e0 ed i pregiudizi del volgo, spaziando in un'atmosfera superiore.\nLa vera sapienza \u00e8 infatti definita in questo modo: \"cognitio rei per causas\" (Conoscenza della cosa attraverso le cause)\nLa locuzione \u00e8 anche il motto della London School of Economics and Political Science, inscritto nel suo simbolo, come disegnato dai suoi fondatori (tutti membri della Fabian Society)."}
{"id": "124769", "revid": "466539", "url": "https://it.wikipedia.org/wiki?curid=124769", "title": "Musicarello", "text": "Il musicarello \u00e8 il nome dato negli ambienti romani a un sottogenere cinematografico italiano che ha due caratteristiche fondamentali: la prima consiste nel mettere in scena un cantante di fama e il suo nuovo album discografico; la seconda \u00e8 il riferimento costante alla moda e alla giovent\u00f9 anche in versione vagamente polemica nei confronti dei \"matusa\". Il nome unisce le parole \"musica\" e \"Carosello\". Sono presenti quasi sempre la vita da spiaggia e tenere caste storie d'amore coadiuvate dalla voglia di divertirsi e ballare senza pensieri. Nelle trame vengono affrontati in modo abbastanza convenzionale contrasti generazionali. Il Musicarello pu\u00f2 essere definito l'antesignano del videoclip musicale, un modo per portare al cinema gli adolescenti attirati non tanto dalla trama quanto dalle esibizioni dei cantanti. I film nascono infatti da accordi tra case discografiche e cinematografiche.\nCaratteristiche.\nIl filone inizi\u00f2 negli anni cinquanta ed ebbe il suo apice di produzione negli anni sessanta; la connotazione popolare \u00e8 chiara fin dagli inizi, quando \u00e8 dedicato al pubblico di musica melodica che abbraccia, quindi, uno spettro indiscriminato di gusti ed et\u00e0; le differenze emergono invece alla met\u00e0 degli anni sessanta, quando il \"musicarello\" svolta verso clich\u00e9 di spensieratezza, presenta cantanti che si rifanno al Rock and roll e al Beat e si rivolge, dunque, ad un pubblico di giovanissimi, anche se non manca di riflettere la voglia ed il bisogno di emancipazione dei giovani italiani evidenziando qualche screzio generazionale.\nIn questo senso il confronto \u00e8 tra i cantanti tradizionali, i cosiddetti \"melodici\" (ad esempio Claudio Villa), e gli \"urlatori\", nome che tra gli anni cinquanta e sessanta, periodo del \"boom economico\", viene affibbiato, con connotazioni negative, alla schiera di giovani cantanti emergenti, Adriano Celentano e Mina in testa; infatti il nome verr\u00e0 presto lasciato in favore di aggettivazioni anglofile (ad esempio rocker). I film che iniziano il sottogenere schiettamente giovanilistico sono \"I ragazzi del juke-box\" del 1959 e \"Urlatori alla sbarra\" (1960) entrambi diretti da Lucio Fulci.\nSecondo il critico cinematografico Steve Della Casa, il nome \"musicarello\", gi\u00e0 in uso all'epoca, farebbe il verso al pi\u00f9 celebre \"Carosello\", sottolineandone cos\u00ec l'aspetto pubblicitario senza dimenticare la presenza costante degli stessi protagonisti nelle pubblicit\u00e0.\nAlla base del \"musicarello\" c'\u00e8 una canzone di successo (o destinata, nelle speranze dei produttori, ad averlo) che talvolta d\u00e0 il titolo al film stesso. \"Lisa dagli occhi blu\", ad esempio, racconta nel film la stessa vicenda presente nel testo della canzone di Mario Tessuto, noto cantante di allora; il genere non si avvale quindi dell'effetto sorpresa. Il principale riferimento \"nobile\" \u00e8 il musical; il modello estero contemporaneo \u00e8 dato dai film con Elvis Presley con pellicole dal titolo: \"Il delinquente del rock and roll\" (\"Jailhouse Rock\") del 1957 di Richard Thorpe o il precedente \"Fratelli rivali\" (\"Love Me Tender\", 1956) di Robert D. Webb.\nIl declino del \"musicarello melodico\" fu evidente gi\u00e0 a met\u00e0 del decennio, per poi riprendere consistentemente la produzione tra il 1967 e il 1970, eccezion fatta per Gianni Morandi, complice la sua partenza per la leva che fu vissuta come un evento dal suo pubblico, il quale nel 1965 recita e canta in ben quattro film (un quinto lo gir\u00f2 nel 1966) e per i film (tecnicamente definibili lungometraggi) del regista-produttore Tullio Piacentini (\"Viale della canzone\", \"008 Operazione ritmo\" e \"Questi pazzi, pazzi italiani\") che rappresentano ognuno una raccolta di circa trenta cantanti tra i pi\u00f9 popolari in Italia e che riempiono le sale cinematografiche. Anche nei decenni successivi si ripresentano, qua e l\u00e0, film (in qualche caso recentissimi) basati su canzoni italiane (\"Laura non c'\u00e8\", cantata dall'italiano Nek, o \"Jolly Blu\" vecchio successo degli esordi degli 883) ispirati ugualmente da fini di marketing, cio\u00e8 di sostegno cinematografico alla canzone ed all'artista. Nel 1966 spopola anche Caterina Caselli con \"Nessuno mi pu\u00f2 giudicare\", come nel 1967 con \"Io non protesto, io amo\".\nProtagonisti.\nSotto la definizione di \"musicarello melodico\" si raccolgono film che vedono protagonisti i cantanti dell'immediato secondo dopoguerra, tra i quali spiccano Claudio Villa e Luciano Tajoli, bandiere delle rispettive tradizioni in fatto di canzonetta popolare: la canzone melodica partenopea e lo stornello romano; le esili storie narrate sono costruite attorno alle varie esibizioni che ne fanno inevitabilmente da contrappunto. Questa prima forma di \"film con musiche\" a basso costo viene soppiantata, come gi\u00e0 visto, dal filone giovanilistico.\nDel \"musicarello\" degli anni sessanta sono da segnalare alcuni nomi notevoli di cantanti che vi appaiono, spesso in qualit\u00e0 di attori protagonisti: Gianni Morandi, Little Tony, Al Bano, Rita Pavone, Mal, Tony Renis, Mina, Caterina Caselli, Adriano Celentano, Bobby Solo, Mario Tessuto, Orietta Berti. \u00c8 del 1970 l'ultima produzione numericamente rilevante, il cui titolo pi\u00f9 noto \u00e8 oggi \"Lady Barbara\".\nNegli anni ottanta il fenomeno di Nino D'Angelo \u00e8 principalmente regionale, anche se si \u00e8 diffuso rapidamente in tutta Italia grazie alle televisioni commerciali, che ne proponevano i film e le canzoni. La lista sottostante dedicata al \"neomusicarello melodico\" non \u00e8 volutamente completa rispetto a tutte le pellicole dell'attore-cantante poich\u00e9 pochi tra i suoi film si possono definire \"musicarelli\" in senso stretto.\nSpesso le storie sentimentali di cui \u00e8 protagonista D'Angelo appartengono al genere teatrale popolare della sceneggiata napoletana di cui \u00e8 nume naturale Mario Merola. Ma questa non \u00e8 una novit\u00e0: \u00e8 infatti interessante notare che l'apparentamento della sceneggiata col cinema ha origini che risalgono all'epoca del cinema muto partenopeo; Napoli vantava una \"scuola\" cinematografica che produceva film di stampo \"veristico\" attiva gi\u00e0 a partire dagli anni dieci del Novecento.\nA parte questo fenomeno individuale, dagli anni settanta a tutt'oggi il declino del \"musicarello\" \u00e8 totale tranne qualche episodio minore; operazioni di riappropriazione pop di questo sottogenere cinematografico sono state attuate alla fine degli anni novanta da film quali \"Tano da morire\" (1997), \"Sud Side Stori\" e \"Aitanic\" (entrambi del 2000), quest'ultimo \u00e8 frutto di un'autocitazione di Nino D'Angelo.\nRegisti.\n\"(elenco in costruzione)\"\nFilm e sceneggiati con apparizioni di cantanti e gruppi musicali (1959/1978).\nOltre a film incentrati interamente su cantanti e gruppi musicali, in Italia (nel periodo d'oro del nostro cinema) grande schermo e artisti musicali hanno percorso strade spesso comuni. Da un recente e corposo lavoro di ricerca realizzato dalla Beat boutique 67, pubblicato nella rivista musicale \"BEATi voi!\" n.5 e nei numeri successivi (n.6 / n.7 / n.8 / n.10), sono risultati nel periodo 1959/1978 oltre 650 film e sceneggiati televisivi della Rai in cui appaiono nel ruolo di attori (o come comparse atte a esibirsi in scene girate in night club e locali da ballo) cantanti e complessi musicali italiani del periodo (pop, rock &amp; roll, beat e progressive). La ricerca ha cos\u00ec portato alla luce pellicole - a parte il centinaio di Musicarelli \"ufficiali\" riportati gi\u00e0 nella tabella di sopra - che escono dal classico genere \"musicarello\" (film sperimentali, documentari, film d'autore, gialli e thriller, cinema di genere e commedia all'italiana) ormai dimenticate da decenni; sicuramente in molti casi una rara opportunit\u00e0 di vedere in video cantanti e complessi attivi in quel decennio."}
{"id": "124772", "revid": "547034", "url": "https://it.wikipedia.org/wiki?curid=124772", "title": "Thyratron", "text": "Il thyratron o tiratron \u00e8 un tubo riempito di gas utilizzato come interruttore per elevate potenze elettriche. Si tratta essenzialmente di un raddrizzatore controllato a gas.\nLa configurazione prevalentemente usata \u00e8 quella a triodo, anche se sono stati costruiti thyratron derivati dal tetrodo e dal pentodo. Il gas utilizzato nel tubo pu\u00f2 essere vapore di mercurio, xeno, neon e in applicazioni dove si abbia alta tensione o sia necessario un basso tempo di commutazione, anche idrogeno. A differenza del tubo a vuoto il thyratron non pu\u00f2 essere utilizzato come amplificatore lineare.\nIl thyratron si \u00e8 evoluto negli anni venti a partire dai tubi a vuoto come il UV-200, contenente una piccola quantit\u00e0 di argon per incrementare la sensibilit\u00e0 come rivelatore radio, ed il tubo-rel\u00e8 tedesco LRS, anch'esso contenente gas argon. Anche i dispositivi raddrizzatori a gas precedenti i tubi a vuoti, come i tubi ad argon e il raddrizzatore al mercurio hanno influito sull'ideazione del thyratron.\nI primi studi che hanno portato all'ideazione del thyratron si devono a Irving Langmuir e G. S. Meikle della General Electric nel 1914, ma il primo modello commerciale fu disponibile solamente nel 1928.\nIn un tipico thyratron a catodo caldo \u00e8 presente un filamento riscaldato con funzione di catodo completamente circondato da una schermatura aperta da un lato attraverso una griglia di controllo, affacciata ad una placca anodica.\nApplicando un potenziale positivo all'anodo, se la griglia di controllo \u00e8 allo stesso potenziale del catodo non si ha passaggio di corrente elettrica. Se la griglia \u00e8 portata ad un potenziale leggermente positivo, il gas compreso tra anodo e catodo si ionizza e conduce corrente. Una volta che il flusso di corrente \u00e8 innescato si mantiene fino a quando \u00e8 presente una sufficiente differenza di potenziale tra anodo e catodo. Riducendo la tensione anodica sotto una soglia il dispositivo si disinnesca.\nLa funzione dello schermo \u00e8 di impedire che gli ioni possano passare per altre vie se non attraverso la griglia. Il gas contenuto nel tubo ha una pressione pari ad una frazione di atmosfera, solitamente 1,5-3 Kilopascal.\nEsistono versioni di thyratron a catodo freddo, ma il catodo caldo offre il vantaggio di una pi\u00f9 facile ionizzazione e quindi una maggiore sensibilit\u00e0 dell'elettrodo di controllo.\nIn passato venivano fabbricati piccoli thyratron per il controllo di rel\u00e8 elettromeccanici e per applicazioni industriali come la regolazione di motori e saldatrici ad arco. Grandi thyratron, in grado di gestire correnti di centinaia di migliaia di ampere e centinaia di migliaia di volt sono ancora costruiti.\nI campi di applicazione attuali riguardano i sistemi radar a impulsi, i laser ad alta energia, dispositivi per radioterapia, bobine di Tesla e simili. I thyratron sono anche impiegati in impianti trasmittenti televisivi in UHF, per proteggere i tubi finali da cortocircuiti interni, cortocircuitando l'alimentazione ad alta tensione per il tempo necessario all'intervento dell'interruttore automatico e allo scaricamento delle componenti induttive. Il sistema \u00e8 chiamato circuito \"crowbar\".\nIl thyratron \u00e8 stato sostituito in molte applicazioni a bassa e media potenza dal suo equivalente a stato solido, il tiristore o \"Silicon Controlled Rectifier\" e dai triac. Dove si debbano commutare tensioni oltre i 20KV con tempi di intervento molto brevi si rientra nel campo di lavoro del thyratron. Variazioni del thyratron sono il \"krytron\", lo \"sprytron\", l\"'ignitron\" e il raddrizzatore a scintilla controllata, ancora in uso oggigiorno."}
{"id": "124773", "revid": "6392", "url": "https://it.wikipedia.org/wiki?curid=124773", "title": "Tiratron", "text": ""}
{"id": "124776", "revid": "1543377", "url": "https://it.wikipedia.org/wiki?curid=124776", "title": "Fiat lux", "text": "La locuzione latina Fiat lux, tradotta letteralmente, significa \"sia fatta la luce\" (Genesi, , \"Vayomer Elohim yehi-or vayehi-or\", \"Dio disse sia fatta la luce e la luce fu\").\nNella Bibbia.\nSi tratta dell'adattamento latino dell'espressione in lingua greca \u03b3\u03b5\u03bd\u03b7\u03b8\u03ae\u03c4\u03c9 \u03c6\u1ff6\u03c2 (\"gen\u0113th\u0113t\u014d ph\u014ds\") a sua volta tradotta dall'ebraico \u05d9\u05b0\u05d4\u05b4\u05d9 \u05d0\u05d5\u05b9\u05e8 (\"yehiy 'or\").\nFrase biblica, pronunciata da Dio per la creazione della luce e dell'universo.\nNel Nuovo Testamento, lo stesso verbo latino viene pronunciato dalla Vergine Maria in risposta all'angelo del'Annunciazione: \"Ecce ancilla Domini: fiat mihi secundum verbum tuum. Et discessit ab illa angelus\". \nIl \"fiat\" \u00e8 la prima espressione dell'Antico Testamento e similmente \u00e8 anche il verbo principale della prima frase pronunciata dalla Madre di Dio nei testi evangelici.\nNel Nuovo Testamento.\nIl Prologo del Vangelo secondo Giovanni afferma che il Verbo coesisteva con Dio da sempre e per sempre e \u00abche tutto \u00e8 stato fatto per mezzo di Lui, e senza di Lui niente \u00e8 stato fatto di tutto ci\u00f2 che esiste\u00bb. Nel verso successivo, il Verbo viene identificato con la vita e con la luce del genere umano, la cui persistenza \u00e8 il fine ultimo della Creazione, iniziata con l'evocazione divina della luce.\nIspirata dalle parole dell'angelo, la Vergine Maria identifica il Verbo con il Signore che le chiede di concepire l'Incarnazione del Suo Figlio Unigenito. Secondo il \"Credo\", infatti, Ges\u00f9 Cristo \u00e8 stato generato dal Padre Dio prima di tutti i secoli e quindi prima della creazione stessa. \nSebbene l'angelo abbia proferito molteplici frasi, l'ancella del Signore risponde al suo servitore Gabriele con la parola \"Verbum\" al genere singolare.\nL'Incarnazione della vita e della luce del genere umano, che \u00e8 il Verbo e Ges\u00f9, \u00e8 il compimento del \"fiat lux\" di Genesi 1. Il Verbo discende dal trono celeste alla destra del Padre Dio per assidersi sulla terra nel trono invisibile di re Davide, l'unto del Signore, affinch\u00e9 Lui potesse regnare sulla nazione di Giacobbe. \nL'insediamento di Ges\u00f9 sul trono di Davide e il regno eterno sulla casa di Giacobbe sembrano essere in contraddizione con il ritorno di Ges\u00f9 alla destra del Padre nel giorno dell'Ascensione. \nLa caduta del Tempio di Gerusalemme aveva dato a molti l'impressione della fine del Regno di Dio sul popolo d'Israele. La sua natura di regno invisibile aveva invece preparato l'intronizzazione dello Spirito Santo, anch'esso invisibile e incorporeo, nella sede santa che era stata di re Davide. \nAl riguardo, la teologia cristiana continu\u00f2 comunque a chiamare i primogeniti della trib\u00f9 di Giuda col nome di patriarchi, parola che indica l'esistenza di un'autorit\u00e0 temporale su un gruppo di persone che non venne mai a mancare.\nDopo l'Ascensione di Ges\u00f9, il trono di re Davide fu ereditato dallo Spirito Santo Dio, disceso sugli Apostoli nel giorno di Pentecoste per regnare con loro sulla nazione di Giacobbe, quale vicario del Salvatore. Il secondo Paraclito, lo Spirito Santo di , succede al primo Paracleto di che \u00e8 Ges\u00f9 stesso, dal quale procede ed \u00e8 inviato ai Suoi figli quale Suo ultimo erede sul trono di Davide e nel regno sulla casa di Giacobbe.\nLa dottrina apocalittica dei due Paracleti che assistono il Padre Dio ai lati del suo trono, alternativamente identificati con le altre due divine persone della SS. Trinit\u00e0 o con due santi arcangeli, apre all'intronizzazione dello Spirito Santo nella sede di Davide.\nAltri usi.\nLa si usa per sottolineare il sopravvenire di un chiarimento in questioni controverse, oscure, dibattute, ad esempio: \"Fiat lux, finalmente qualcuno che si esprime chiaramente!\"\nLa locuzione \u00e8 anche il motto dell'Universit\u00e0 della California."}
{"id": "124777", "revid": "6392", "url": "https://it.wikipedia.org/wiki?curid=124777", "title": "Triodo", "text": ""}
{"id": "124779", "revid": "287204", "url": "https://it.wikipedia.org/wiki?curid=124779", "title": "Tetrodo", "text": ""}
{"id": "124780", "revid": "287204", "url": "https://it.wikipedia.org/wiki?curid=124780", "title": "Pentodo", "text": ""}
{"id": "124781", "revid": "6392", "url": "https://it.wikipedia.org/wiki?curid=124781", "title": "Eptodo", "text": ""}
{"id": "124782", "revid": "6392", "url": "https://it.wikipedia.org/wiki?curid=124782", "title": "Ottodo", "text": ""}
{"id": "124785", "revid": "226458", "url": "https://it.wikipedia.org/wiki?curid=124785", "title": "Finis Poloniae", "text": "La locuzione latina Finis Poloniae, tradotta letteralmente, significa \"la fine della Polonia!\".\nMotto storico attribuito comunemente al generale Kosciusko quando il 10 ottobre 1794, ferito e prigioniero, vedendo i suoi polacchi sconfitti dai russi condotti dal Suvaroff, cap\u00ec che la sua patria sarebbe stata presto smembrata.\nLa frase si cita per indicare una grande catastrofe, oppure per tempeste in un bicchier d'acqua."}
{"id": "124786", "revid": "1444886", "url": "https://it.wikipedia.org/wiki?curid=124786", "title": "Storia dell'integrazione europea", "text": "La storia dell'integrazione europea \u00e8 la disciplina che si occupa dello studio delle istituzioni e delle organizzazioni europee.\nL'idea di Europa.\nIn origine con \"Europa\" i Greci intesero indicare la parte occidentale del mondo da loro conosciuto, opponendola all'Oriente, e indicando come differenza la libert\u00e0, che in Oriente (ovvero in Persia o in India) non c'era, mentre era un fattore fondamentale della vita associativa in Grecia.\nFu questa, bene o male, oltre a una caratterizzazione puramente geografica in termini di regione occidentale, l'idea di Europa che ebbero i Romani, bench\u00e9 essi tendessero a un dominio universale, nel quale l'Europa doveva essere solo una parte, per quanto importante. Roma ebbe comunque il ruolo storico decisivo di fondere, grazie al suo impero, la cultura greca e la propria in un'unica \"cultura classica\" ponendo cos\u00ec le basi per una comune identit\u00e0 continentale.\nL'altro, fondamentale apporto alla costituzione di una identit\u00e0 comune europea fu il Cristianesimo, che, unito alla cultura classica, costituisce una delle due anime che la sostanziano.\nNel Medioevo, una prima unit\u00e0 europea si form\u00f2 nel segno di entrambe queste radici: il Sacro Romano Impero fu portatore di un nuovo slancio allo studio della cultura classica.\nCon il suo scioglimento, e con la fine dell'Impero romano d'Oriente, la cui caduta per mano dell'Impero ottomano separ\u00f2 gran parte dell'Europa orientale da quella settentrionale, l'Europa dovette per\u00f2 poi attendere diversi secoli prima di poter nuovamente ripensarsi in termini unitari.\nNel corso della sua storia successiva l'Europa vide infatti come elemento chiave il nazionalismo, bilanciato da un equilibrio fra gli Stati.\nL'Europa come risposta.\nCon la fine del primo conflitto mondiale comincia a farsi strada l'idea di un'Europa unita che non sia limitata solo a \"elevati\" contenuti spirituali e confinata agli scritti di figure culturali altissime per levatura morale e culturale: l'\"Europa\" comincia a essere sentita come una necessit\u00e0 da \u00e9lite dirigenti e intellettuali come il mezzo migliore per evitare che la catastrofe della guerra si ripeta.\nIl Patto di Locarno e il patto Briand-Kellog sembrano allontanare la minaccia di un conflitto sul continente: Aristide Briand, ministro degli esteri francese, tiene anche un famoso discorso alla Societ\u00e0 delle Nazioni in cui prospetta l'unit\u00e0 dell'Europa in modo alquanto incongruente ma efficace; si istituisce una commissione per lo studio di tale possibilit\u00e0.\nPochi giorni dopo, il 24 ottobre 1929, crolla la borsa di Wall Street. La crisi economica che segue il crollo \u00e8 di grande importanza per le conseguenze che avr\u00e0 sull'Europa. La crisi interrompe l'integrazione dei mercati e spinge i paesi verso il nazionalismo economico, e quindi verso quello politico, del quale il secondo conflitto mondiale sar\u00e0 una conseguenza evidente.\nI movimenti di Resistenza antifascista, nel loro complesso, non portano particolari contributi alla strada che porter\u00e0 all'Unione:\nUn'eccezione di rilievo \u00e8 costituita dal Partito d'Azione italiano, che gi\u00e0 durante la clandestinit\u00e0 e la guerra si configura come un partito fortemente europeista, e che in alcuni studi fatti durante questo periodo sulla futura costituzione italiana pone come elemento di base una sovranit\u00e0 che non solo possa essere limitata dalle istituzioni comunitarie, ma che debba anzi strutturarsi proprio alla luce di questo obiettivo. Il Manifesto di Ventotene, di cui sono autori Altiero Spinelli, Ernesto Rossi, Eugenio Colorni, delinea un'Unione europea come risultato di una grande rivoluzione politica che deve portare a un nuovo patto sociale, a una nuova democrazia e alla fine dello Stato-Nazione. Questa visione cos\u00ec rivoluzionaria sar\u00e0 causa sia del grande fascino che l'idea eserciter\u00e0 sulle \u00e9lite intellettuali, sia dei suoi limiti pratici.\nDopoguerra e problemi industriali.\nLa fine della guerra lascia un'Europa divisa, immiserita dalle vaste distruzioni provocate dal conflitto, e sulla quale pende l'ombra di un possibile e futuro scontro tra i paesi capitalisti e l'Unione Sovietica, che non ha smobilitato le sue forze armate e mantiene una forte guarnigione in Germania. La conferenza di Potsdam, per di pi\u00f9, si risolve con degli accordi complessi e impraticabili sulla gestione dell'economia tedesca, l'occupazione del paese e le riparazioni, indicativi di conflitti ormai aperti (e difficilmente sanabili) fra i vincitori della guerra.\nWinston Churchill in due discorsi, il primo del marzo del 1946 nello Stato del Missouri e il secondo di settembre 1946 a Zurigo, sottolinea come l'Europa abbia bisogno di unirsi contro la minaccia sovietica e, intendendo rilanciare il movimento, fonda lo \"United Europe Movement\" il quale, insieme ad altri movimenti simili, partecipa a un comitato internazionale che si riunisce all'Aja nel maggio del 1948. Il congresso dell'Aja manifesta le distanze tra i federalisti, che chiedono che sia istituita una costituente europea eletta direttamente dai cittadini, e gli unionisti, che preferirebbero un'assemblea, nominata dai parlamenti nazionali, per indicare la strada pi\u00f9 convincente per operare un'integrazione graduale del continente.\nGli stessi federalisti sono al loro interno divisi sulla sorte da riservare agli stati nazionali: parti della federazione oppure regionalizzati? \u00c8 presente poi una prevedibile divisione sulle questioni di politica economica. In ogni caso, e anche a causa dello scarso interesse manifestato dalla delegazione britannica, dalla conferenza dell'Aja uscir\u00e0 una delegazione francese sempre pi\u00f9 decisa a portare avanti per suo conto un programma europeista.\nI primi passi dell'integrazione europea, comunque si basano su un metodo tradizionale di \"cooperazione intergovernativa\" tra gli Stati membri, che collaborano tra loro come soggetti sovrani. Le caratteristiche principali di questo metodo sono:\nQuesto metodo viene adottato in varie iniziative, spesso a carattere regionale fra due o pi\u00f9 membri, le pi\u00f9 importanti delle quali sono a carattere militare.\nIl 17 marzo 1948 nasce la UEO (Unione dell'Europa Occidentale), fondata col Trattato di Bruxelles (aggiornato poi con gli Accordi di Parigi del 23 ottobre 1954), alla quale aderiscono come membri pieni nell'arco degli anni Belgio, Francia, Germania, Grecia, Italia, Lussemburgo, Paesi Bassi, Portogallo, Spagna e Regno Unito, mentre altre nazioni partecipano all'organizzazione come osservatori o come membri associati, per un totale di 28 paesi coinvolti.\nIl 5 maggio 1949 sorge un'organizzazione importante: il Consiglio d'Europa, con finalit\u00e0 puramente consultive, \u00e8 infatti un Comitato dei Ministri ad avere il potere esecutivo.\nIl 5 giugno 1947 venne lanciata l'idea del piano Marshall, o ERP, programma di aiuti economici e finanziari all'Europa\u00a0\u2013 pilastro economico della politica americana anticomunista\u00a0\u2013 che venne approvato dal congresso degli Stati Uniti nel 1948; nello stesso anno veniva creata l'OECE (Organizzazione europea di cooperazione economica), istituzione destinata a coordinare la ricostruzione dell'economia europea e lo sfruttamento dei fondi ottenuti tramite il piano; di fronte all'OECE era responsabile l'ECA, l'ente che gestiva direttamente i fondi. L'OECE sar\u00e0 sostanzialmente un fallimento, a causa anche del disinteresse britannico, e diventer\u00e0 una sorta di organo consultivo utile solo per la reciproca informazione. Il piano Marshall, per quanto sia riuscito a rimettere in sesto le economie del continente, fallir\u00e0 l'obiettivo dell'integrazione; otterr\u00e0 per\u00f2 la liberalizzazione delle economie europee.\nMolto diversa \u00e8 la situazione dal punto di vista della situazione militare. Le questioni di difesa sono legate principalmente all'impegno britannico sul piano diplomatico (impegno non proprio disinteressato: gli Stati Uniti d'America si erano rifiutati di fornire armi alla Gran Bretagna, se non all'interno di una struttura di difesa integrata su scala europea): inizialmente si estese il trattato di Dunkerque (1947, fra Francia e Gran Bretagna) ai paesi del Benelux, con il Trattato di Bruxelles. I paesi aderenti si impegnavano a sostenersi in maniera diretta in caso di aggressione esterna. Nel 1949 gli aderenti al patto erano gi\u00e0 12, compresa l'Italia; nel frattempo l'automatismo dell'intervento era per\u00f2 venuto a cadere.\nDiversa la sorte delle istituzioni create su ispirazione della Francia. La prima delle istituzioni europee, costituita secondo una logica \"funzionalista\" (costruire l'unione europea attraverso un'integrazione graduale per settori chiave) fu la Comunit\u00e0 europea del carbone e dell'acciaio (CECA). Ideata da Jean Monnet, la CECA (prevista dal cosiddetto piano Schuman, dal nome del ministro degli esteri francese Robert Schuman che la propose al consiglio d'Europa dopo l'ideazione dello stesso Monnet) aveva come funzione primaria quella di risolvere il maggior motivo d'attrito presente sul suolo europeo occidentale: il carbone tedesco. Jean Monnet, infatti, aveva pensato che il primo passo del metodo funzionalista per la futura unificazione federale europea dovesse essere la soluzione della spinosa questione della concorrenza nella produzione dell'acciaio, materiale all'epoca strategico per ogni potenza, che la Germania produceva a costi molto ridotti grazie alle vaste disponibilit\u00e0 di carbone fossile della regione della Ruhr. Il piano Schuman risolveva il problema con la messa in comune di queste risorse e inoltre aveva il vantaggio, per la Germania, di riportare il paese nel giro diplomatico delle grandi potenze. All'istituzione della CECA parteciparono il Benelux, la Germania, la Francia e l'Italia, dando vita a una struttura composta da un'assemblea di controllo di fronte alla quale rispondeva un'Alta Autorit\u00e0 con funzioni esecutive, ma indipendente dagli Stati membri, un comitato dei ministri come raccordo politico con gli stati membri, e una Corte di giustizia per risolvere le controversie. Il trattato istitutivo venne ratificato nel 1951. La CECA fu un vero successo, politico ed economico.\n\u00c8 utile riportarne l'Articolo 2 al fine di rilevare gli obiettivi che venivano proposti:\nDisastro militare.\nLe prime idee per la costruzione di un esercito europeo\u00a0\u2013 o per lo meno per l'istituzione di un coordinamento sulla produzione degli armamenti\u00a0\u2013 risalgono a una nota del governo italiano (ministro degli esteri Carlo Sforza) del maggio del 1950. La reazione degli Stati Uniti manifest\u00f2 un palese disinteresse verso una politica militare di questo genere, che poteva portare l'Europa lontano dalla NATO e quindi fuori dal controllo della Casa Bianca.\nLo scoppio, di l\u00ec a breve, della guerra di Corea, cambier\u00e0 la situazione di partenza: la possibilit\u00e0 che quella guerra fosse solo una manovra preliminare all'invasione sovietica dell'Europa riporta alla ribalta il problema della Germania. Era infatti assodato che la difesa dell'Europa non poteva essere condotta con ragionevoli possibilit\u00e0 di successo senza la partecipazione di un esercito tedesco. Il Consiglio d'Europa, da Strasburgo, vot\u00f2 una mozione a favore della costituzione di un esercito europeo. La NATO, nello stesso periodo, spost\u00f2 la linea da difendere fino all'Elba, rendendo cos\u00ec indispensabile la partecipazione della Germania all'eventuale conflitto.\nLa Francia, visto il successo della CECA e che al riarmo della Germania, proprio in sede atlantica, si era opposta in modo oltremodo netto e secco per bocca del ministro Schuman, si trov\u00f2 ad aver bisogno di una sua proposta da portare avanti onde evitare l'isolamento diplomatico. Per raggiungere questo fine venne ideato da Monnet (e poi presentato da Ren\u00e9 Pleven, primo ministro, e quindi detto piano Pleven) un esercito europeo, da comporsi di 6 divisioni, sotto il comando della NATO e gestito da un \"ministro della Difesa Europeo\", con annesse istituzioni (sostanzialmente ricalcanti quelle della CECA). Questo piano doveva avere la funzione di non ostacolare la formazione di un esercito europeo e nel contempo di evitare un riarmo tedesco che i francesi non avrebbero accettato: tutte le nazioni partecipanti avrebbero \u201cdevoluto\u201d una divisione all'esercito europeo, mantenendo un esercito nazionale, salvo la Germania, che avrebbe dovuto armare solo la divisione dell'esercito integrato.\nLa discussione di questo piano si trascin\u00f2 senza risultati rilevanti per parecchio tempo, finch\u00e9 Monnet e Eisenhower, con il loro accordo, non convinsero De Gasperi a partecipare con maggiore impegno. La proposta del governo italiano, influenzata pesantemente dalle idee di Spinelli (in quel momento vicino a de Gasperi), chiedeva di istituire un'assemblea per la gestione dell'esercito integrato, la quale (secondo l'articolo 38 dello statuto) avrebbe anche dovuto occuparsi di studiare la costituzione di un organo rappresentativo democratico e i poteri da conferirgli.\nLa proposta italiana non sort\u00ec grandi effetti, soprattutto per i dissidi franco-tedeschi, che poterono essere risolti solo dall'ultimatum americano, il quale minacciava di armare un esercito tedesco se non si fosse firmato al pi\u00f9 presto il patto istitutivo della CED, la Comunit\u00e0 Europea di Difesa. Il patto venne firmato e i vincitori restituirono alla Germania la piena sovranit\u00e0 nazionale\u00a0\u2013 era il 1952. Nel frattempo veniva approvata da tutti i partecipanti l'istituzione della CECA e per cavalcare l'onda di questo successo si delegarono all'assemblea di questa (piuttosto che a quella della futura CED) i compiti di cui all'articolo 38 dello statuto della CED.\nRapidamente venne redatto dall'Assemblea della CECA lo statuto della CPE, Comunit\u00e0 politica europea, vero e proprio embrione di una costituzione federale. Ma la CPE non verr\u00e0 mai istituita: i governi impegnati nella faccenda non potranno farlo, in quanto vincolati all'accettazione, da parte dei rispettivi parlamenti, del trattato sulla CED. Francia e Italia non approveranno tale trattato: l'Italia rimander\u00e0 la presentazione al parlamento fino alla decisione francese, e quella francese sar\u00e0 negativa (mediante un espediente procedurale).\nTra le cause della mancata approvazione vi \u00e8 sicuramente la morte di Stalin, che attenua il conflitto fra URSS e occidente capitalista; importantissima parte nella questione ebbero poi i problemi interni della Francia: la guerra in Indocina (che stava andando malissimo) e l'impossibilit\u00e0, per i nazionalisti interni, di accettare il riarmo tedesco. A poco giovarono le brusche pressioni del segretario di stato americano, John Foster Dulles, che aveva sostituito il pi\u00f9 diplomatico Dean Acheson. Il governo radicale e socialista di Pierre Mend\u00e8s-France, che risolse il problema dell'Indocina, prov\u00f2 in seguito a ottenere delle modifiche allo statuto, ma senza successo.\nLa Comunit\u00e0 Economica europea.\nSebbene il metodo della cooperazione intergovernativa avesse contribuito notevolmente in termini di risultati in campo militare, economico e politico, aveva mostrato aspetti di debolezza non indifferenti, primo fra tutti il consenso unanime. Ci furono vari fallimenti, come quello sulla CED poc'anzi evidenziato.\n\u00c8 da queste premesse che parte un processo, incominciato da alcuni Stati membri, che superi i limiti del precedente metodo e passi a un successivo stadio di cooperazione innovativa, una cooperazione comunitaria.\nI principali aspetti di questo metodo sono:\nUn primo rimedio al catastrofico fallimento dell'iniziativa sulla CED fu l'UEO, ottenuta riutilizzando il patto di Bruxelles includendovi Italia e Germania, la quale riacquistava la sovranit\u00e0, requisito essenziale per entrare nella NATO; inoltre la Gran Bretagna tornava a giocare un ruolo sul continente e si impegnava a mantenere reparti sul territorio tedesco.\nLa partecipazione britannica agli affari europei andava per\u00f2 esaurendosi, come poteva ben vedere Monnet, che non era riuscito a far accettare la CECA alla Gran Bretagna. Torn\u00f2 quindi a lavorare su un'Europa \"a sei\", cercando di utilizzare il problema dell'energia atomica come motivo aggregante: in un'Europa a rapido sviluppo economico sarebbe stato essenziale assicurare vaste forniture d'energia. La proposta di Monnet and\u00f2 a unirsi agli studi del ministro degli esteri belga Paul-Henri Spaak su un mercato comune. I Trattati di Roma, istitutivi della CEE (Comunit\u00e0 economica europea) e dell'EURATOM, saranno firmati appunto a Roma nel 1957. Verranno istituiti:\nVenivano inoltre istituiti altri enti, come la Banca europea, il Comitato economico sociale e il Fondo sociale europeo.\nLa Comunit\u00e0 aveva un'architettura istituzionale accuratamente progettata al fine che non fosse dotata di poteri effettivamente sovranazionali: l'esecuzione del programma e il raggiungimento delle tappe erano subordinati all'azione dei singoli governi perch\u00e9 la commissione non aveva un vero e proprio potere esecutivo; il potere era in realt\u00e0 affidato a un consiglio dei ministri che non soggiaceva all'autorit\u00e0 dell'assemblea, la quale\u00a0\u2013 come se non bastasse\u00a0\u2013 era costituita da membri non eletti bens\u00ec nominati dai vari parlamenti nazionali.\nL'approvazione dei due trattati, come sempre, \u00e8 indissolubilmente legata all'atteggiamento francese. Inizialmente i Francesi si dimostrarono interessati all'EURATOM (per questioni sia militari sia economiche) e non alla CEE. La crisi di Suez e il fallimentare intervento militare franco-britannico portarono il governo francese a puntare sulla CEE come strumento di rivalsa. La crisi di Suez sar\u00e0 anche uno dei motivi principali di caduta della Quarta Repubblica, determinando anche la fine del trattato segreto di collaborazione militare tra Francia e Germania per armi atomiche\u00a0\u2013 un motivo in pi\u00f9 per sveltire l'approvazione dei trattati sull'EURATOM e la CEE.\nL'Italia affronter\u00e0 la questione dei trattati in maniera molto superficiale, palesando impreparazione politica, oltre che l'arretratezza storica in campo finanziario ed economico.\nLa CEE, nonostante la delusione di Spinelli che ne criticava gli aspetti gi\u00e0 evidenziati di carenza di poteri e di una propria potest\u00e0 impositiva e fiscale, costruir\u00e0 dei solidi legami economici fra i paesi membri, e il modello, alla fine, si dimostrer\u00e0 vincente.\nL'irruzione in scena di de Gaulle.\nIl generale Charles de Gaulle ritorna sulla scena politica francese nel 1958, come premier, e alla fine del 1959 come capo dello Stato: la Quarta Repubblica \u00e8 crollata sotto il peso del fallimento di Suez e della repressione del nazionalismo algerino \u2013 la Quinta Repubblica \u00e8 ancora instabile e incerta, rischia la guerra civile e l'insurrezione dei militari pi\u00f9 oltranzisti. Il generale non sente di far parte dell'ordine bipolare e desidera rilanciare il ruolo diplomatico e militare di una Francia in palese declino, e doter\u00e0 il paese di un deterrente atomico.\nContemporaneamente diventava primo ministro a Londra il conservatore Harold Macmillan, il quale, rendendosi conto che la Gran Bretagna non era pi\u00f9 una potenza mondiale, ma solo una potenza regionale, e per di pi\u00f9 in difficolt\u00e0 economica, dovr\u00e0 rinunciare ben presto ai suoi tentativi di \"neutralizzare\" la CEE, che si prospettava sempre pi\u00f9 come un gigante commerciale e produttivo. Tra i suoi tentativi rimane l'EFTA (Associazione europea di libero scambio), che comprendeva la Gran Bretagna e alcuni paesi minori.\nNel 1961 veniva eletto presidente degli Stati Uniti d'America John Kennedy, il quale rilanciava una politica \"imperiale\" nel tentativo di imbrigliare le nascenti istituzioni europee sotto la leadership americana, per far s\u00ec che gli Stati Uniti recuperassero anche i loro storici vantaggi commerciali. Si recher\u00e0 anche a Parigi nel tentativo\u00a0\u2013 infruttuoso, nonostante la lunga e accurata preparazione\u00a0\u2013 di dissuadere de Gaulle dal continuare i programmi di armamento atomico. E intanto la Gran Bretagna, costretta da una grave crisi finanziaria, si candider\u00e0 per l'ingresso nella CEE\u00a0\u2013 ingresso ovviamente problematico, a causa dei rapporti particolari con i paesi del Commonwealth (come regolarsi con la tariffa esterna comune dei paesi CEE?) e delle politiche agricole specifiche alle quali Londra non intendeva rinunciare. La candidatura di Londra era comunque appoggiata da Italia e Benelux, che desideravano un alleato per controbilanciare il peso crescente dell'asse Bonn-Parigi, alla cui creazione De Gaulle impegnava infinite risorse diplomatiche.\nIn questo contesto nascevano i primi tentativi di riforma delle istituzioni comunitarie, il cui studio era affidato alla \"Commissione Fouchet\": al problema dell'ingresso della Gran Bretagna si sommava quello della politica agricola comune, futuro tasto dolente di politica economica.\nLa politica agricola comunitaria rappresentava senza dubbio un passaggio importante nei trattati di Roma del 1957, ma da questi non veniva definita con sufficiente chiarezza. Il fine ultimo di questa politica doveva essere quello di ottenere contemporaneamente prezzi sufficientemente bassi per i consumatori e redditi sufficientemente alti per i coltivatori; fu la seconda istanza a essere tutelata meglio, soprattutto per l'impegno francese, dovuto all'alta percentuale di popolazione del paese impegnata nel settore agrario. La politica agricola comune divenne una serie di procedure piuttosto complesse che parte con la definizione, ogni anno, del prezzo comunitario per i beni agricoli. Tutti i beni agricoli invenduti vengono acquistati dalla CEE, la quale rimborsa gli esportatori se il prezzo del mercato mondiale \u00e8 pi\u00f9 basso di quello della CEE; forti dazi doganali proteggevano i produttori interni. Non era proprio un bell'esempio di libero mercato.\nLo Studio della commissione ad hoc ottenne come risultato il cosiddetto \"Fouchet I\", un piano di stampo tradizionale (assemblea parlamentare, commissione esecutiva, consiglio dei ministri). Ma fu rapidamente sostituito dal \"Fouchet II\" che estendeva il potere di queste istituzioni alle decisioni economiche: la possibilit\u00e0 di vedere in pericolo la CEE e la CECA, oltre che la politica difensiva della NATO, portarono tutti i paesi a rigettare questo \u201cpatto di consultazione\u201d. Il generale de Gaulle attribu\u00ec questo rifiuto all'azione diplomatica di Macmillan; e per rappresaglia, nel 1963, poneva il veto francese all'ingresso della Gran Bretagna nella CEE.\nLa politica europea del generale continuer\u00e0 a essere improntata al pi\u00f9 rigoroso anti-atlantismo, e finir\u00e0 per rendere inutile il patto di consultazione franco-tedesco del 1963 fino alla fine della sua presidenza. Solo le consultazioni fra i funzionari francesi e tedeschi della commissione (su singole questioni comunitarie) eviteranno il fermarsi dei lavori. Anzi, in questa fase la CEE compie qualche progresso, convincendo Walter Hallstein, presidente della commissione, ad avanzare delle proposte innovative: la pi\u00f9 importante \u00e8 una sorta di cassa comune della CEE, embrione di autonomia fiscale, da ottenersi mediante i proventi dei diritti doganali. Per il generale questo \u00e8 troppo sovranazionale\u00a0\u2013 ritira i suoi rappresentanti dalla commissione e dal consiglio dei ministri, bloccando di fatto molte decisioni (crisi della sedia vuota). Il loro ritorno, l'anno successivo, sar\u00e0 ottenuto concedendo alla Francia, con il Compromesso di Lussemburgo, di rimandare \"sine die\" l'applicazione delle procedure con voto di maggioranza.\nI problemi degli anni settanta.\nNel 1969 de Gaulle si ritira e viene sostituito da Georges Pompidou, il quale rinuncia a una politica eccessivamente intransigente e convoca una Conferenza all'Aja per dimostrare la buona volont\u00e0 del governo francese: vengono prese le decisioni di allargare la CEE e di definire meglio i regolamenti finanziari, specialmente in rapporto alla politica agricola comune. Quanto alla politica agricola, la CEE sar\u00e0 costretta, a causa delle fluttuazioni monetarie sempre pi\u00f9 ampie e frequenti, ad adottare un sistema di \u00abmontanti compensativi\u00bb, con la funzione di evitare che le fluttuazioni delle monete dei singoli paesi pongano in condizione di vantaggio o svantaggio i produttori.\nNel 1971 si svolgono i negoziati per l'ingresso della Gran Bretagna, riguardanti principalmente l'importazione di latticini neozelandesi, l'integrazione dell'agricoltura inglese nella CEE, e il contributo britannico alle finanze comunitarie. L'integrazione completa \u00e8 da operarsi, progressivamente, in cinque anni. Cos\u00ec nel 1973, con Irlanda e Danimarca, il Regno Unito entra nella CEE.\nSempre nel 1971, Richard Nixon opera un deciso cambiamento di rotta nella politica americana, svalutando il dollaro e imponendo un aumento dei dazi doganali. I paesi europei, che nella conferenza dell'Aja hanno deciso di portare avanti un comune programma fiscale e monetario, non riescono a dare una risposta efficace. Nel 1972, nel tentativo di bloccare le fluttuazioni monetarie, creano il \u00abserpente nel tunnel\u00bb, al fine di controllare l'ampiezza delle fluttuazioni\u00a0\u2013 ma in breve tempo solo poche valute, tra cui il marco, rimarranno all'interno del tunnel. Le decisioni prese al vertice di Parigi sul fondo europeo regionale non verranno applicate se non anni dopo, proprio perch\u00e9 alcuni paesi, come l'Italia, maggiori beneficiari di tale ipotetico fondo, non rispettano le regole per la fluttuazione monetaria.\nNell'autunno del 1973 si aggiunge il problema della crisi petrolifera: l'OPEC rincara il prezzo del petrolio e decreta l'embargo per i paesi filo-israeliani \u2013 l'industria europea, letteralmente costruita all'insegna di un prezzo del petrolio basso e stabile, subisce un gravissimo danno. I paesi della CEE, dopo qualche tentativo di reazione comune, procedono singolarmente nell'affrontare la crisi: la Francia e il Belgio, per esempio, con un imponente programma di costruzione di centrali nucleari, che libereranno i paesi dalla dipendenza dal petrolio. Val\u00e9ry Giscard d'Estaing e Helmut Schmidt, ex ministri delle finanze, sostituiscono Pompidou e Willy Brandt, mentre la Gran Bretagna attraversa una forte crisi economica. Si tengono due vertici, a Dublino e Parigi: si rinegozia la quota di contributi britannici alla CEE; si decide per un'assemblea parlamentare elettiva; si cerca una soluzione alla crisi energetica e monetaria, che riduce la crescita del PIL europeo fino alla met\u00e0 degli anni ottanta e aumenta l'inflazione, che solo nel 1976 comincia a rientrare.\nSi riprende anche a discutere di come imbrigliare le fluttuazioni monetarie dopo il fallimento del \"serpente\". Nasce cos\u00ec il Sistema monetario europeo, fondato sull'ECU, il meccanismo di cambio e la solidariet\u00e0 finanziaria. L'ECU, unit\u00e0 monetaria di riferimento, \u00e8 un valore costruito su un paniere nel quale rientrano le monete di tutti i paesi membri ponderate per il peso che le rispettive economie hanno all'interno della CEE. Il meccanismo di cambio prevede che ogni moneta possa fluttuare tra il +2,25% e il \u20132,25% in rapporto all'ECU preso come valore centrale. I paesi in difficolt\u00e0 sarebbero stati aiutati dalle banche centrali degli altri. La Gran Bretagna non entrer\u00e0 nello SME, Italia e Irlanda lo faranno dopo una difficile negoziazione: l'Italia otterr\u00e0 temporaneamente una banda di oscillazione del 6%.\nIl 29 aprile 1976 i partiti cristiani dell'Europa fondano il Partito Popolare Europeo. I partiti nazionali fondatori sono: l'italiana Democrazia Cristiana, gli olandesi Partito Popolare Cattolico, Unione Storica Cristiana e Partito Rivoluzionario, il lussemburghese Partito Popolare Cristiano Sociale, i tedeschi Unione Cristiano-Democratica e Unione Cristiano-Sociale, i francesi Centro Democratico e Unione Centrista del Progresso, i belgi Partito Popolare Cristiano e Partito Sociale Cristiano e l'irlandese Fine Gael.\nRidimensionamento.\nLa scena comunitaria dei primi anni ottanta \u00e8 dominata dalla crisi dei rapporti tra la Gran Bretagna e la CEE: il governo conservatore di Margaret Thatcher, eletto nel 1979, pretende di dover contribuire in minor misura alle finanze della politica agricola comune. La CEE, per almeno due anni, si impegner\u00e0 a coprire parte del deficit britannico; rimane il problema della politica agricola, che assorbe finanze immense e rende difficile qualunque riforma dell'assetto della comunit\u00e0.\nNel 1979 viene anche eletto il Parlamento europeo, seppur con diverse modalit\u00e0 che variano da paese a paese. Il parlamento, privo di reali poteri (pu\u00f2 respingere il progetto di bilancio del consiglio, come in effetti avvenne, ma il consiglio pu\u00f2 continuare a spendere ugualmente) sar\u00e0 comunque l'organo dal quale usciranno i progetti di riforma e le proposte per la loro attuazione. Partecipa al voto per il primo parlamento europeo il 63% della popolazione europea. Il parlamento risult\u00f2 essere diviso nel seguente modo: il Gruppo Socialista 133 seggi, il Partito Popolare Europeo 107 seggi, i Democratici Europei 64 seggi, il Gruppo Comunista 44 seggi, il Gruppo Liberale e Democratico 40 seggi, i Democratici Progressisti Europei 22 seggi, i restanti non iscritti 18 seggi, per un totale di 410 seggi.\nImportante sotto questo profilo \u00e8 il contributo di Altiero Spinelli e del suo \"Club del coccodrillo\", che riuscir\u00e0 a fare istituire una commissione per studiare una vasta riforma delle competenze del parlamento, dalla quale nascer\u00e0 un progetto per una nuova ripartizione dei poteri e un nuovo trattato.\nIl progetto viene ignorato dai vertici successivi; tali vertici risolvono per\u00f2 il problema dei contributi britannici, trovando un compromesso e concedendo prestiti al disastrato bilancio di Londra. Anche le politiche agricole vengono ridiscusse, soprattutto in relazione al principio del \"giusto ritorno\", ottenendo cos\u00ec le seguenti riforme:\nOltre alla riduzione della produzione agricola, si approva l'erogazione fondi per sostenere la riduzione programmata dell'industria siderurgica.\nNel 1980 gli olandesi Partito Popolare Cattolico, Unione Storica Cristiana e Partito Rivoluzionario, uniti gi\u00e0 in una federazione, si fondono nell'Appello Cristiano Democratico, che presto entrer\u00e0 nel Partito Popolare Europeo.\nIl 1\u00ba gennaio 1981 la Grecia fa il suo ingresso nella CEE.\nTra il 14 e il 17 giugno del 1984 si svolsero le elezioni per il secondo rinnovo del Parlamento europeo. L'affluenza alle urne fu del 61%. Il Gruppo Socialista ottenne 130 seggi, il Partito Popolare Europeo 110 seggi, i Democratici Europei 50 seggi, il Gruppo Comunista 41 seggi, il Gruppo Liberale e Democratico 31 seggi, l'Alleanza Democratica Europea 29 seggi, il Gruppo Arcobaleno 20 seggi, le Destre Europee, formato per la prima volta e costituito dal francese Front National, dal tedesco Die Republikaner e dal belga Vlaams Belang, 16 seggi e gli altri non-iscritti 7 seggi, per un totale di 434 seggi.\nL'atto unico europeo.\nDalla met\u00e0 degli anni ottanta si registra l'uscita della CEE dalla crisi economica e dall'instabilit\u00e0 monetaria, nonch\u00e9 la ripresa dell'impegno\u00a0\u2013 da parte di molti paesi\u00a0\u2013 per portare avanti con seriet\u00e0 il processo di integrazione. La commissione, presieduta da Jacques Delors (figura dello stampo di Monnet) prepara un \u201clibro bianco\u201d in cui si elencano i difetti del mercato comune e le soluzioni auspicabili. \u00c8 infatti evidente che l'integrazione economica non sia stata completata: ci sono ancora barriere finanziarie \u201cdi ritorno\u201d sotto forma di sovvenzioni e rimborsi, impedimenti al commercio ottenuti tramite legislazioni in materia sanitaria e controlli non giustificati, il mercato dei servizi e degli appalti pubblici \u00e8 altamente in contrasto con le norme di un libero mercato.\nNel 1985 si tiene, in un'atmosfera discretamente ottimista e con tante proposte sul tavolo dei negoziati, il vertice di Milano. Su richiesta di Bettino Craxi, Presidente del Consiglio italiano, per la prima volta si vota con un normale voto di maggioranza e non all'unanimit\u00e0. Grazie a questa decisione\u00a0\u2013 molto criticata ma anche molto elogiata dalla stampa e dal mondo della politica\u00a0\u2013 si approva un progetto per dei futuri trattati sulla cooperazione in politica estera.\nDa questa conferenza partono i tentativi, portati avanti con impegno da Delors, per unificare i vari dossier e documenti in un Atto unico europeo in vista dell'Unione, cosa che verr\u00e0 ottenuta eliminando il voto di maggioranza (che rimane solo per le decisioni relative al mercato comune) e delle disposizioni sull'unione monetaria\u00a0\u2013 queste concessioni eviteranno una rottura con la Gran Bretagna. Tutti i paesi firmeranno l'atto unico nella sua stesura iniziale, anche l'Italia che pi\u00f9 si era dimostrata critica e che avrebbe preferito una svolta pi\u00f9 decisa in senso federalista. L'atto unico \u00e8 un passo verso l'integrazione della politica estera, che rimarr\u00e0 comunque ancora a lungo uno dei punti deboli della comunit\u00e0.\nPer l'applicazione del trattato la commissione si mette in moto e nel giro di tre anni la maggior parte degli obiettivi definiti nel libro bianco sono stati raggiunti; vengono inoltre ridefinite le basi su cui pagare il contributo alla CEE e (ancora una volta) la politica agricola. Si istituisce anche una commissione di studio sull'unione monetaria, presieduta dallo stesso Delors\u00a0\u2013 il suo studio avr\u00e0 un effetto di accelerazione notevole sull'integrazione fiscale e porter\u00e0 rapidamente alla definizione di un programma per l'unificazione monetaria. Su questa unificazione monetaria, e in particolare sulla Banca centrale europea, alcuni governi, tra cui quello italiano, faranno molte obiezioni, giustificate dal problema di dover colmare un netto divario istituzionale.\nIl 1\u00ba gennaio 1986 Spagna e Portogallo entrano nella CEE.\nTra il 15 e il 18 giugno 1989 la popolazione europea \u00e8 chiamata a votare per il terzo rinnovo del parlamento europeo, dove ha partecipato il 58.50% della popolazione. Il parlamento europeo risulta essere diviso nel seguente modo: Gruppo Socialista 180 seggi, Partito Popolare Europeo 121 seggi, Gruppo Liberaldemocratico e Riformista 49 seggi, Gruppo per la Sinistra Europea 42 seggi, Democratici Europei 34 seggi, Gruppo Verde 30 seggi, Alleanza Democratica Europea 20 seggi, Destre Europee 17 seggi, Gruppo Arcobaleno 13 seggi e gli altri non-iscritti 27 seggi, per un totale di 518 seggi.\nContemporaneamente si affacciava il problema della riunificazione tedesca: Erich Honecker e i dirigenti della DDR erano stati tolti dalla scena e il potere post-comunista non sembrava destinato a durare a lungo; la CEE temeva che la riunificazione portasse la Germania lontano dalla comunit\u00e0, a interessarsi dei tradizionali affari mitteleuropei; rimaneva, per di pi\u00f9, il problema dell'approvazione da parte della dirigenza sovietica di Gorba\u010d\u00ebv. Ma Helmut Kohl, sostenendo la disastrata economia dell'URSS e appoggiando in pieno i progetti di unit\u00e0 monetaria, riusc\u00ec a ottenere il consenso sia di Gorba\u010d\u00ebv sia della CEE alla riunificazione tedesca.\nL'Europa che va verso il trattato di Maastricht \u00e8 un'Europa che ha finalmente completato l'integrazione dei mercati\u00a0\u2013 grazie anche a una paziente riforma delle leggi dei singoli stati per renderle compatibili con il progetto del \u201clibro bianco\u201d \u2013 e che va verso l'integrazione monetaria, nonostante abbia deciso di rinviare la fondazione della Banca centrale europea; \u00e8 un'Europa che continua a fare i conti con l'opposizione britannica, smorzata ma non messa a tacere dalla caduta della Thatcher. L'Italia, in questa situazione, si caratterizza come un paese che far\u00e0 enormi sforzi per ridurre il suo disastroso disavanzo di bilancio per poter rientrare nei parametri del futuro trattato.\nI trattati europei.\nIl trattato di Maastricht.\nIl 7 febbraio 1992 viene firmato il Trattato di Maastricht.\nIl trattato introduce due politiche di cooperazione nuove di zecca: CGAI (giustizia e affari interni) e PESC (politica estera e sicurezza comune); queste si aggiungono alla Comunit\u00e0 europea (risultante delle istituzioni precedenti, CEE, CECA ed EURATOM). Su questa serie di istituzioni si deve fondare l'Unione europea.\nIl trattato definisce\u00a0\u2013 come definite d'altra parte negli studi della commissione di Delors\u00a0\u2013 le tappe per l'unificazione monetaria. All'unit\u00e0 monetaria saranno ammessi i paesi che garantiranno stabilit\u00e0 della moneta, bassa inflazione e bassi tassi d'interesse, disavanzo di bilancio inferiore al 3% del PIL e debito pubblico inferiore al 60% del PIL.\nL'UE ha competenze pi\u00f9 ampie della vecchia CEE e si avvale del principio di sussidiariet\u00e0.\nLa PESC ha come obiettivo quello di portare l'Europa a formulare una politica di difesa comune che in futuro possa anche diventare una difesa comune vera e propria; quello di promuovere la pace internazionale e difendere i valori comuni e gli interessi fondamentali dell'indipendenza europea; inoltre mettere in atto un collegamento fra l'UE e l'UEO.\nIl CGAI fissa i parametri per la collaborazione intergovernativa nei settori giudiziari e di polizia.\nLa cittadinanza europea si aggiunge alla cittadinanza nazionale\u00a0\u2013 \u00e8 cittadino europeo chiunque sia cittadino di uno degli stati membri.\nCon il trattato di Maastricht la forma istituzionale dell'UE raggiunge una certa stabilit\u00e0, ed \u00e8 presumibile che manterr\u00e0 questa forma per un buon periodo di tempo.\nA differenza di un usuale stato moderno, l'UE si caratterizza per l'assenza del principio di separazione dei poteri: i poteri, piuttosto che essere divisi fra organi diversi, vengono esercitati in maniera congiunta da pi\u00f9 organi. La struttura delle istituzioni \u00e8 la seguente:\nLa Commissione \u00e8 il principale organo esecutivo e propositivo: si preoccupa dell'applicazione dei trattati e dell'esecuzione delle disposizioni legislative (le quali nascono dal rapporto Consiglio-Parlamento-Commissione) ed \u00e8 costituita da rappresentanti dei paesi membri.\nIl potere legislativo dell'Unione prevale sulle legislazioni nazionali e si manifesta in quattro atti giuridici differenti:\nLa Commissione, inoltre, deve preparare il bilancio annuale e presentarlo al parlamento.\nIl Parlamento ha anche l'importante funzione di rappresentare tutti i popoli d'Europa e di esprimere un parere su tutte le proposte della Commissione. Con un voto a maggioranza qualificata pu\u00f2 anche costringere la Commissione a dare le dimissioni.\nIl Consiglio \u00e8 al giorno d'oggi un organo permanente, che ha tra le sue funzioni quella di trovare un punto d'equilibrio fra le varie istanze nazionali nel processo decisionale.\nTra il 9 e il 12 giugno 1994 i cittadini europei sono stati chiamati a votare per il quarto rinnovamento del parlamento europeo, dove ha partecipato il 56.80% della popolazione europea. Tuttavia l'anno dopo i cittadini di Austria, Svezia e Finlandia hanno potuto eleggere ulteriori parlamentari. Il Partito del Socialismo Europeo ottenne 198 seggi, il gruppo Partito Popolare Europeo - Democratici Europei 157 seggi, il Partito Europeo dei Liberali, Democratici e Riformatori 43 seggi, il gruppo di estrema-sinistra 28 seggi, il gruppo conservatore 27 seggi, il gruppo Unione per l'Europa delle Nazioni 27 seggi, i Verdi Europei - Alleanza Libera Europea 23 seggi, l'Alleanza Radicale Europea 19 seggi, il gruppo dei partiti euro-scettici 19 seggi e gli altri non-iscritti 27 seggi.\nIl 1\u00ba gennaio 1995 Austria, Svezia e Finlandia entrano nell'Unione europea.\nI nuovi trattati.\nLa storia dell'integrazione europea non si \u00e8 fermata con la firma del Trattato di Maastricht.\nAlla fine degli anni novanta si assiste al tentativo di \"andare oltre Maastricht\": i paesi membri sono consapevoli della necessit\u00e0 di approfondire l'integrazione, soprattutto nei due nuovi \"pilastri\" introdotti appunto con il Trattato che ha visto nascere l'UE.\nLa storia vede un tentativo di revisione generale (gi\u00e0 previsto alla firma di Maastricht), riuscito parzialmente nel 1997 con l'approvazione del Trattato di Amsterdam. Le innovazioni contenute vanno in direzione di rafforzare l'unione politica, con nuove disposizioni nelle politiche di Libert\u00e0, sicurezza e giustizia, compresa la nascita della cooperazione di polizia e giudiziaria in materia penale, oltre all'integrazione degli Accordi di Schengen. Altre disposizioni chiarificano l'assetto della Politica estera e di sicurezza comune, con la quasi-integrazione dell'UEO, mentre viene data una rinfrescata (insufficiente) al sistema istituzionale, in vista dell'adesione dei nuovi membri dell'est.\nProprio l'insoddisfazione in questo campo, spinge i capi di Stato e di governo a prospettare subito un'ulteriore modifica del sistema istituzionale \"prima che l'Unione conti venti membri\".\nLa trattativa si traduce in un mezzo fallimento: nel Trattato di Nizza del 2001 vengono adottate le disposizioni \"minime\" che permettano alle istituzioni (pensate per 6 membri) di funzionare a 27 membri: nuova ponderazione dei voti nel Consiglio dell'Unione europea, modifica della composizione della Commissione europea, estensione della procedura di codecisione e modifica del numero di deputati al Parlamento europeo per ogni Stato membro, estensione del voto a maggioranza qualificata per una trentina di nuovi titoli.\nIl Consiglio europeo fa per\u00f2 propria la Dichiarazione di Laeken fa partire un dibattito pi\u00f9 ampio e pi\u00f9 approfondito sull'avvenire dell'Unione europea che sfocia nella Convenzione europea.\nIntanto il Partito Popolare Europeo si apre ai partiti liberali e conservatori, infatti il 1998 vede l'entrata in esso dello spagnolo Partito Popolare e dell'italiana Forza Italia.\nL'euro.\nNel 1999, 11 degli allora 15 paesi membri dell'Unione europea, facenti parte del Sistema Monetario Europeo, hanno adottato una moneta unica: l'euro.\nTra il 10 e il 13 giugno 1999 i cittadini europei sono stati chiamati a votare per il quinto rinnovo del parlamento europeo, dove ha partecipato il 49.80% della popolazione europea. Il gruppo Partito Popolare Europeo - Democratici Europei ottiene 233 seggi, il Partito del Socialismo Europeo 180 seggi, l'Alleanza dei Democratici e dei Liberali per l'Europa 50 seggi, il gruppo I Verdi/Alleanza Libera Europea, costituito dalla Federazione Europea dei Partiti Verdi e dall'Alleanza Libera Europea, 48 seggi, il gruppo Sinistra Unitaria Europea - Sinistra Verde Nordica 42 seggi, l'Unione per l'Europa delle Nazioni, il gruppo conservatore, 31 seggi, l'Europa delle democrazie e delle differenze, costituito per l'occasione dal danese Movimento di Giugno, dai francesi Chasse, P\u00eache, Nature, Traditions e Combattenti per la Sovranit\u00e0, dall'olandese ChristenUnie, dal Partito di Indipendenza del Regno Unito, dalla Lega delle Famiglie Polacche e dall'italiano Partito euro-scettico, 16 seggi e gli altri non iscritti 8 seggi, per un totale di 626 seggi.\nNel 2000 La Margherita, nata dall'unione del Partito Popolare Italiano, Rinnovamento Italiano e I Democratici, entra nel Partito Popolare Europeo.\nNel 2001, con la Grecia, i Paesi dell'eurozona sono diventati 12.\nLe monete e banconote denominate in euro hanno incominciato a circolare nel 2002.\nInvece tra il 31 gennaio e il 1\u00ba febbraio si costituisce l'Alleanza della Sinistra Verde Nordica dal danese Partito Popolare Socialista, dal finlandese Alleanza di Sinistra, dall'islandese Sinistra-Movimento Verde, dal norvegese Partito di Sinistra Socialista e dallo svedese Partito di Sinistra.\nIl Partito della Sinistra Europea nasce a Roma, l'8 e 9 maggio 2004, con un congresso fondativo che vede la partecipazione di oltre 300 delegati in rappresentanza di 16 formazioni politiche di sinistra, comuniste, socialiste e rosso-verdi di tutta Europa, ai quali in seguito si aggiungeranno altri due partiti, quali il Partito Comunista d'Austria, il Partito Comunista belga, il Partito del Socialismo Democratico ceco, il Partito della Sinistra Estone, il Partito Comunista Francese, il Partito della Sinistra tedesco, la Coalizione greca, il Partito della Rifondazione Comunista italiano, La Sinistra lussemburghese, il Blocco di Sinistra portoghese, il Partito dell'Alleanza Socialista rumeno, Rifondazione Comunista Sammarinese, gli spagnoli di Sinistra Unita, Partito Comunista di Spagna e Sinistra Unita e Alternativa, il Partito Svizzero del Lavoro, il Partito del Lavoro Ungherese e il Partito della Libert\u00e0 e della Solidariet\u00e0 turco. Nel congresso viene eletto presidente all'unanimit\u00e0 Fausto Bertinotti. Il congresso rappresenta il culmine di due anni di incontri preparatori per costruire una proposta condivisa di statuto e manifesto, e viene convocato dopo che a Berlino, nel gennaio dello stesso anno, era stato lanciato l'appello per la fondazione del partito, in un meeting ospitato dal PDS in occasione dell'anniversario dell'uccisione di Rosa Luxemburg. Ma la proposta della costruzione di un soggetto politico che riunisse la sinistra antagonista e di alternativa continentale era gi\u00e0 dibattuta da diversi anni, e ha trovato nuovo impulso grazie alla spinta dei movimenti e all'esperienza dei social forum europei.\nNell'aprile 2004, nel corso di riunioni tra i rappresentanti di alcuni partiti membri del Partito Popolare Europeo, per iniziativa di Fran\u00e7ois Bayrou, presidente dell'Unione per la Democrazia Francese, e di Francesco Rutelli, presidente della Margherita, vengono gettate le basi per costruire insieme un nuovo partito europeo, europeista, n\u00e9 conservatore n\u00e9 socialista, in aperta dissidenza con il PPE, di cui denunciano la deriva conservatrice ed euroscettica e l'abbandono dei valori originari, come il federalismo europeo e l'economia sociale di mercato. Il 17 giugno 2004 Fran\u00e7ois Bayrou e Francesco Rutelli annunciano, in una conferenza stampa congiunta al Parlamento europeo, che fonderanno un nuovo partito europeo sul modello statunitense dal nome Partito Democratico Europeo. Nel corso dell'assemblea generale costitutiva del 13 luglio 2004 Romano Prodi, allora presidente uscente della Commissione Europea, viene nominato presidente onorario del PDE, mentre Fran\u00e7ois Bayrou e Francesco Rutelli assumono la presidenza. Marielle de Sarnez viene nominata segretario generale. Il 9 dicembre 2004 si svolge a Bruxelles il Congresso costitutivo del Partito Democratico Europeo. Oltre all'Unione per la Democrazia Francese e alla Margherita vi aderiscono il Movimento belga dei Cittadini per il Cambiamento, il ceco Patto del Cambiamento, il cipriota Partito Europeo, il lituano Partito Laburista, lo spagnolo Partito Nazionalista Basco e l'Alleanza Popolare dei Democratici Sammarinesi.\nNel 2007, con la Slovenia, i Paesi dell'eurozona sono diventati 13.\nNel 2008, anche Cipro e Malta hanno adottato la divisa comune: l'eurozona contava 15 paesi.\nNel 2009, con l'ingresso della Slovacchia, i Paesi dell'eurozona erano 16.\nAnche l'Estonia, nel 2011 ha fatto il suo ingresso nell'eurozona, nel 2014 la Lettonia e nel 2015 la Lituania. Ora l'eurozona conta 19 membri.\nL'allargamento dell'UE.\nNel 2004, \u00e8 avvenuto un fatto di portata storica: la fine della divisione tra Europa occidentale ed Europa orientale \u00e8 stata formalmente sancita, a 15 anni dalla caduta del muro di Berlino, dall'ingresso nell'Unione europea di 7 paesi dell'ex blocco sovietico (Estonia, Lettonia, Lituania, Polonia, Repubblica Ceca, Slovacchia e Ungheria), pi\u00f9 Cipro, Malta e Slovenia. L'adesione formale \u00e8 avvenuta grazie al Trattato di Atene.\nNel 2007 un nuovo allargamento ha portato all'ingresso di Romania e Bulgaria nella Ue, attraverso il Trattato di Lussemburgo. Dal 1\u00ba luglio 2013 anche la Croazia \u00e8 entrata a far parte dell'Unione Europea.\nMacedonia del Nord e Turchia sono invece i paesi che hanno avviato trattative ufficiali per l'adesione all'Unione e che sono quindi candidati all'ingresso nella stessa, pur non essendo stata ancora determinata una data certa di adesione; per quanto riguarda la Turchia, poi, l'adesione all'UE \u00e8 subordinata al rispetto di requisiti particolari e, comunque, non \u00e8 prevista prima del 2014. Il 16 luglio 2009 anche l'Islanda ha chiesto di aderire all'Unione europea.\nLa Costituzione europea.\nL'Allargamento, che ha portato l'UE da 15 a 28 stati membri, ha posto la necessit\u00e0 di una revisione dell'assetto istituzionale dell'Unione. La Convenzione europea - a tale scopo convocata - ha cos\u00ec portato alla stipula del Trattato che istituisce una Costituzione per l'Europa: un fatto di grande importanza che imprime uno slancio verso un ulteriore coordinamento delle politiche, ma che in realt\u00e0 non crea uno Stato federale n\u00e9 una confederazione, poich\u00e9 il termine costituzione implica la volont\u00e0 \"costituente\" di un sistema basato su una comunit\u00e0 di diritto.\nIl testo approvato dalla Convenzione europea altro non \u00e8 che un trattato internazionale: con lo stesso non viene istituito un nuovo Stato federale n\u00e9 vengono privati i singoli stati membri della loro identit\u00e0 nazionale.\nQuesto aspetto \u00e8 stato sottolineato anche da alcuni dei membri della stessa Convenzione: Giuliano Amato, vicepresidente della Convenzione europea, ha infatti dichiarato che la scelta del titolo di \"Trattato che adotta una costituzione per l'Europa\" non \u00e8 stata delle pi\u00f9 felici ed \u00e8, anzi, fuorviante della vera natura del trattato.\nCritiche alla Costituzione europea vengono poi da pi\u00f9 parti: alcuni, come ad esempio i partiti micronazionalisti, rifiutano a priori questo come qualunque altro testo che comporti una maggiore integrazione degli stati a livello sovranazionale. Per il motivo opposto, c'\u00e8 chi invece, come ad esempio i movimenti federalisti, vede il testo adottato solo come un primo passo nella direzione di una vera costituzione, considerando l'attuale testo solo come unione e blanda evoluzione dei trattati preesistenti: un testo che avrebbe il difetto di limitarsi a descrivere l'esistente senza spingersi nella definizione di un nuovo ordinamento politico.\nI lavori della Convenzione si aprono ufficialmente il 28 febbraio 2002 e si chiudono il 10 luglio 2003.\nIl Trattato di Lisbona.\nLa Costituzione europea per\u00f2 non entrer\u00e0 mai in vigore: il processo di ratifica si \u00e8 interrotto quando il 54,7% dell'elettorato francese ha scelto di non sottoscrivere il Trattato.\nIn seguito al \"No\" espresso, tramite referendum, da Francia e Paesi Bassi all'attuazione della Costituzione Europea, nel 2005, i membri fondatori dell'Alleanza dei Democratici Indipendenti in Europa hanno deciso di dotarsi di una struttura di cooperazione di scambio per rappresentare \"un'altra Europa\", alternativa alla tecnocrazia che viene definita \"incapace di fronteggiare le sfide del secolo\". \u00c8 contrario alla creazione di una democrazia europea sovranazionale (obiettivo considerato \"impossibile\"). I partiti membri sono il ceco Democratici Indipendenti, il francese Movimento per la Francia, il greco Raggruppamento Popolare Ortodosso, il polacco Lega delle Famiglie Polacche e il nord-irlandese Voce unionista tradizionale. Esperienza che si concluder\u00e0 il 31 dicembre 2008.\nLa risposta \u00e8 stato un \"periodo di riflessione\" durato due anni in cui si \u00e8 cercato di \"elaborare il lutto\" e di capire come uscire dalla crisi. Il bandolo della matassa \u00e8 stato sbrogliato da Angela Merkel che ha impostato la sua presidenza (strategica perch\u00e9 immediatamente successiva all'elezione del nuovo capo di Stato francese Nicolas Sarkozy) con l'obiettivo di far \"rivivere\" la costituzione.\nIl risultato \u00e8 arrivato al vertice di Bruxelles tra il 21 e il 23 giugno 2007 nel quale si \u00e8 arrivati a un accordo sul nuovo Trattato di riforma. L'accordo recepisce gran parte delle innovazioni contenute nella Costituzione, anche se con alcune modifiche per togliere il carattere costituzionale al testo e meccanismi per alcuni paesi di \"chiamarsi fuori\" da politiche comuni.\nDopo una Conferenza intergovernativa lampo si prevedeva la firma del trattato entro l'anno con un breve periodo di ratifica (in prevalenza con metodo parlamentare) in modo da fare entrare in vigore il nuovo trattato entro le elezioni europee del 2009. Il no dell'Irlanda al primo referendum del 12 giugno 2008 ha ritardato il processo, sbloccato con il s\u00ec al secondo referendum del 2 ottobre 2009. Il Trattato \u00e8 entrato in vigore il 1\u00ba dicembre 2009."}
{"id": "124788", "revid": "15756", "url": "https://it.wikipedia.org/wiki?curid=124788", "title": "Battaglia di Lipsia", "text": "La battaglia di Lipsia (16-19 ottobre 1813), conosciuta anche come la battaglia delle nazioni (\"V\u00f6lkerschlacht bei Leipzig\" in tedesco), fu lo scontro pi\u00f9 grande, in termini di forze impegnate e di perdite subite dalle due parti, verificatosi durante le guerre napoleoniche e una delle sconfitte decisive subite da Napoleone Bonaparte.\nDetermin\u00f2 la disfatta francese nella campagna di Germania, costrinse l'imperatore a una difficile ritirata fino in Francia e provoc\u00f2 il crollo definitivo del sistema di alleanze organizzato da Napoleone in Europa. La battaglia, combattuta con grande accanimento dalle due parti, vide per la prima volta la partecipazione contemporanea sul campo della massa degli eserciti delle potenze europee continentali anti-francesi (Russia, Prussia, Austria e Svezia) e il suo esito venne determinato soprattutto dalla netta superiorit\u00e0 numerica dei coalizzati.\nNapoleone, nonostante la sua difficile situazione strategica complessiva, fu in grado inizialmente di concentrare pi\u00f9 rapidamente le forze e sferr\u00f2 una serie di attacchi il 16 ottobre che misero in forte difficolt\u00e0 le armate austro-russo-prussiane schierate a sud di Lipsia, ma l'afflusso continuo di nuove truppe dei coalizzati da nord, nord-est ed est, imped\u00ec una vittoria decisiva francese il primo giorno di battaglia. Nei giorni seguenti i francesi pur battendosi validamente in tutti i settori vennero progressivamente respinti verso Lipsia dalle preponderanti forze coalizzate. Il 19 ottobre Napoleone ordin\u00f2 la ritirata generale durante la quale i francesi subirono forti perdite di uomini, armamenti e materiali, soprattutto a causa della distruzione prematura del ponte sul fiume Elster a Lindenau.\nAntefatti.\nPrima fase della campagna di Germania.\nIl 5 dicembre 1812 Napoleone Bonaparte aveva ceduto il comando dei resti della Grande Armata, ormai irrimediabilmente distrutta al termine della catastrofica campagna di Russia ed era ripartito in slitta per Parigi; nonostante l'enorme gravit\u00e0 del disastro, l'imperatore non era affatto rassegnato, contava di organizzare rapidamente in Francia un nuovo esercito e ritornare in primavera sulla linea della Vistola dove riteneva che Gioacchino Murat, che aveva assunto il comando in sua assenza, avrebbe potuto fermare i russi.\nLa realt\u00e0 era molto diversa; l'esercito francese di Russia non esisteva pi\u00f9 e Murat, scoraggiato e depresso, non era in grado di controllare la situazione con i miseri resti della Grande Armata; inoltre il generale prussiano Ludwig Yorck defezion\u00f2 con le sue truppe, firm\u00f2 la famosa convenzione di Tauroggen con i russi e collabor\u00f2 con l'esercito dello zar. Alessandro I era determinato a continuare la guerra e desiderava ardentemente assumere il ruolo di liberatore dell'Europa dalla tirannia napoleonica; il 23 dicembre 1812 era arrivato a Vilnius e ordin\u00f2 subito di continuare le operazioni ed entrare in Polonia e Prussia. I russi entrarono a Varsavia il 9 febbraio 1813 e a Pozna\u0144 il 12 febbraio, senza incontrare grande resistenza, i resti dell'esercito francese, passati al comando del principe Eugenio, ripiegarono dietro la linea del fiume Oder.\nLa situazione francese divenne ancor pi\u00f9 difficile a causa della defezione della Prussia, innescata dall'inattesa decisione del generale Yorck a Tauroggen e conclusa dopo qualche incertezza dal re Federico Guglielmo III che, sotto la pressione delle correnti nazionalistiche tra gli intellettuali e l'esercito, firm\u00f2 con la Russia il 28 febbraio 1813 il trattato di Kalisz. Alessandro si incontr\u00f2 con il re di Prussia il 15 marzo e il giorno seguente venne dichiarata formalmente la guerra alla Francia. L'afflusso dell'esercito prussiano in aiuto dei russi fu di grande importanza, e i francesi dovettero evacuare Berlino fin dal 3 marzo, mentre i russo-prussiani entrarono ad Amburgo e Dresda il 18 marzo; il principe Eugenio venne respinto dietro l'Elba e la Saale.\nNonostante il succedersi di notizie disastrose e la costituzione della Sesta coalizione contro di lui, Napoleone non era affatto rassegnato alla sconfitta; al contrario, giunto in Francia aveva dispiegato grande energia per organizzare un nuovo esercito con reclute giovani e alcuni reparti veterani richiamati dalla guerra di Spagna. Il 15 aprile 1813 l'imperatore ripart\u00ec da Parigi e raggiunse la sua nuova armata che si raggrupp\u00f2 dietro la Saale con i resti delle forze del principe Eugenio. Napoleone, disponeva di soldati e al momento aveva la superiorit\u00e0 numerica locale sulle armate russo-prussiane. Le prime battaglie furono favorevoli a Napoleone che manovr\u00f2 con grande abilit\u00e0 in direzione di Lipsia e sconfisse gli avversari nella battaglia di L\u00fctzen il 2 maggio 1813. La vittoria tuttavia non fu decisiva; i russo-prussiani mostrarono notevole combattivit\u00e0 e ripiegarono dietro la Sprea infliggendo forti perdite all'inesperto esercito francese.\nNapoleone fece un nuovo tentativo di ottenere una vittoria risolutiva il 20-21 maggio 1813 nella battaglia di Bautzen; a causa soprattutto di alcuni errori di esecuzione tattica da parte francese, anche questa nuova manovra non raggiunse i risultati attesi dall'imperatore. I russo-prussiani furono sconfitti, ma evitarono di nuovo la disfatta e ripiegarono ancora verso est, abbandonando Breslavia, e si misero al riparo in Slesia. La posizione strategica dei coalizzati era ancora pericolosa e i francesi mantenevano la superiorit\u00e0 numerica, ma Napoleone prefer\u00ec rinunciare per il momento a continuare le operazioni e il 25 maggio propose, tramite Armand Augustin Louis de Caulaincourt, un armistizio che venne concluso il 4 giugno a Pleisswitz. L'imperatore riteneva erroneamente di trarre vantaggio dalla pausa delle operazioni; contava di rafforzare notevolemente il suo esercito e di riuscire a impedire l'entrata in guerra dell'Impero austriaco che aveva fino a quel momento tenuto una posizione ambigua; egli sperava anche di aprire trattave separate con la Russia.\nSeconda fase della campagna di Germania.\nDurante l'armistizio firmato a Pleisswitz il 4 giugno 1813 la situazione francese invece peggior\u00f2 in modo decisivo; le nazioni alleate consolidarono la loro unione e la stessa Gran Bretagna intervenne sul continente concludendo trattati di alleanza formali con la Prussia il 14 giugno e con la Russia il 15 giugno; inoltre soprattutto l'Impero austriaco fece finalmente la sua scelta di campo definitiva. Klemens von Metternich, il cancelliere austriaco, cerc\u00f2 ancora di destreggiarsi nel timore di un eccessivo rafforzamento in Europa della Russia di Alessandro I in caso di crollo totale dell'Impero napoleonico; egli quindi concluse il 27 giugno un trattato di alleanza con Prussia e Russia ma con la clausola che sarebbe diventato operante solo in caso di rifiuto di Napoleone della mediazione austriaca per ricercare una pace concordata che mantenesse un equilibrio tra le potenze europee.\nIl 26 giugno Metternich si rec\u00f2 a Dresda per incontrare Napoleone e illustrare la sua proposta di mediazione; fu un incontro burrascoso in cui l'imperatore perse il controllo dei suoi nervi e replic\u00f2 bruscamente alle parole del cancelliere austriaco che invece si mantenne calmo e ribatt\u00e9 freddamente a Napoleone affermando che in caso di fallimento della mediazione l'Austria sarebbe entrata in guerra a fianco dei coalizzati. Dopo questo violento alterco, nei giorni seguenti Napoleone sembr\u00f2 pi\u00f9 disponibile e accett\u00f2 di inviare suoi rappresentanti al congresso di Praga che si apr\u00ec effettivamente il 12 luglio ma che non condusse ad alcun risultato. I coalizzati si mantennero intransigenti e lo stesso Napoleone prefer\u00ec guadagnare tempo ma non si dimostr\u00f2 disposto a cedere. Il 10 agosto, Metternich chiuse il congresso, accusando Napoleone di aver rifiutato le sue condizioni di mediazione e due giorni dopo l'Impero austriaco dichiar\u00f2 guerra e l'esercito si un\u00ec alle armate russo-prussiane, rafforzando in modo decisivo la coalizione.\nIl piano alleato di guerra era stato discusso fin dal 12 luglio a Trachenberg, dove lo zar Alessandro aveva riunito gli altri sovrani e i comandanti degli eserciti: in un primo momento si progett\u00f2 di costituire due masse principali, con a nord le armate di Gebhard Leberecht von Bl\u00fccher e di Jean-Baptiste Jules Bernadotte, ex maresciallo di Francia e principe di Svezia, e a sud la grande armata combinata guidata dal principe di Schwarzenberg, per sbucare in Sassonia da due direzioni e prendere alle spalle Napoleone. Alla fine fu concordato di organizzare tre armate separate integrando reparti dei quattro eserciti principali dei coalizzati. I coalizzati avevano potenziato enormemente le loro forze durante l'armistizio e potevano mettere in campo in prima linea soldati: russi, prussiani, austriaci, svedesi, inoltre erano in preparazioni nuove armate che avrebbero potuto ulteriormente accrescere il loro potenziale bellico. Napoleone aveva rafforzato a sua volta il giovane esercito francese e al momento della ripresa delle ostilit\u00e0 disponeva di soldati, ma le sue riserve erano molto inferiori a quelle dei suoi nemici.\nLa strategia degli alleati prevedeva che l'armata di Boemia del principe Schwarzenberg avrebbe attaccato da sud in direzione di Dresda, lungo la riva sinistra dell'Elba con austriaci, russi e prussiani, mentre l'armata del Nord di Bernadotte, con prussiani, russi e svedesi, avrebbe attaccato da settentrione in direzione di Wittenberg; l'armata di Slesia di Bl\u00fccher infine, con russi e prussiani, avrebbe manovrato per cooperare con le altre due masse a secondo delle circostanze che si sarebbero create sul campo. A Trachenberg inoltre si decise, secondo la proposta di Bernadotte, di evitare di affrontare direttamente Napoleone e al contrario di attaccare i suoi luogotenenti isolatamente, in modo da indebolire progressivamente l'esercito nemico e sfruttare la netta superiorit\u00e0 numerica dei coalizzati. Si trattava in pratica di un ritorno a strategie settecentesche basate su lente campagne manovrate studiate per esaurire progressivamente l'avversario senza rischiare una grande battaglia campale decisiva, gli alleati in realt\u00e0 temevano molto le superiori capacit\u00e0 tattiche e strategiche dell'imperatore che anche dopo la catastrofe in Russia si era dimostrato fino a quel momento praticamente invincibile in campo aperto.\nQuesta strategia in apparenza antiquata, si concluse con il successo finale degli alleati, grazie soprattutto alla superiorit\u00e0 numerica, ma anche per alcuni errori di Napoleone nella sua concezione strategica generale. La posizione dell'imperatore era indubbiamente difficile di fronte a forze avversarie molto pi\u00f9 numerose, ma egli verosimilmente sottovalut\u00f2 la determinazione dei suoi avversari, in particolare dei prussiani, e non ebbe timore a disperdere le sue forze in uno spazio troppo ampio per coprire tutte le posizioni. Egli inoltre, invece di prendere audacemente l'offensiva, come aveva fatto tante volte in passato, concentrando le sue forze per attaccare uno dei suoi avversari e distruggerlo, prefer\u00ec mantenere una posizione di attesa per reagire in un secondo momento alle eventuali manovre nemiche. L'imperatore indebol\u00ec anche la sua massa di manovra principale, lasciando il maresciallo Louis-Nicolas Davout ad Amburgo con uomini e inviando a nord, contro l'armata Bernadotte, di cui egli sottovalutava la forza numerica, il maresciallo Nicolas Oudinot con altri uomini.\nLa prima offensiva dei coalizzati tuttavia non ebbe successo: Napoleone, manovrando abilmente dalla sua posizione centrale, fece retrocedere l'armata di Bl\u00fccher che si era avvicinata alla linea del fiume Elba, e concentr\u00f2 rapidamente le sue forze principali intorno a Dresda per contrastare l'armata principale nemica del principe Schwarzenberg che era avanzata da sud attraverso i valichi della Boemia. La battaglia di Dresda si concluse il 27 agosto 1813, dopo due giorni di aspri combattimenti, con una netta vittoria di Napoleone: i coalizzati furono battuti su tutta la linea e ripiegarono disordinatamente verso sud dopo aver subito pesanti perdite.\nDopo la vittoria di Dresda, Napoleone per\u00f2 non mostr\u00f2 la consueta energia; in non buone condizioni di salute, dovette rinunciare a organizzare personalmente l'inseguimento dell'armata dei coalizzati che stava ripiegando lungo le pericolose e disagevoli strade che attraversavano i monti Metalliferi della Boemia e sembrava in grave pericolo di completa distruzione. Al contrario invece entro pochi giorni, la situazione strategica ebbe una svolta sfavorevole ai francesi: il generale Dominique Vandamme che si era spinto audacemente verso Teplitz per tagliare la strada all'armata dei coalizzati, si trov\u00f2 improvvisamente attaccato da forze preponderanti russe e prussiane; accerchiato, venne costretto alla resa nella battaglia di Kulm.\nContemporaneamente anche gli altri luogotenenti di Napoleone erano in forte difficolt\u00e0; il maresciallo \u00c9tienne MacDonald che era stato lasciato da Napoleone a fronteggiare l'armata di Bl\u00fccher con uomini era passato all'offensiva il 26 agosto, ma, attaccato durante la manovra dai prussiani e dai russi, sub\u00ec una pesante sconfitta nella battaglia del Katzbach e ripieg\u00f2 dietro il B\u00f3br dop aver perso uomini e 100 cannoni. Fin dal 23 agosto 1813 era terminata con un fallimento anche l'offensiva del maresciallo Oudinot a nord dell'Elba in direzione di Berlino; nonostante la prudenza di Bernadotte che inizialmente avrebbe voluto ripiegare, il generale prussiano Friedrich Wilhelm von B\u00fclow affront\u00f2 il combattimento e nella Battaglia di Gro\u00dfbeeren, i coalizzati respinsero i francesi a sud del fiume.\nDopo questa disastrosa serie di sconfitte dei suoi luogotenenti che vanificavano la grande vittoria di Dresda, Napoleone cerc\u00f2 ancora di controllare la situazione nonostante l'indebolimento delle sue forze a causa delle perdite subite, della disorganizzazione logistica e della scarsa resistenza fisica e morale delle giovani reclute che costituivano gran parte del suo esercito. L'imperatore invi\u00f2 il maresciallo Michel Ney a nord per assumere il comando al posto del maresciallo Oudinot e ritentare l'offensiva su Berlino, mentre egli con il grosso prima marci\u00f2 contro Bl\u00fccher per supportare il maresciallo MacDonald, ma il generale prussiano evit\u00f2 la battaglia e ripieg\u00f2 verso est, quindi l'imperatore cerc\u00f2 di agganciare l'armata di Boemia che era ritornata all'offensiva dopo la vittoria di Kulm. Ancora una volta Napoleone non pot\u00e9 combattere la battaglia decisiva e l'armata del principe Schwarzenberg, seguendo la strategia concordata a Trachenberg, si ritir\u00f2 temporaneamente verso sud.\nIl 6 settembre 1813 anche il maresciallo Ney venne sconfitto a nord dell'Elba nella battaglia di Dennewitz e ritorn\u00f2 a sud del fiume; Napoleone dopo aver visto ripiegare l'armata di Boemia, fece un ultimo tentativo di attaccare l'armata di Bl\u00fccher, ma anche questa volta non ebbe successo e a questo punto l'imperatore decise di evitare le inutili marce forzate che esaurivano i suoi soldati senza alcun risultato. Egli quindi abbandon\u00f2 la Lusazia, ripieg\u00f2 dietro l'Elba e cerc\u00f2 di concentrare meglio le sue forze che dopo l'ultima serie di battaglia e offensive erano fortemente ridotte di numero.\nConcentramento intorno a Lipsia.\nAlla fine di settembre Napoleone rientr\u00f2 a Dresda dove gi\u00e0 si trovavano la cavalleria del generale Horace S\u00e9bastiani, il V Corpo d'armata del generale Jacques Alexandre Law de Lauriston e l'XI Corpo del maresciallo MacDonald; l'imperatore manteneva uno schieramento articolato per individuare rapidamente i movimenti del nemico e coprire tutte le posizioni strategiche. A sud di Dresda, il maresciallo Laurent de Gouvion-Saint-Cyr copriva gli accessi dalla Boemia con il I e il XIV Corpo, a Freiberg si trovava il II Corpo del maresciallo Claude Victor, supportato dal VIII Corpo polacco del principe Jozef Poniatowski e dalla cavalleria del generale Fran\u00e7ois \u00c9tienne Kellermann. A nord, il maresciallo Ney copriva la linea del fiume Elba con il IV Corpo del generale Henri Gatien Bertrand e il VII Corpo del generale Jean Reynier; a nord-ovest di Dresda, a Mei\u00dfen, erano concentrati il VI Corpo del maresciallo Auguste Marmont, il III Corpo del generale Joseph Souham e la cavalleria di La Tour-Maubourg che avrebbero eventualmente potuto rinforzare il maresciallo Ney sull'Elba. L'imperatore disponeva ancora di circa soldati, mentre i coalizzati avevano in prima linea almeno uomini che salivano con le riserve a quasi .\nDopo la serie di vittorie contro i luogotenenti di Napoleone, i coalizzati ritenevano di essere in posizione strategica favorevole e di potere ottenere, grazie anche alla netta superiorit\u00e0 numerica, una grande vittoria finale decisiva contro l'imperatore. In un primo momento i generali alleati progettarono di attendere l'arrivo dell'armata di riserva russa del generale Levin August von Bennigsen che era in marcia attraverso la Polonia con soldati; queste forze avrebbero preso il posto sulla linea dell'Elba dell'armata russo-prussiana del maresciallo Bl\u00fccher che sarebbe scesa a sud e si sarebbe congiunta con l'armata principale austro-russo-prussiana guidata dal principe Schwarzenberg, mentre Bernadotte avrebbe marciato da nord con la sua armata russo-prussiano-svedese. Il 12 settembre tuttavia il generale August Neidhardt von Gneisenau, capo di stato maggiore dell'armata di Slesia di Bl\u00fccher, present\u00f2 un nuovo piano che cambi\u00f2 completamente le cose; i capi prussiani non avevano molta fiducia nella determinazione e nella volont\u00e0 combattiva di Bernadotte, essi ritenevano che il principe di Svezia, lasciato solo a nord mentre Bl\u00fccher si congiungeva con Schwarzenberg, non avrebbe osato avanzare contro Napoleone e con ogni probabilit\u00e0 sarebbe rimasto fermo al riparo dietro l'Elba. Gneisenau e Bl\u00fccher proponevano quindi di effettuare la concentrazione offensiva a nord, congiungendo l'armata russo-prussiana di Bl\u00fccher con l'armata di Bernadotte, costituendo in totale una forza di circa soldati. Stimolato dall'aggressivit\u00e0 dei capi e delle truppe prussiane, il principe di Svezia avrebbe dovuto necessariamente prendere parte all'offensiva a nord di Lipsia, mentre l'armata di Schwarzemberg, con altri uomini, avrebbe marciato a sud della citt\u00e0 e avrebbe attirato il grosso dei francesi. Il generale Josef Radetzky, capo di stato maggiore del principe Schwarzenberg, il 14 settembre concord\u00f2 completamente con il piano del generale Gneisenau.\nL'offensiva dei coalizzati ebbe inizio a sud il 26 settembre: l'armata di Boemia del principe Schwarzenberg, dove si trovavano anche lo zar, l'imperatore d'Austria e il re di Prussia, riprese ad avanzare verso nord e sbuc\u00f2 in grandi colonne da Commotau verso Chemnitz e da Carlsbad verso Zwickau. Napoleone assegn\u00f2 a Gioacchino Murat il compito di controllare la marcia di questo esercito con il V corpo di Lauriston, l'VIII di Poniatowski, il II di Victor e due corpi di cavalleria; il re di Napoli prese posizione a Frohburg per coprire le vie d'accesso a Lipsia. Il pericolo maggiore per i francesi tuttavia si trovava a nord dove sia Bernadotte sia Bl\u00fccher stavano manovrando per superare la linea dell'Elba. Mentre Bernadotte avanzava con la consueta prudenza e attraversava il fiume a Rosslau solo il 4 ottobre, Bl\u00fccher mascher\u00f2 con abilit\u00e0 il movimento del corpo d'armata del generale Ludwig Yorck su Wartenburg; il 3 ottobre 1813 i prussiani arrivarono di sorpresa al fiume e attraversarono l'Elba in massa respingendo il IV corpo di Bertrand e costituendo una grande testa di ponte; in questo modo l'armata di Slesia e l'armata del Nord si trovavano ora a sud dell'Elba ma erano ancora separate dal corso del fiume Mulde che confluiva nell'Elba a est di Rosslau.\nNapoleone venne colto di sorpresa dal movimento di Bl\u00fccher su Wartenburg; informato la notte del 4-5 ottobre, egli decise di anticipare la congiunzione di Bernadotte e Bl\u00fccher e di marciare a tappe forzate contro l'armata di Slesia, concentrando, oltre ai corpi del maresciallo Ney, il VI, l'XI, il III corpo, la Guardia imperiale e due corpi di cavalleria. L'imperatore raggiunse con il quartier generale D\u00fcben il 10 ottobre, mentre le sue forze arrivavano in pi\u00f9 punti sulla linea dell'Elba ma senza agganciare l'armata russo-prussiana; Bl\u00fccher, appresa la notizia dell'avvicinamento di Napoleone, aveva proseguito infatti verso ovest e, nonostante qualche perdita, riusc\u00ec a evitare la battaglia e a riparare dietro la Saale attraversando a Halle il 12 ottobre; egli inoltre riusc\u00ec a convincere anche Bernadotte a non ripiegare a nord dell'Elba e a unirsi a lui dietro la Saale da dove sarebbe stato possibile scendere verso Lipsia. In realt\u00e0 permaneva forte tensione tra Bernadotte e Bl\u00fccher; il principe di Svezia continu\u00f2 a ipotizzare un ripiegamento e solo dopo le insistenze di Carlo Andrea Pozzo di Borgo e del britannico Charles Stewart rimase a sud dell'Elba e si avvi\u00f2 verso Halle, nelle retrovie dell'armata di Slesia; il 15 ottobre ferm\u00f2 di nuovo la sua marcia e quindi non prese parte al primo giorno della battaglia a Lipsia.\nNapoleone, deluso dal fallimento anche della sua ultima manovra, sembra che abbia ipotizzato di cambiare completamente la sua strategia e di trasferire la massa del suo esercito a nord dell'Elba per marciare su Berlino, abbandonando Dresda e Lipsia, ma le difficolt\u00e0 logistiche di una simile offensiva e le proteste dei suoi luogotenenti, desiderosi di rimanere in collegamento con la Francia, lo convinsero a rinunciare al suo piano. La decisione strategica definitiva dell'imperatore venne influenzata dalle notizie che ricevette da Murat, impegnato a sud di Lipsia contro l'armata di Boemia. Il re di Napoli aveva condotto con abilit\u00e0 una ritirata manovrata con forze inferiori contro la grande armata del principe Schwarzenberg; il 10 ottobre aveva contrattaccato le truppe russe del generale Peter Wittgenstein respingendole da Borna; i coalizzati, aveva scritto Murat a Napoleone nella mattinata dell'11 ottobre, sembravano in ritirata e non molto aggressivi. Alle ore 10 del 12 ottobre la situazione cambi\u00f2 completamente; Napoleone ricevette una seconda lettera da Murat, scritta nel pomeriggio del 11 ottobre, in cui il re di Napoli riferiva che l'armata di Boemia aveva ripreso l'offensiva in forze su tutta la linea verso Lipsia e che egli era costretto a battere in ritirata per schierarsi a sud della citt\u00e0 e guadagnare tempo. L'imperatore inoltre venne anche a sapere che Bl\u00fccher era al riparo dietro la Saale e marciava da Halle verso Lipsia da nord.\nNapoleone quindi ritenne che Murat non fosse in grado di trattennere a lungo Schwarzenberg e che non fosse agevole sconfiggere rapidamente le armate di Bl\u00fccher e Bernadotte; l'imperatore consider\u00f2 essenziale impedire la riunione di tutte la armate alleate attorno a Lipsia e consider\u00f2 ancora possibile marciare rapidamente con la maggior parte delle sue forze verso sud per infliggere una sconfitta decisiva all'armata di Boemia prima dell'arrivo dell'armata di Slesia e dell'armata del Nord. Napoleone in realt\u00e0 sulla base delle ultime notizie ricevute dalle sue unit\u00e0 d'esplorazione riteneva erroneamente che Bernadotte fosse tornato a nord dell'Elba e quindi non fosse in grado di intervenire a Lipsia. L'imperatore diram\u00f2 i suoi ordini di concentramento generale a Lipsia tra le 10 e le 12 del 12 ottobre 1813.\nNapoleone era consapevole che, come scrisse al maresciallo Ney il 13 ottobre, \"ci sar\u00e0 indubbiamente una grande battaglia a Lipsia\"; egli sperava di raggruppare intorno a Lipsia entro il 15 ottobre almeno soldati; le forze di Murat sembravano in grado di resistere almeno per altri due o tre giorni, e nel frattempo sarebbero progressivamente arrivati il VI corpo di Marmont partito da Delitzsch, il IX corpo del maresciallo Pierre Fran\u00e7ois Charles Augereau in avvicinamento da occidente, la Guardia imperiale e la cavalleria di Latour-Maubourg in marcia da D\u00fcben. Il 14 o il 15 sarebbero giunti, secondo i piani dell'imperatore, anche l'XI corpo di MacDonald e il IV corpo di Bertrand che avrebbero dovuto marciare da Wittenberg; il VII corpo di Reynier, la cavalleria di Sebastiani e la divisione del generale polacco Jan Henryk D\u0105browski avrebbero dovuto completare il rastrellamento della linea dell'Elba tra Barby e Rosslau, mentre il maresciallo Ney con il III corpo avrebbe distrutto i ponti della Mulda di Dessau; quindi anche questi corpi sarebbero ridiscesi verso Lipsia, incrementando le forze francesi entro il 16 o 17 ottobre, fino a soldati. Dopo aver controllato da D\u00fcben i movimenti iniziali delle sue forze, Napoleone il mattino del 14 ottobre 1813 part\u00ec verso Lipsia con il suo quartier generale; alcune nuove notizie che facevano ritenere possibile che l'armata di Bernadotte non si trovasse a nord dell'Elba, ma al riparo dietro la Saale e quindi in grado di marciare su Lipsia, indussero l'imperatore a ordinare a tutti i suoi luogotenenti, e in particolare a Ney, Reynier e Sebastiani, di affrettare i movimenti di concentramento. Egli tuttavia non seppe risolversi a evacuare Dresda dove quindi rimase il maresciallo Gouvion-Saint-Cyr con due corpi d'armata di circa uomini, n\u00e9 a richiamare da Amburgo il maresciallo Davout con i suoi soldati.\nL'imperatore arriv\u00f2 a Reudnitz, un sobborgo di Lipsia, nel tardo pomeriggio del 14 ottobre 1813; la situazione strategica dei francesi non era facile; sembrava possibile un attacco dei coalizzati da settentrione, da meridione, da est e forse anche da ovest. Napoleone tuttavia non disperava affatto: egli aveva piena fiducia nelle sue giovani truppe che gli apparivano entusiaste e combattive, e si riteneva in grado di sconfiggere in successione, uno dopo l'altro, tutti gli eserciti coalizzati. L'imperatore non temeva una sconfitta contro truppe e generali che aveva battuto tante volte e che considerava assolutamente inferiori; egli non sembr\u00f2 scosso neppure dall'arrivo della notizia dell'entrata a Kassel dei cosacchi russi e della defezione della Baviera che avrebbe potuto mettere in pericolo le comunicazioni del suo esercito con la Francia.\nNapoleone mostrava esteriormente grande risolutezza e assoluta fiducia nella vittoria, ma evidentemente non era privo di preoccupazioni e di cattivi presentimenti; nella serata del 14 ottobre 1813, durante un ultimo colloquio con i suoi principali luogotenenti, tra cui i marescialli Louis Alexandre Berthier, Marmont, Augereau e Murat, egli, oltre a dare alcune disposizioni tattiche sullo schieramento della fanteria su due file, cerc\u00f2 di spronare tutti a dar prova di determinazione e tenacia ma lament\u00f2 la loro scarsa lealt\u00e0, il loro pessimismo, la loro stanchezza di guerre e battaglie.\nLa battaglia.\nMovimenti finali.\nMentre Napoleone accelerava i movimenti finali dei suoi corpi d'armata per concentrare il pi\u00f9 rapidamente possibile il massimo di forze per schiacciare separatamente i suoi numerosi avversari, nel campo dei coalizzati anche negli ultimi giorni prima della battaglia decisiva non erano mancati contrasti e incomprensioni; in particolare tra Bernadotte, prudente e pessimista, e Bl\u00fccher, aggressivo e determinato a combattere, il conflitto era stato particolarmente acceso. Bernadotte era riuscito a imporre la sua strategia di movimento protettivo dietro la Saale e aveva anche schierato la sua armata in attesa dietro l'armata di Slesia. Bl\u00fccher da parte sua era riuscito a evitare una ritirata dietro l'Elba e aveva manovrato autonomamente verso sud da Halle in direzione di Lipsia. Il 15 ottobre 1813, l'armata di Slesia di Bl\u00fccher si trovava a circa 20 chilometri a nord di Lipsia: il generale prussiano era intenzionato ad avanzare nella pianura verso sud dove aveva individuato grandi masse di fanteria francese; Bl\u00fccher aveva sollecitato Bernadotte a seguirlo con tutte le sue forze, egli inoltre aveva cercato di mettersi in contatto con il principe Schwarzenberg per comunicare la sua posizione e le sue intenzioni operative.\nNel frattempo l'armata di Boemia guidata dal principe Schwarzenberg con la presenza dei tre regnanti di Russia, Austria e Prussia, stava energicamente avanzando da sud e premeva sulle forze di Murat per cooperare con le altre armate dei coalizzati che marciavano da nord e impedire a Napoleone di trasferire il teatro di operazioni a nord dell'Elba. I capi alleati sembravano assolutamente decisi a impegnare una grande battaglia campale e combattere con la massima decisione e tenacia; il 14 ottobre le prime colonne arrivarono tra i villaggi di Liebertwolkwitz e Wachau. Murat aveva ricevuto l'ordine da Napoleone di rallentare l'avanzata alleata e guadagnare tempo; egli quindi schier\u00f2 le sue truppe e la sua cavalleria tra il terreno ondulato dove alle ore 10:00 del 14 ottobre iniziarono a sbucare i reparti del generale russo Peter Wittgenstein. La battaglia di Liebertwolkwitz continu\u00f2 a fasi alterne per tutta la giornata del 14 ottobre 1813: gli austriaci del generale Johann von Klenau non riuscirono a conquistare il villaggio e un contrattacco francese in serata sgomin\u00f2 i reparti entrati nell'abitato. Nella pianura si succedettero grandi cariche di cavalleria dove si distinsero i corazzieri prussiani e i dragoni francesi veterani della guerra di Spagna. Murat rischi\u00f2 per due volte di cadere prigioniero e le sue formazioni di cavalleria pi\u00f9 esperte subirono forti perdite ma alla fine della giornata i francesi mantenevano il controllo di tutte le posizioni dominanti e i coalizzati dovettero arrestare i loro attacchi dopo aver subito perdite.\nNel primo mattino del 15 ottobre 1813 Napoleone diede inizio all'esplorazione personale del campo di battaglia e dello schieramento del nemico; l'imperatore insieme ai suoi collaboratori del quartier generale si rec\u00f2 inizialmente a sud per controllare le posizioni mantenute da Murat e l'estensione dell'armata nemica che sembrava pi\u00f9 vicina e aggressiva. Egli riteneva fondamentale riconoscere accuratamente il terreno e formulare un piano d'attacco per affrettare la battaglia prima del possibile arrivo degli altri eserciti nemici.\nIl campo di battaglia e i piani.\nIl vasto campo di battaglia dove si svolse nell'arco di quattro giorni la battaglia di Lipsia pu\u00f2 essere schematicamente suddiviso in tre parti distinte; il settore settentrionale dove si dirigeva l'armata di Slesia, seguita dietro dall'armata del Nord, era attraversato da est a ovest dal fiume Parthe che copriva gli accessi a nord della citt\u00e0; lungo questo corso d'acqua si trovavano i villaggi di M\u00f6ckern, Eutritzsch e Sch\u00f6nefeld che avrebbero potuto costituire importanti capisaldi difensivi. La via d'accesso diretto a Lipsia attraverso la \"Halle Tor\" (\"porta di Halle\") era sbarrato dalla confluenza del Parthe nel fiume Pleisse. Il secondo settore del campo di battaglia si trovava a ovest di Lipsia; si trattava di un terreno paludoso e irregolare solcato da numerosi corsi d'acqua affluenti della Pleisse e dell'Elster che scorrevano paralleli per un tratto prima di confluire a ovest della citt\u00e0. In questa zona a causa delle difficile transitabilit\u00e0 del terreno, ulteriormente peggiorata dalle recenti piogge, lo spostamento e lo schieramento di grandi masse di fanteria e cavalleria risultava particolarmente disagevole.\nIl settore meridionale e orientale del campo di battaglia di Lipsia era il pi\u00f9 importante e presentava caratteristiche molto diverse; si trattava di una grande distesa pianeggiante solcata a met\u00e0 per quasi tutta la sua estensione dalla dorsale di circa cinque chilometri e mezzo compresa tra la cittadina di Markkleeberg, sulla Pleisse a ovest, Wachau al centro e Liebertwollkwitz a est. Nel primo giorno della battaglia gli scontri si estesero anche a est di Liebertwollkwitz fino a Seifertshain. La dorsale era in possesso dei francesi e permetteva di dominare con il fuoco di grandi masse di artiglieria la pianura sottostante. Il terreno era particolarmente scoperto, pianeggiante e arido soprattutto nel settore compreso tra i villaggi di Liebertwollkwitz, Wachau e G\u00fcldengossa. Il campo di battaglia di Lipsia in pratica forniva importanti vantaggi tattici a Napoleone; nel settore meridionale il possesso della dorsale centrale avrebbe permesso ai francesi di respingere agevolmente gli attacchi allo scoperto del nemico e avrebbe potuto anche costituire un punto di partenza per un contrattacco generale. Il terreno occidentale oltre la Pleisse, irregolare e paludoso, non favoriva la concentrazioni di grandi forze e permetteva una facile azione difensiva da parte francese; infine il terreno a est del Pleisse era disseminato di villaggi con abitazioni solide che si prestavano alla difesa; anche i sopporghi di Lipsia, le mura e le porte della grande citt\u00e0 potevano costituire un ultimo sbarramento difensivo.\nLe principali difficolt\u00e0 per Napoleone e per l'esercito francese potevano discendere dall'ampiezza del terreno scoperto che si estendeva a est del fiume Pleisse che avrebbe potuto consentire lo spiegamento dell'intero esercito dei coalizzati e lo sfruttamento della superiorit\u00e0 numerica; inoltre una eventuale manovra di ritirata avrebbe presentato notevoli difficolt\u00e0 a causa della necessit\u00e0 di attraversare l'area fortemente urbanizzata di Lipsa per poi attraversare l'unico ponte sull'Elster disponibile prima di proseguire sulla strada sopraelevata che superava le paludi e giungeva a Lindenau. Quest'ultima cittadina avrebbe dovuto essere difesa a tutti i costi per mantennere una via d'uscita verso il Reno. Napoleone tuttavia non aveva affatto intenzione di combattere una battaglia difensiva ma al contrario era deciso a passare all'attacco nel settore meridionale per distruggere l'armata di Boemia del principe Schwarzenberg, tenendo a bada contemporaneamente gli altri eserciti coalizzati che si fossero eventualmente presentati.\nL'imperatore trascorse la mattina del 15 ottobre esaminando il campo di battaglia e dando disposizione sullo schieramento delle sue forze gi\u00e0 presenti sul posto e in afflusso; Napoleone riteneva essenziale tenere separati gli eserciti di Bl\u00fccher e Bernadotte a nord da quello di Schwarzenberg a sud. Nel settore meridionale Murat aveva schierato dal giorno precedente l'VIII corpo di Poniatowski a Markkleeberg, il II corpo di Victor a Wachau e il V di Lauriston a Liebertwollkwitz, rinforzati dal corpo di cavalleria polacco e dal corpo di cavalleria veterana della Spagna di Pajol. Napoleone rinforz\u00f2 lo schieramento di Murat inserendo il IX corpo di Augereau vicino Markkleeberg a copertura, insieme alla divisione Lefol, della linea dell'Elster e del ponte di D\u00f6litz, a Wachau posizion\u00f2 la Guardia imperiale e il corpo di cavalleria di Latour-Maubourg, a sinistra di Liebertwollkwitz l'XI corpo di MacDonald e la cavalleria di Sebastiani. In questo modo l'imperatore avrebbe schierato circa soldati a sud, ma egli contava di avere a disposizione anche nel corso della giornata del 16 ottobre una parte delle forze del maresciallo Ney per rinforzare in modo decisivo l'ala sinistra del suo schieramento meridionale che avrebbe dovuto aggirare l'ala destra dell'armata di Boemia e respingere in rotta le forze del principe Schwarzenberg contro la Pleisse.\nNapoleone, dopo aver completato l'esplorazione del settore meridionale, si trasfer\u00ec a nord e controll\u00f2 le posizioni a copertura di Lipsia dietro il fiume Parthe che sembravano solide e ben difese dal maresciallo Marmont con il VI corpo d'armata; l'imperatore approv\u00f2 le disposizioni difensive del maresciallo che controllavano i movimenti dell'armata russo-prussiana di Bl\u00fccher e decise di far affluire le forze del maresciallo Ney, i corpi di Reynier, Bertrand, Souham e Dabrowski, che erano ancora in movimento dalla linea dell'Elba, nel terreno compreso tra la destra di Marmont e la sinistra di Murat. Napoleone infine si preoccup\u00f2 di organizzare la difesa diretta di Lipsia e di coprire soprattutto la grande strada verso ovest per il Reno attraverso Lindenau; in questo ultimo settore l'imperatore schier\u00f2 inizialmente la divisione Margaron a cui aggiunse il IV corpo di Bertrand che, dopo essere affluito da nord, avrebbe proseguito verso Lipsia e Lindenau dove avrebbe potuto supportare Margaron o all'occorrenza anche aiutare Marmont. Napoleone era consapevole che era necessario affrettare la battaglia per anticipare l'arrivo delle forze al completo dei coalizzati, entro il 16 ottobre egli sperava di poter schierare soldati a sud, di Marmont a nord, di Bertrand e di Margaron a ovest; l'imperatore soprattutto sperava che Ney che era in avvicinamento con soldati dei corpi di Souham, Dabrowski e Reynier, avrebbe potuto rinforzare con almeno una parte delle sue truppe il VI corpo di Marmont e soprattutto lo schieramento meridionale francese a sinistra di MacDonald.\nNonostante la loro netta e crescente superiorit\u00e0 numerica, i coalizzati sembravano favorire i piani di Napoleone; le disposizioni operative iniziali predisposte dal principe Schwarzenberg erano infatti completamente errate ed esponevano gli alleati al rischio di una sconfitta il 16 ottobre 1813. Il comandante dell'armata di Boemia inizialmente infatti non prevedeva di combattere una grande battaglia campale a Lipsia ma intendeva manovrare le sue forze per minacciare le vie di comunicazione francesi e costringere Napoleone o a battere in ritirata od ad attaccare le linee alleate. Schwarzenberg quindi intendeva schierare la maggior parte delle sue forze a ovest di Lipsia e prevedeva che la maggior parte delle truppe austriache in marcia a ovest della Pleisse, attraversassero il fiume a Connewitz e D\u00f6litz e minacciassero il fianco destro dei francesi. Per supportare questo attacco di fianco, l'intero corpo russo-prussiano di riserva del granduca Costantino sarebbe stato schierato tra l'Elster e la Pleisse; infine il corpo d'armata austriaco del generale Ign\u00e1c Gyulay avrebbe dovuto attaccare Lindenau a ovest dell'Elster in cooperazione con l'armata di Slesia di Bl\u00fccher che a sua volta avrebbe dovuto scendere da nord verso Lindenau a ovest di Lipsia. In questo modo il piano del principe Schwarzenberg avrebbe previsto lo schieramento di uomini per attaccare Connewitz e di per marciare su Lindenau, su un terreno quasi intransitabile e completamente inadatto per combattere e marciare, mentre nella pianura a est della Pleisse, dove Napoleone stava invece concentrando quasi tutte le sue forze, sarebbero rimasti solo soldati alleati.\nLe carenze di questo piano operativo furono subito evidenziate dagli ufficiali prussiani e russi che al contrario riteneva molto pi\u00f9 importante concentrare gran parte delle forze alleate nella pianura a est della Pleisse e sferrare un massiccio attacco generale; essi sollecitarono l'intervento dello zar Alessandro che, dopo lunghe discussioni, riusc\u00ec a convincere il principe Schwarzenberg a modificare in parte lo schieramento. Lo zar afferm\u00f2 che le riserve del granduca Costantino avrebbero dovuto rimanere a est della Pleisse e che la Guardia imperiale russa sarebbe stata concentrata a R\u00f6tha per rafforzare eventualmente i reparti russo-prussiani nella pianura di Wachau e Liebertwollkitz. In questo modo le forze dei coalizzati a est della Pleisse aumentarono fino a soldati, appartenenti ai corpi dei generali Friedrich von Kleist, Peter Wittgenstein e Johann von Klenau. Venne inoltre deciso che l'armata di Slesia di Bl\u00fccher sarebbe rimasta a est dell'Elster e avrebbe attaccato Lipsia direttamente da nord verso la porta di Halle. Lo zar Alessandro tuttavia non riusc\u00ec a convincere il principe Schwarzenberg a rinunciare all'attacco austriaco a occidente dell'Elster; quindi rimase stabilito che il generale Gyulai con uomini avrebbe attaccato Lindenau, e che i corpi austriaci dei generali Maximilian von Merveldt e Ludwig Hessen-Homburg con altri sarebbero avanzati nel terreno compreso tra Pleisse e Elster per attaccare a D\u00f6litz.\nLa battaglia del 16 ottobre.\nAttacco iniziale dei coalizzati.\nLa battaglia ebbe inizio alle ore 9.00 del mattino del 16 ottobre 1813; i cannoni dei coalizzati dell'armata di Boemia aprirono il fuoco mentre sul terreno ristagnava ancora la nebbia dopo una notte umida e fredda; i capi alleati avevano deciso, dopo le accese discussioni sullo schieramento tattico delle truppe, di prendere risolutamente l'iniziativa e attaccare con la massima energia le truppe francesi che sbarravano il passo sulla dorsale di Wachau; si temeva infatti che l'esercito napoleonico potesse attaccare a nord le armate di Bl\u00fccher e Bernadotte se non fosse stato duramente impegnato nella vasta pianura a sud di Lipsia. Napoleone era gi\u00e0 presente sul campo di battaglia; egli posizion\u00f2 il suo quartier generale sulla collina di Thonberg, vicino a Liebertwollkwitz, alcuni chilometri a sud-est della grande citt\u00e0, e da quell'altura, che in realt\u00e0 lo esponeva in parte al fuoco dell'artiglieria nemica, egli poteva controllare tutto il settore meridionale. In precedenza l'imperatore, rassicurato sulla situazione a nord e convinto che il 16 ottobre Bl\u00fccher non sarebbe intervenuto nella battaglia, aveva sollecitato il maresciallo Marmont a lasciare le sue posizioni a nord di Lipsia e marciare verso sud per rafforzare lo schieramento principale e contribuire a distruggere l'armata di Boemia, passando il suo settore alle truppe in avvicinamento da nord-est del maresciallo Ney.\nL'attacco dei coalizzati, coordinato dal generale russo Michael Andreas Barclay de Tolly, avrebbe dovuto essere sferrato contemporaneamente da quattro colonne lungo tutto il fronte meridionale: a sinistra i russo-prussiani del generale von Kleist avrebbero attaccato Markkleeberg, al centro i russi del generale Eugenio del W\u00fcrttemberg e i prussiani del generale Klux avrebbero assaltato direttamente la dorsale di Wachau, mentre a destra i russi del generale Andrej Ivanovi\u010d Gor\u010dakov e gli austriaci del generale von Klenau avrebbero attaccato da due direzioni il villaggio di Liebertwollkwitz. In realt\u00e0, a causa del ritardo della colonna austriaca di destra, il generale Gor\u010dakov dovette rinviare il suo attacco e quindi alle ore 9.00 l'assalto dei coalizzati inizialmente venne condotto solo dalle colonne di von Kleist e di Eugenio del W\u00fcrttemberg. Le truppe dei coalizzati attaccarono con grande energia e impressionarono i francesi per la loro tenacia e determinazione; i combattimenti raggiunsero subito la massima intensit\u00e0, mentre la potente artiglieria francese, schierata sulla dorsale, apriva un fuoco micidiale contro le masse di fanteria nemica in avvicinamento.\nIl primo attacco dei coalizzati mise in difficolt\u00e0 i francesi, ma non ottenne risultati decisivi: a sinistra le truppe del generale von Kleist pur subendo pesanti perdite, riuscirono a sloggiare i soldati di Poniatowski da Markkleeberg ma ben presto l'intervento degli uomini del IX corpo del maresciallo Augereau blocc\u00f2 ogni ulteriore avanzata dei prussiani. A Wachau i russo-prussiani del generale Eugenio di W\u00fcrttemberg subirono allo scoperto il tiro dei cannoni francesi, continuarono ugualmente ad attaccare ma vennero respinti dai francesi del corpo d'armata del maresciallo Victor. A destra infine la manovra da due direzioni su Liebertwollkwitz, iniziata in ritardo, venne contenuta dal V corpo del generale Lauriston e dall'arrivo delle prime truppe del XI corpo del maresciallo MacDonald dalla direzione di Holzhausen. Napoleone si preoccup\u00f2 di rafforzare il settore destro con le divisioni di Augereau e fece intervenire il 4\u00ba e il 5\u00ba corpo di cavalleria che, sotto il comando del generale Kellermann, caricarono contro le truppe del generale Kleist e riuscirono, dopo violenti scontri con i corazzieri russi del generale Vasilij Leva\u0161ov, a fermare definitivamente l'avanzata prussiana.\nL'artiglieria francese, oltre 300 cannoni concentrati sul crinale di Wachau, inflisse perdite elevatissime alla fanteria dei coalizzati; soprattutto il corpo russo del generale Eugenio di W\u00fcrttemberg, completamente esposto nella pianura, venne decimato. Alle ore 11.00, il corpo aveva perso tutti i suoi cannoni, mentre i soldati del II corpo del maresciallo Victor respinsero per cinque volte da Wachau la fanteria russa che aveva ripetutamente tentato di conquistare il villaggio. Anche a Liebertwollwitz l'attacco dei coalizzati si concluse con un fallimento: le divisioni francesi dei generali Marie-Joseph Rochambeau e Nicolas Joseph Maison del corpo d'armata di Lauriston passarono al contrattacco e respinsero le truppe dei generali Gor\u010dakov e Klenau che rifluirono indietro verso il bosco dell'Universit\u00e0 e la cittadina di G\u00fcldengossa. Alle ore 12.00 l'attacco generale dell'armata di Boemia era ormai fallito con la perdita di circa 13.000 soldati, mentre i francesi, pur perdendo circa 7.000 uomini, avevano mantenuto tutte le posizioni pi\u00f9 importanti.\nAttacco di Napoleone a Wachau e G\u00fcldengossa.\nNapoleone aveva controllato personalmente dal suo posto di comando avanzato l'andamento della battaglia a sud; egli era soprattutto impegnato a raccogliere le forze necessarie per sferrare un'offensiva decisiva. L'imperatore intendeva condurre la battaglia secondo la sua tattica classica: dopo aver impegnato il combattimento su tutto il fronte e aver respinto il primo assalto nemico, riteneva giunto il momento di sviluppare il movimento del maresciallo MacDonald sul fianco destro dei coalizzati, concentrare una grande batteria di artiglieria per indebolire il centro nemico infine sferrare l'attacco decisivo con l'impiego delle sue riserve. Nel frattempo tuttavia la situazione complessiva dei francesi rimaneva difficile soprattutto per le notizie che giungevano dagli altri settori dell'immenso campo di battaglia di Lipsia; Napoleone era stato informato che gli austriaci avevano attaccato a Lindenau le truppe del generale Margaron e soprattutto che il maresciallo Marmont era completamente impegnato a fronteggiare i violenti attacchi dell'armata di Slesia di Blucher che era inaspettatamente sbucata dalla strada di Halle. L'imperatore apprese che il maresciallo Marmont non avrebbe potuto distaccare una parte delle sue truppe e che al contrario necessitava a sua volta di aiuto; Napoleone quindi ordin\u00f2 al maresciallo Ney, che era in avvicinamento con i corpi di Bertrand, Souham e Reynier, di supportare Marmont e Margaron ma lo sollecit\u00f2 anche ad inviare il maggior numero di truppe possibili in rinforzo al maresciallo MacDonald per sostenere il movimento aggirante sulla destra dei coalizzati.\nAlle ore 12.00 Napoleone, nonostante queste crescenti difficolt\u00e0, decise di accelerare i tempi e passare decisamente all'offensiva a sud: due divisioni della Giovane Guardia al comando del maresciallo \u00c9douard Joseph Mortier vennero portate avanti per rinforzare il V corpo del generale Lauriston per attaccare da Liebertwollkwitz, mentre altre due divisioni della Giovane Guardia al comando del maresciallo Oudinot furono schierate insieme al II corpo del maresciallo Victor per l'assalto da Wachau. L'imperatore fece posizionare tra questi due raggruppamenti la potente riserva d'artiglieria della Guardia con ottanta cannoni al comando dell'abile generale Antoine Drouot; infine furono concentrate due masse di cavalleria al comando di Latour-Maubourg e di Kellermann sui fianchi della concentrazione di fanteria. Napoleone si preoccup\u00f2 anche di spostare in posizione pi\u00f9 avanzata la sua ultima riserva: le due divisioni della Vecchia Guardia dei generali Philibert Curial e Louis Friant e la cavalleria pesante del generale \u00c9tienne Nansouty.\nMentre Napoleone accelerava i movimenti delle sue truppe per l'attacco decisivo, anche i capi della coalizione aveva compreso la gravit\u00e0 della situazione e il pericolo a cui erano esposti dopo il fallimento del loro attacco iniziale. La battaglia si stava trasformando in una corsa per spostare pi\u00f9 rapidamente possibile le riserve. Lo zar Alessandro soprattutto si preoccup\u00f2 di portare avanti tutte le truppe disponibili per affrontare l'imminente attacco di Napoleone; egli riusc\u00ec a convincere il principe Schwarzenberg a rinunciare all'attacco tra Pleisse ed Elster e a trasferire con la massima urgenza le truppe austriache del corpo di Hessen-Homburg a est della Pleisse attraversando il fiume a Cr\u00f6bern; contemporaneamente Alessandro ordin\u00f2 di far intervenire da R\u00f6tha la Guardia russa e le divisioni di granatieri del generale Nikolaj Raevskij.\nL'attacco francese, preceduto dal fuoco devastante dall'artiglieria della Guardia dei generali Douot e Griois che bersagliava le linee esposte della fanteria russo-prussiana, inizialmente ebbe successo e la situazione dei coalizzati divenne rapidamente critica: le truppe del maresciallo Mortier e del generale Lauriston respinsero i reparti del generale Gor\u010dakov e la divisione del generale Maison marci\u00f2 verso G\u00fcldengossa. Da Wachau i soldati dei marescialli Oudinot e Victor assaltarono i russi di Eugenio del W\u00fcrttemberg, gi\u00e0 sottoposti da ore al fuoco dei cannoni francesi; i soldati russi dimostrarono grande coraggio, non crollarono sotto il tiro nemico e cercarono di resistere, ma persero terreno e ripiegarono verso il villaggio di Auenhain. Contemporaneamente il maresciallo MacDonald svilupp\u00f2 il suo movimento aggirante sulla destra nemica con l'XI corpo d'armata e guadagn\u00f2 molto terreno, respingendo gli austriaci del generale von Klenau e conquistando con le divisioni dei generali Fran\u00e7ois Ledru e \u00c9tienne Maurice G\u00e9rard il villaggio di Seifertshain.\nLe truppe dei coalizzati tuttavia continuarono ad opporre aspra resistenza e riuscirono a rallentare o poi fermare l'avanzata francese: sull'ala destra il generale von Klenau mantenne il possesso di Klein-Possnau, Gross-Possnau e del bosco dell'universit\u00e0 e il maresciallo MacDonald, privo dei rinforzi originariamente previsti da parte di Marmont e Ney, non pot\u00e9 rinnovare i suoi attacchi n\u00e9 ampliare la manovra di aggiramento; inoltre i russi contrattaccarono con la cavalleria del generale Matvej Platov che respinse i cavalieri del generale Sebastiani che proteggevano il fianco del maresciallo MacDonald. Al centro il generale Gor\u010dakov organizz\u00f2 una tenace difesa attorno al caposaldo di G\u00fcldengossa, mentre Eugenio di W\u00fcrttemberg raggrupp\u00f2 le sue truppe superstiti nel villaggio di Auenhain. Nel frattempo lo zar Alessandro, in attesa dell'arrivo delle forze austriache in marcia dalla riva occidentale della Pleisse, aveva inviato al contrattacco i corazzieri russi per guadagnare tempo prima dell'arrivo delle riserve russo-prussiane. La cavalleria russa venne respinta con perdite, ma nel frattempo i granatieri del generale Raevskij presero posizione tra G\u00fcldengossa e Auenhain, dove tuttavia subirono il fuoco della temibile artiglieria francese della Guardia del generale Drouot e poi il nuovo attacco in massa della divisione del generale Maison, del V corpo, contro G\u00fcldengossa e della divisione del generale Jean-Louis Dubreton, del II corpo del maresciallo Victor, contro Auenhain.\nBattaglia finale a G\u00fcldengossa.\nIl nuovo attacco dei francesi diede origine a combattimenti estremamente accaniti: mentre il generale Dubreton riusciva infine a occupare il villaggio di Auenhain, l'assalto a G\u00fcldengossa delle truppe del generale Maison venne fortemente contrastato dai russi del generale Raevskij e dai prussiani del generale Georg von Pirch che vennero progressivamente rinforzati dall'arrivo delle prime unit\u00e0 della Guardia imperiale russa del generale Aleksej Ermolov; il generale Maison, che si teneva audacemente in prima linea, venne ripetutamente ferit\u00f2 ma continu\u00f2 a guidare i suoi soldati all'attacco senza riuscire tuttavia a vincere la resistenza nemica. Sull'ala destra dei coalizzati, il maresciallo MacDonald riprese i suoi attacchi, respinse da Gross-Possnau la brigata prussiana del generale Hans von Zieten e le brigate austriache Spleney, Scoffer e Mayer, mentre il 22\u00ba reggimento leggero espugn\u00f2 il cosiddetto \"fortino svedese\" che ostacolava l'avanzata francese verso il bosco dell'universit\u00e0.\nNonostante questi successi locali francesi, la battaglia non era ancora vinta e al contrario con il passare del tempo le forze dei coalizzati diventavano sempre pi\u00f9 numerose; il generale von Kleist manteneva il possesso di Markkleeberg, mentre a sud di Auenhain e dentro G\u00fcldengossa le riserve russe e prussiane stavano affluendo continuamente. Napoleone riteneva decisivo vincere la battaglia in quel primo giorno; egli quindi decise di impiegare quasi tutta la sua cavalleria in un grande attacco generale guidato personalmente da Murat.\nL'attacco generale dei coalizzati il 18 ottobre.\nDecisioni di Napoleone.\nFin dalla sera del 16 ottobre Napoleone era consapevole che la sua situazione si stava aggravando e certamente ipotizz\u00f2 una ritirata; infatti al generale Bertrand disse di tenersi pronto a partire verso ovest con il IV corpo d'armata, lasciando Lindenau, per proteggere i ponti sulla Saale indispensabili per ripiegare verso il Reno; a Murat l'imperatore disse esplicitamente che \"bisognava pensare a una ritirata\". Napoleone decise tuttavia di rimanere e attendere l'attacco degli alleati, che si stavano continuamente rafforzando, nel timore che il suo esercito si disgregasse nel corso di una ritirata e per evitare la defezione dei suoi alleati tedeschi, probabile nel caso di sconfitta; inoltre l'imperatore non pot\u00e9 risolversi ad abbandonare gli oltre soldati francesi che erano ancora bloccati nelle fortezze tedesche; egli tent\u00f2 anche di trarre in inganno i suoi avversari rilasciando, dopo una conversazione in cui aveva mostrato sicurezza e ventilato una riconciliazione con l'Austria, il generale austriaco Merveldt, caduto prigioniero, per trattare un armistizio, ma non ottenne alcun risultato, al contrario diede impressione di debolezza e rafforz\u00f2 la determinazione degli alleati.\nDopo aver atteso l'attacco il 17 ottobre, nella notte del 18 decise di concentrare le sue truppe ritirando intorno a Lipsia le sue formazioni pi\u00f9 esposte; il movimento si svolse sotto una fitta pioggia a partire dalle ore 02:00 del mattino. Il quartier generale imperiale venne trasferito a Stotteritz e vennero diramati ordini tardivi di costruire altri ponti a Lindenau, da utilizzare in caso di ritirata. L'imperatore per la battaglia del 18 ottobre assegn\u00f2 il lato destro del suo schieramento a Murat con i corpi d'armata di Poniatowski (VIII corpo), Augereau (IX corpo) e Victor (II corpo), posizionati tra Connewitz e Probstheida e rinforzati in seconda linea dalla Guardia imperiale e dal grosso della cavalleria al comando di Latour-Marbourg (I corpo di cavalleria) e Pajol (V corpo di cavalleria). Al centro, sotto il controllo del maresciallo Macdonald, schier\u00f2 da Zuckelhausen a Steinberg l'XI corpo, rinforzato dal V corpo di Lauriston e dal II corpo di cavalleria di Sebastiani; sul lato sinistro il maresciallo Ney difendeva il settore di Paunsdorf e Sch\u00f6nfeld con il contingente sassone e la divisione Durutte del VII corpo di Reynier, il VI corpo di Marmont, il III corpo di Souham e una parte del III corpo di cavalleria di Arrighi. A Lipsia rimasero la divisione polacca Dombrowski e la divisione cavalleria Longe, a Lindenau era raggruppata la Giovane Guardia del maresciallo Mortier, il IV corpo di Bertrand era a ovest di Lindenau.\nNapoleone disponeva ancora di circa soldati con 630 cannoni, ma le truppe erano esauste, i corpi di Augereau, Marmont, Macdonald, Bertrand e Poniatowski avevano subito gravi perdite negli scontri dei giorni precedenti e le munizioni d'artiglieria erano pericolosamente ridotte. Intorno alle truppe francesi si stringeva la manovra dei coalizzati; i soldati dell'imperatore videro nella notte il grande cerchio dei fuochi di bivacco dei nemici che quasi li accerchiavano; mentre i feriti si trascinavano a piedi o in misere carrette nelle retrovie, i villaggi bruciavano e i resti della battaglia precedente erano disseminati sul campo; anche alcuni reparti francesi erano in movimento, le divisioni di Reynier erano appena arrivate mentre le truppe di Bertrand marciavano verso ovest per proteggere le spalle dell'armata.\nInizio degli attacchi dei coalizzati.\nL'attacco dei coalizzati si svilupp\u00f2 a partire dalle ore 08:00 piuttosto lentamente e con mancanza di coesione; frazionato in sei colonne d'attacco separate, l'enorme esercito alleato disperse in parte la sua forza d'urto. Al mattino, lo scontro principale si accese sul fianco destro francese dove la colonna guidata da Hessen-Homburg, composta principalmente da soldati austriaci, si spinse in avanti e in un primo momento conquist\u00f2 Dosen e D\u00f6litz, minacciando Connewitz, L\u00f6snig e la fondamentale strada per Lipsia. Le forze francesi e polacche di Augereau e Poniatowski contrattaccarono con efficacia, sostenute da una parte della Giovane Guardia e dalla cavalleria, l'artiglieria francese intervenne sotto la direzione del generale Drouot e decim\u00f2 i ranghi serrati nel nemico; i coalizzati vennero respinti. Hessen-Homburg rimase ferito e venne sostituito dal generale Hieronymus von Colloredo, Schwanzerberg, preoccupato dal contrattacco francese, port\u00f2 avanti le riserve russe del generale Raevskij e una divisione di corazzieri. I francesi di Augereau riconquistarono D\u00f6litz, ma poi vennero a loro volta fermati.\nAl centro le grandi forze russo-prussiane al comando di Barclay de Tolly avanzarono molto lentamente nella mattinata e si fermarono senza attaccare Probstheida, in attesa dell'arrivo delle altre colonne di Bennigsen e Bernadotte per concertare un attacco combinato, in questo settore i corpi di Macdonald e Sebastiani raggiunsero le nuove posizioni con ordine, mentre Bennigsen si avvicin\u00f2 sulla sinistra raggiungendo le posizioni di attacco intorno alle ore 10:00. L'attacco dei russi si svilupp\u00f2 inizialmente con successo, Holzhausen e Zuckelhausen vennero conquistate dopo duri scontri, la divisione Gerard fu costretta a cedere Steinmberg e l'XI corpo di Macdonald e la cavalleria di Sebastiani furono messi in difficolt\u00e0. La resistenza francese tuttavia fu tenace: Zweinaundorf e Stotteritz erano fortemente difesi dai corpi di Reynier e Sebastiani e gli attacchi furono respinti fino alle ore 14:00, costringendo anche Bennigsen a interrompere gli assalti in attesa dell'arrivo a nord dell'armata di Bernadotte e Bl\u00fccher.\nI francesi mantennero il controllo della situazione anche a nord, dove si avvicinava in modo aggressivo l'armata del feldmaresciallo Bl\u00fccher: Marmont, al comando del VI corpo, trattenne l'avanzata del corpo russo di Langeron, che marciava verso la linea del fiume Parthe e il villaggio di Sch\u00f6nfeld; la divisione polacca di Dombrowski venne rafforzata da Napoleone con una divisione della Giovane Guardia e riusc\u00ec per il momento a controllare il pericoloso avvicinamento del corpo prussiano di Sacken verso i sobborghi di Lipsia. A ovest Bertrand, con il IV corpo, non ebbe difficolt\u00e0 a respingere ancora una volta gli austriaci di Gyulai e quindi mantenne libera la strada per Wei\u00dfenfels. Alle ore 14:00 la situazione di Napoleone era difficile in ragione dell'inevitabile rafforzamento dello schieramento nemico, ma l'imperatore aveva respinto con facilit\u00e0 i primi attacchi, il suo schieramento a semicerchio era solido e i soldati francesi occupavano ancora le posizioni pi\u00f9 importanti, la strada per l'ovest era libera e quindi una ritirata organizzata era possibile e poteva permettere ancora a Napoleone di evitare una disfatta campale.\nBattaglia a Connewitz e Probstheida.\nLa battaglia divenne sempre pi\u00f9 aspra e sanguinosa a partire dal primo pomeriggio: sulla destra francese Colloredo, con il I e il II corpo d'armata austriaco, rinforzati dal corpo russo di Raevskij e dalle divisioni Bianchi e Weissenwolf, ripresero ad attaccare per occupare l'importante villaggio di Connewitz, ma Augereau e Poniatowski organizzarono una dura resistenza e gli scontri, molto cruenti e dall'esito alterno, si prolungarono fino alla serata. Gli austro-russi riuscirono a conquistare L\u00f6snig dopo combattimenti violentissimi, ma fallirono tutti gli attacchi a Connewitz e nella notte il villaggio era ancora tenuto dai francesi, che in questo modo mantenevano il controllo della strada per Lipsia.\nGli scontri pi\u00f9 cruenti si accesero al centro, intorno al villaggio di Probstheida, trasformato in una fortezza dai soldati francesi; Murat organizz\u00f2 un'accanita difesa con i corpi di Victor (II) e Lauriston (V) e il generale Drouot ammass\u00f2 numerose batterie di cannoni che disgregarono ripetutamente le file della fanteria nemica che avanzava in massa. Il raggruppamento russo-prussiano di Barclay sferr\u00f2 una serie di attacchi con i corpi d'armata di Wittgenstein e Kleist e con la Guardia russo-prussiana di Ermolov, ma venne decimato dal fuoco dell'artiglieria francese e sub\u00ec perdite in tre ore; il principe Schwarzenberg, presente insieme allo zar, all'imperatore d'Austria e al re di Prussia in questo settore del campo di battaglia, rimase impressionato dalla carneficina e ordin\u00f2 un temporaneo ripiegamento di alcune centinaia di passi per portare avanti a sua volta l'artiglieria e battere le linee francesi. Il villaggio di Probstheida venne ridotto in rovina e incendiato e cambi\u00f2 di mano pi\u00f9 volte durante il pomeriggio, ma nella notte era ancora in possesso dei soldati francesi.\nCaduta di Paunsdorf e Sch\u00f6nefeld.\nMentre i francesi si battevano aspramente a sud, la situazione lentamente si stava aggravando a nord e nord-est; i soldati dell'imperatore avvertirono l'avvicinarsi del cannoneggiamento e della battaglia alle loro spalle; il feldmaresciallo Bl\u00fccher aveva infatti attraversato in forze il fiume Parthe con i corpi russi Langeron, Sacken e St. Priest e stava marciando energicamente in direzione dell'armata del Nord che, al comando del principe di Svezia Bernadotte, stava finalmente entrando in campo con il corpo prussiano di Friedrich Wilhelm von B\u00fclow all'avanguardia. Anche i russi di Bennigsen ripresero i loro attacchi contro Zweinaunsdorf e Stotteritz; il maresciallo Macdonald, con l'XI corpo e la cavalleria di Sebastiani, dovette cedere Zweinaunsdorf ma riusc\u00ec a resistere duramente a Stotteritz mentre il maresciallo Ney. che difendeva gli importanti villaggi di Paunsdorf, Sch\u00f6nfeld e Molkau con i corpi di Reynier, Souham e Marmont, venne attaccato da tre direzioni e la sua situazione divenne critica.\nI russi di Bennigsen riuscirono ad avanzare e occuparono Molkau, mentre il corpo prussiano di B\u00fclow, precedendo il resto dell'armata del Nord, attacc\u00f2 in forze, nonostante le incertezze dell'esitante Bernadotte, il villaggio di Paunsdorf, che dopo aspra lotta le truppe di Reynier dovettero abbandonare. Napoleone, molto preoccupato per il cedimento in questo settore, invi\u00f2 subito in soccorso la Giovane e la Vecchia Guardia che contrattaccarono e riconquistarono Paunsdorf. Ma il successo fu di breve durata; a met\u00e0 pomeriggio il maresciallo Ney fu costretto a ripiegare su una linea pi\u00f9 arretrata tra Sellerhausen e Sch\u00f6nfeld, e Paunsdorf venne di nuovo occupata dai prussiani di B\u00fclow. La ritirata francese venne affrettata dalla defezione improvvisa di due brigate di fanteria sassone e da reparti di cavalleria sassone e wurttenburghese del corpo di Reynier, che intorno alle ore 16:00 passarono nelle file nemiche e attaccarono la divisione Durutte. L'importanza di questo cambio di campo durante la battaglia \u00e8 enfatizzata dallo storico francese Jean Tulard che parla di \"avvenimento decisivo\", mentre lo storico Georges Lefebvre scrive di evento che avrebbe \"affrettato la disfatta\"; altri autori minimizzano l'importanza della defezione. In ogni caso Napoleone si mantenne calmo anche di fronte a questo evento imprevedibile, anche se manifest\u00f2 qualche segno di scoraggiamento. I soldati francesi, malgrado la defezione, mantennero la coesione e il morale e si batterono ancor pi\u00f9 accanitamente; dopo aver ripiegato si fortificarono a Sellerhausen e soprattutto a Sch\u00f6nfeld, dove il maresciallo Marmont organizz\u00f2 una difesa disperata con il VI corpo d'armata.\nLa battaglia per Sch\u00f6nfeld continu\u00f2 fino al tramonto, oltre russi dei corpi di Langeron e St. Priest dell'armata del feldmaresciallo Bl\u00fccher e gli svedesi del corpo di Stedingk attaccarono ostinatamente, con l'appoggio di un potente schieramento di artiglieria, i francesi del corpo di Marmont; il maresciallo disponeva di pochi cannoni e di munizioni insufficienti, ma i soldati francesi delle divisioni Compans, Lagrange e Friedrichs si batterono disperatamente e inflissero con il fuoco di fucileria perdite elevatissime alle compatte file nemiche. Le perdite furono pesanti anche per i francesi, la cavalleria russa e svedese venne respinta pi\u00f9 volte, lo stato maggiore di Marmont fu decimato, le rovine di Sch\u00f6nfeld cambiarono di mano per sette volte. Bernadotte comparve finalmente sul campo di battaglia, mentre Napoleone, preoccupato per l'avanzata nemica che minacciava Reudnitz, fece portare avanti una divisione della Guardia che trattenne gli svedesi e i russi e stabilizz\u00f2 la situazione proteggendo il quartier generale dell'armata. Ma Sch\u00f6nfeld dovette essere infine abbandonata. I francesi di Marmont affrontarono il settimo assalto dei russi del corpo di Langeron e si batterono in ritirata nelle case, nei giardini, nel cimitero; nella notte ripiegarono, molto provati dai sanguinosi scontri, fino ai sobborghi nord-orientali di Lipsia, dove non furono inseguiti dal nemico.\nAlla fine della giornata del 18 ottobre quindi i francesi mantenevano ancora le posizioni pi\u00f9 importanti a sud della citt\u00e0 a Connewitz, Probstheida e Stotteritz, dove Murat e Macdonald erano ancora solidamente schierati, ma le formazioni dell'Imperatore avevano dovuto ripiegare soprattutto a nord e nord-est sotto la pressione di Bl\u00fccher, Bennigsen e Bernadotte. Dopo aver perduto Paunsdorf e Sch\u00f6nfeld, i francesi si erano organizzati su una linea alla periferia di Lipsia tra Sellerhausen e Reudnitz; la ritirata dei corpi decimati di Marmont, Souham e Reynier si svolse nella notte alla luce delle case in fiamme, in mezzo ai cadaveri e a equipaggiamenti e cannoni distrutti, mentre gruppi di sbandati entravano nella citt\u00e0 alla ricerca di cibo e bottino.\nRitirata.\nFin dalle ore 19:00 del 18 ottobre Napoleone aveva deciso, dopo un rapporto dei generali Sorbier e Dulauloy, i comandanti dell'artiglieria, sulla scarsezza delle munizioni rimaste sufficienti solo per due ore di fuoco, di rinunciare alla battaglia e iniziare a ripiegare in direzione di Erfurt; durante la notte l'Imperatore, stabilitosi a Lipsia nell'albergo \"Alle armi di Prussia\", diram\u00f2 gli ordini di marcia per la difficile manovra al cospetto del nemico. Il traino dell'armata, le munizioni e l'artiglieria, che avevano gi\u00e0 iniziato a ripiegare, dovevano subito attraversare il fiume Elster, seguiti dai corpi di Victor, Augereau, dai corpi di cavalleria di Arrighi e Sebastiani e dalla Guardia di Oudinot e Mortier; messaggeri furono inviati alle truppe bloccate nelle fortezze tedesche con l'ordine di abbandonare le piazzeforti e cercare di raggiungere la Francia.\nLa manovra di ripiegamento attraverso l'abitato urbano di Lipsia si presentava difficile; quattro porte davano accesso alla citt\u00e0 da est su cui potevano transitare le colonne in ritirata, ma solo una via di uscita era disponibile a ovest; nonostante il rischio di confusione e ingorghi, inizialmente, durante la notte e nella nebbia del primo mattino, la manovra fu effettuata con notevole abilit\u00e0. Le truppe del settore meridionale iniziarono a muovere nelle prime ore del 19 ottobre, e, mantenendo all'oscuro il nemico, marciarono senza difficolt\u00e0 verso ovest, mentre i corpi di Reynier, Poniatowski e Macdonald, con circa soldati, avrebbero dovuto tenere le posizioni e coprire la manovra del grosso dell'armata verso il ponte di Lindenau. I coalizzati non organizzarono in tempo un servizio di esplorazione e quindi solo alle ore 07:00 alcune pattuglie rilevarono i movimenti francesi. In realt\u00e0 anche le truppe alleate erano esauste dopo i durissimi scontri del giorno precedente e i comandanti supremi erano seriamente preoccupati per un eventuale terzo giorno di battaglia. I movimenti delle truppe furono lenti; alcuni abboccamenti per discutere una tregua fecero guadagnare ulteriore tempo ai francesi e quindi solo alle ore 10:30 la massa degli eserciti coalizzati pass\u00f2 all'offensiva per irrompere in Lipsia.\nIn quel momento due terzi dell'armata francese avevano gi\u00e0 ripiegato e attraversato l'Elster; Napoleone si trattenne ancora a Lipsia e prima di partire incontr\u00f2 il principe Poniatowski, al quale aveva conferito il grado di maresciallo per il valore dimostrato nella battaglia e al quale ora affid\u00f2 l'incarico di difendere i sobborghi meridionali della citt\u00e0; quindi l'imperatore si conged\u00f2 dal re di Sassonia, Federico Augusto, che apparve dispiaciuto per la defezione delle sue truppe. Dopo l'incontro con il re di Sassonia, Napoleone lasci\u00f2 la citt\u00e0 e attravers\u00f2 il fiume intorno alle ore 11:00 a Lindenau; nelle strade erano ora presenti tra le truppe ansiet\u00e0 e confusione e il disordine stava aumentando. L'imperatore e il suo seguito furono costretti ad aprirsi il passo fino ai ponti in mezzo alla calca delle truppe che ripiegavano e che tuttavia aprirono disciplinatamente la strada al passaggio del condottiero. Napoleone era esausto e si ritir\u00f2 in un mulino vicino al fiume, dove si addorment\u00f2 nonostante il frastuono dei cannoni e il rumore delle truppe in ritirata.\nL'assalto finale dei coalizzati a Lipsia, che aveva avuto inizio alle ore 10:30, venne organizzato da Schwarzenberg su cinque colonne separate ma progred\u00ec lentamente di fronte all'ostinata resistenza della retroguardia francese di Reynier, Macdonald e Poniatowski; inoltre i tentativi del corpo austriaco di Giulay e del corpo prussiano di Yorck d'intercettare la ritirata vennero facilmente contenuti. I soldati francesi difesero accanitamente le strade, gli accessi e gli edifici principali della citt\u00e0 e guadagnarono tempo costringendo il nemico a un combattimento all'interno dell'area urbana; i cavalieri polacchi di Poniatowski si batterono con grande valore. A nord i corpi russi di Sacken, St. Priest e Kapzevic, dell'armata di Bl\u00fccher, attaccarono attraverso la \"Halle Tor\", ma incontrarono una resistenza molto dura di francesi e polacchi delle divisioni Durutte e Dombrowski e i primi tre assalti furono respinti; a sud l'armata russa di Bennigsen attacc\u00f2 la \"Spital Tor\" e la \"Sand Tor\"; a est il corpo prussiano di B\u00fclow irruppe attraverso la \"Grimma Tor\", difesa dalle divisioni Marchand e Friedrichs, e riusc\u00ec a entrare in citt\u00e0. Infine fu un battaglione prussiano del corpo di B\u00fclow, guidato dal maggiore Friccius, che riusc\u00ec a irrompere nel centro di Lipsia; venne contrattaccato ma riusc\u00ec a mantenere le posizioni raggiunte, grazie anche all'intervento di un reparto di fanteria leggera svedese.\nNel frattempo il disordine delle truppe della retroguardia in ritirata stava inevitabilmente crescendo; dovendo tutte concentrarsi nella sola uscita disponibile verso ovest da Lipsia alla \"Ranstadter Tor\" e, dovendo attraversare un primo ponte sulla Pleisse poi il terrapieno sulle paludi e quindi un secondo ponte a Lindenau sull'Elster, era quasi inevitabile che le truppe francesi, sempre pi\u00f9 schiacciate dalla pressione nemica proveniente da differenti direzioni e concentrate in un solo luogo, si sarebbero progressivamente frammischiate e disorganizzate. La confusione divenne incontrollabile dopo che alle ore 13:00 venne fatto saltare prematuramente il ponte sull'Elster; l'incarico, assegnato al generale Dulauloy e da questo a sua volta affidato al colonnello Monfort, ricadde alla fine su un caporale e quattro zappatori francesi che, alla vista dell'avvicinarsi dei prussiani, fecero esplodere le mine quando molti reparti di truppa stavano ancora attraversando o erano in combattimento nella citt\u00e0.\nDa quel momento molti reparti francesi si disgregarono; alcuni soldati ricordarono l'avvenimento come una \"Beresina senza il freddo\"; molti soldati caddero in acqua, altri cercarono di attraversare a nuoto con tutto l'equipaggiamento, si diffusero voci di tradimenti. Alcuni ufficiali entrarono nel fiume con i cavalli sperando di riuscire a risalire sulla sponda occidentale; in questo modo anneg\u00f2 Poniatowski, la cui cavalcatura non riusc\u00ec a risalire la ripida sponda e lo trascin\u00f2 nella corrente, Macdonald invece scamp\u00f2 a nuoto dopo aver assistito a scene drammatiche di disperazione tra i soldati abbandonati sulla riva occidentale, anche il maresciallo Oudinot riusc\u00ec ad attraversare il fiume a nuoto. I combattimenti dentro Lipsia continuarono fino al tardo pomeriggio; infine i reparti francesi rimasti tagliati fuori si arresero dopo gli ultimi scontri; caddero prigionieri anche Lauriston e Reynier e il generale polacco Dombrowski; lo zar Alessandro e il re di Prussia poterono raggiungere finalmente la piazza del mercato al centro della citt\u00e0 dove si incontrarono con Bernadotte, Bl\u00fccher, Bennigsen e Gneisenau; la dura battaglia era finita.\nBilancio e conseguenze.\nNon si conoscono le perdite totali. Le stime oscillano tra gli morti e feriti da entrambe le parti. Supponendo che si tratti di uomini, si ritiene che gli Alleati avessero perso uomini e i francesi , con francesi fatti prigionieri. Tra i caduti vi fu il maresciallo polacco J\u00f3zef Antoni Poniatowski, che aveva ricevuto tale distinzione soltanto il giorno precedente. La battaglia cost\u00f2 all'Impero francese la perdita dei territori tedeschi a est del Reno e port\u00f2 vari stati tedeschi dalla parte degli Alleati. Si ricorda anche un particolare avvenimento nella battaglia: reparti sassoni, dalla parte dei francesi, mentre andavano all'attacco si girarono all'improvviso e fecero fuoco sui soldati di Napoleone Bonaparte. Gli avvenimenti della battaglia sono ricordati grazie a 45 cippi commissionati a Theodor Apel di Lipsia e che servono a ricordare gli avvenimenti legati alla battaglia e a segnare le posizioni sul terreno delle linee francesi e alleate. In commemorazione della battaglia venne edificato il V\u00f6lkerschlachtdenkmal.\nI coalizzati celebrarono enfaticamente la loro vittoria: mentre lo zar scrisse di \"clamorosa vittoria\" sul \"famoso Napoleone\"; il principe Schwarzenberg, che venne elogiato dai capi alleati per la sua conduzione abile e prudente della battaglia, scrisse che \"Dio ha benedetto le nostre armate\" e che \"la disfatta del nemico \u00e8 senza esempio\"; il generale Bennigsen parl\u00f2 di \"battaglia decisiva\" che aveva deciso le sorti dell'Europa; per i prussiani infine \"il nemico del genere umano \u00e8 abbattuto e la Germania \u00e8 libera\". Napoleone valut\u00f2 invece, subito dopo i fatti e anche durante l'esilio di Sant'Elena, in modo molto diverso l'andamento e l'esito della battaglia, egli nel bollettino dell'armata del 28 ottobre scrisse che l'esercito francese era stato vittorioso sia a Lipsia sia a Wachau, e che solo l'esaurimento delle munizioni lo aveva costretto a ripiegare verso i depositi di Erfurt. In un'altra occasione continu\u00f2 ad affermare che il campo di battaglia era rimasto in mano francese e che l'armata aveva ripiegato il 19 ottobre solo per approvvigionarsi di munizioni. A Sant'Elena Napoleone continuer\u00e0 a mascherare la sua disfatta, esagerando le perdite inflitte al nemico da lui considerate triple rispetto a quelle francesi; l'imperatore afferm\u00f2 che i suoi piani erano falliti solo per una concatenazione sfortunata di fatalit\u00e0 e di tradimenti: esplosione erronea del ponte sull'Elster, tradimento di sassoni e bavaresi, carenza di munizioni.\nI coalizzati disponevano di una schiacciante superiorit\u00e0 di truppe e di cannoni che avrebbe dovuto garantire un esito vittorioso della battaglia a Lipsia, ma in realt\u00e0 il 16 ottobre essi rischiarono di perdere, soprattutto a causa dell'errato schieramento dell'armata di Boemia a cavallo del fiume Elster; in questo modo i coalizzati diedero modo a Napoleone di sfrutture il pi\u00f9 rapido schieramento delle sue forze per ottenere quasi una vittoria decisiva, fu soprattutto la tenacia delle truppe alleate che evit\u00f2 una disfatta. Dopo la mancata vittoria del 16 ottobre, la situazione dei francesi divenne rapidamente sempre pi\u00f9 difficile, e Napoleone fece un grave errore ritardando la ritirata e decidendo di continuare la battaglia nei giorni seguenti. Nel campo dei coalizzati, il ruolo pi\u00f9 importante ed efficace fu svolto da Blucher che con grande determinazione entr\u00f2 in battaglia a nord il 16 ottobre e contribu\u00ec, impegnando le riserve francesi, a evitare la disfatta a Wachau; il generale prussiano riusc\u00ec anche a convincere Bernadotte a entrare finalmente in azione con la sua armata. Importante fu anche il contributo alla vittoria alleata dello zar Alessandro che prima convinse il principe Schwarzenberg a modificare il suo schieramento totalmente errato tra Elster e Pleisse, quindi spinse il generale a impiegare al momento opportuno le riserve russe e austriache.\nLa battaglia, la pi\u00f9 grande e la pi\u00f9 decisiva delle guerre napoleoniche, \u00e8 stata interpretata da Jacques Bainville come un vero e proprio redde rationem finale, in cui in pratica \"si vendica il passato, si mescolano i vivi e i morti, in cui appare ci\u00f2 che era nascosto...\", soprattutto la fragilit\u00e0 dell'Impero napoleonico, e le illusioni e l'accecamento dell'imperatore di fronte alla triste realt\u00e0 dello sgretolamento del suo potere."}
{"id": "124791", "revid": "113291333", "url": "https://it.wikipedia.org/wiki?curid=124791", "title": "Forsan et haec olim meminisse iuvabit", "text": "La locuzione latina Forsan et haec olim meminisse iuvabit, tradotta letteralmente, significa \"Forse un giorno ci far\u00e0 piacere ricordare anche queste cose\". Sono le parole con le quali Enea faceva coraggio ai compagni nelle avversit\u00e0 della sorte e nei pericoli (Virgilio, \"Eneide\", I, 203).\nIl verso fu citato dalla giornalista, poetessa e patriota giacobina e repubblicana Eleonora de Fonseca Pimentel prima della sua uccisione, durante la restaurazione borbonica che segu\u00ec la Repubblica Napoletana del 1799."}
{"id": "124795", "revid": "1318658", "url": "https://it.wikipedia.org/wiki?curid=124795", "title": "Fortunate senex", "text": "La locuzione latina Fortunate senex, tradotta letteralmente, significa \"o vecchio fortunato\". (Virgilio, \"Egloghe\", I, 46).\nL'esclamazione \u00e8 rivolta a Titiro, felice per aver conservato il suo campicello. La si ripete ai nonni circondati dai nipotini."}
{"id": "124799", "revid": "224230", "url": "https://it.wikipedia.org/wiki?curid=124799", "title": "Frangar, non flectar", "text": "La locuzione latina Frangar, non flectar, tradotta letteralmente, significa \"mi spezzer\u00f2, ma non mi piegher\u00f2\"; nella traduzione italiana, viene citata spesso come \"mi spezzo ma non mi piego\". \u00c8 usata come motto gentilizio; \u00e8 usata anche per indicare un'integrit\u00e0 morale che non cede davanti a nessuna minaccia o pericolo. A volte viene usato l'adattamento con significato opposto \"mi piego ma non mi spezzo\" ad indicare un processo di adattamento di fronte ad eventi negativi della vita.\nVarianti.\nLa frase non \u00e8 documentata letteralmente nella letteratura classica, ma il nesso \"flectere - frangere\" \u00e8 invece presente variamente interpretato nella letteratura latina del periodo aureo:\n\"Liv. Hist.\" II, 23; Lucano, \"Phars.\" III, 554; Ov. \"Ars\" II, 180; Sen. \"Thyestes\" 200 (\"flecti non potest, frangi potest\").\n\u00c8 interessante il significato del nesso presentato nella sentenza di Publilio Siro:\nMa il significato con cui \u00e8 divulgata \u00e8 ispirato da un passo di Orazio,\nesalta la fermissima e incrollabile coerenza con i propri principi. Orazio con essa illustra l'ideale morale del popolo romano.\nAltre ricorrenze.\nIn Agostino si trova la locuzione di senso opposto:\nPure a chi si presenta in una palestra di J\u016bd\u014d (parola che tradotta dalla lingua giapponese significa \"via della cedevolezza\") si insegna che la frase deve essere modificata in \"flectar ne frangar\", \"Mi piegher\u00f2 per non essere spezzato\".\nQuesto motto \u00e8 stato adottato anche da altre lingue e culture, a volte in modo indipendente. Particolare fortuna ha avuto, nel mondo berbero, l'espressione, di identico significato, \"a nerrez wal' a neknu\", utilizzata in una celebre poesia dal poeta ribelle e anticonformista Si Mohand ou-Mhand (1848-1905), successivamente impiegata da Idir Ait Amrane nel canto \"berbero-nazionalista\" \"Ekkr a mmi-s Umazi\u0263\" (\"sorgi, o figlio di Amazigh!\", 1945), e divenuta poi lo slogan della Primavera berbera del 1980. Tra le tante citazioni della frase, \u00e8 da ricordare che il cantautore militante Loun\u00e8s Matoub ne fece il titolo di un suo brano del 1981.\nIn passato il motto compariva sotto la testata del quotidiano torinese \"La Stampa\"."}
{"id": "124804", "revid": "247222", "url": "https://it.wikipedia.org/wiki?curid=124804", "title": "Tartrazina", "text": "La tartrazina, giallo tartrazina o E102, nella codifica europea degli additivi alimentari, \u00e8 un colorante artificiale azotato di colore giallo limone.\nUso.\nLa tartrazina \u00e8 aggiunta nelle bevande gassate, nelle caramelle alla frutta, nei budini, nelle minestre confezionate, nei gelati, nelle gomme da masticare, nel marzapane, nelle marmellate, nelle gelatine, nella mostarda, nello yogurt e in molti altri alimenti assieme alla glicerina, limone e miele. La si pu\u00f2 persino trovare negli involucri delle capsule dei medicinali. \n\u00c8 utilizzato anche in cosmetica, in questo caso viene riportato in etichetta con la sigla C.I. (Color index). Il color index del Giallo tartrazina \u00e8 CI 19140. Secondo la nomenclatura CTFA viene indicato come Yellow 5. Il CI 19140 \u00e8 un colorante autorizzato in tutte le tipologie d prodotti cosmetici (presente nell'allegato IV del Nuovo Regolamento). I coloranti vengono impiegati in ambito cosmetico al fine di rendere visivamente riconoscibile i prodotti, per coprire una colorazione di fondo o per renderli pi\u00f9 gradevoli dal punto di vista estetico. Nei cosmetici, invece, sono utilizzati per conferire una particolare colorazione alla parte del viso su cui vengono applicati. Per quanto riguarda CI 19140 non ci sono limiti di concentrazione al suo utilizzo. \nA volte viene addizionato al colorante E133, o Blu Brillante FCT, o al E142 Verde S, per produrre diverse sfumature di verde durante i processi di inscatolamento dei piselli.\nPatologie.\n\u00c8 causa di molte allergie e intolleranze, reazioni causate da tutti i coloranti azotati, in particolare tra coloro che sono gi\u00e0 intolleranti all'aspirina e tra gli asmatici: la tartrazina \u00e8 implicata nella liberazione di istamine con un meccanismo di attivazione indiretta della degranulazione da parte dei mastociti.\nTra le altre reazioni a questo colorante vi sono: l'emicrania, edemi, la visione di macchie, prurito, riniti, macchie rosse sulla pelle, problemi di respirazione. L'azione sinergica della tartrazina con l'acido benzoico (E210), \u00e8 una concausa dell'iperattivit\u00e0 nei bambini.\nRegolamentazioni.\nIl \"giallo di tartrazina\" fu il primo pigmento organico la cui tecnica di sintesi venne brevettata, nel 1884.\nQuesto colorante \u00e8 permesso in Australia.\nEuropa.\nUnione Europea.\nL'Autorit\u00e0 europea per la sicurezza alimentare consente l'uso della tartrazina nei formaggi lavorati, nella frutta o nella verdura in scatola o in bottiglia, nel pesce processato e nei prodotti della pesca, inclusi molluschi e crostacei, nei vini e nelle bevande a base di vino.\nNel 2009 l'EFSA ha rivalutato i dati a disposizione e ha stabilito che le prove scientifiche disponibili non dimostrano un legame tra gli additivi coloranti e gli effetti collaterali.\nRegno Unito.\nLa tartrazina \u00e8 approvata come colorante alimentare da parte della Food Standards Agency.\nIn risposta alle preoccupazioni circa la sicurezza di alcuni additivi alimentari, la FSA britannica ha commissionato uno studio ai ricercatori dell'Universit\u00e0 di Southampton sull'effetto di una miscela di sei coloranti alimentari (Tartrazina, Rosso Allura AC, Ponceau 4R, Giallo di chinolina, Giallo arancio S e Azorubina) e benzoato di sodio (un conservante) sui bambini della popolazione, che li consumavano nelle bevande; lo studio \u00e8 stato pubblicato nel 2007.\u00a0 Lo studio ha trovato un possibile legame tra il consumo di questi coloranti artificiali e un conservante benzoato di sodio e un aumento dell'iperattivit\u00e0 nei bambini; il comitato consultivo della FSA che ha valutato lo studio ha anche determinato che a causa delle limitazioni dello studio, i risultati non potevano essere trasposti alla popolazione generale, e sono stati raccomandati ulteriori test. Lo studio \u00e8 stato anche valutato dall'EFSA nel 2008.\nNord America.\nCanada.\nLa tartrazina \u00e8 elencata come colorante alimentare consentito in Canada.\nGli alimenti preconfezionati sono tenuti a elencare tutti gli ingredienti, compresi tutti gli additivi alimentari come i coloranti.\nStati Uniti.\nGli Stati Uniti richiedono che la presenza di tartrazina sia dichiarata sui prodotti alimentari e farmaceutici (21 CFR 74.1705 (rivisto aprile 2013), 21 CFR 201.20) e anche che le partite di colorante siano approvate dalla Food and Drug Administration (FDA). \nIn base a questi regolamenti, la FDA richiede che nella sezione \"Precautions\" delle etichette dei farmaci da prescrizione sia inclusa la seguente dichiarazione di avvertimento: \"Questo prodotto contiene FD&amp;C Yellow No. 5 (tartrazina) che pu\u00f2 causare reazioni di tipo allergico (compresa l'asma bronchiale) in alcune persone suscettibili. Sebbene l'incidenza complessiva della sensibilit\u00e0 al FD&amp;C Yellow No. 5 (tartrazina) nella popolazione generale sia bassa, \u00e8 frequente in pazienti che hanno anche un'ipersensibilit\u00e0 all'aspirina\".\nLa FDA sequestra regolarmente i prodotti se trovati contenenti tartrazina non dichiarata, dichiarata ma non controllata dalla FDA, o etichettati con qualcosa di diverso da FD&amp;C Yellow No. 5."}
{"id": "124812", "revid": "3535", "url": "https://it.wikipedia.org/wiki?curid=124812", "title": "Film di propaganda", "text": ""}
{"id": "124814", "revid": "339392", "url": "https://it.wikipedia.org/wiki?curid=124814", "title": "Il sollazzo per chi si diletta di girare il mondo", "text": ""}
{"id": "124815", "revid": "339392", "url": "https://it.wikipedia.org/wiki?curid=124815", "title": "Gran libro di Ruggero", "text": ""}
{"id": "124829", "revid": "1702319", "url": "https://it.wikipedia.org/wiki?curid=124829", "title": "MotoGP", "text": "La MotoGP \u00e8 la massima categoria (in termini prestazionali) di moto da corsa su circuito definita dalla Federazione Internazionale di Motociclismo. Le corse che vengono organizzate per MotoGP sono i gran premi del Campionato Mondiale della MotoGP.\nStoria.\nQuesta categoria \u00e8 sorta nel 2002, sostituendo la precedente classe maggiore, la 500; il nome \u00e8 stato cambiato a causa del regolamento in merito alla cilindrata, non pi\u00f9 limitata a 500 cm\u00b3 per qualsiasi tipo di propulsore (rendendo inadatto il termine Classe 500), ma differenziata per tipologia, portando il limite massimo per i motori quattro tempi a 989\u00a0cm\u00b3. Dalla stagione 2007 la cilindrata massima \u00e8 stata ridotta a 799\u00a0cm\u00b3 e non sono pi\u00f9 ammessi motori a due tempi; dal 2012 la cilindrata \u00e8 stata aumentata fino a 1000\u00a0cm\u00b3.\nLe moto.\nLe moto appartenenti alla MotoGP sono dei prototipi non in vendita per uso stradale, diversamente da altre categorie di corse (come la Superbike) dove vengono utilizzate versioni elaborate delle moto comunemente in vendita.\nLa Ducati Desmosedici RR del 2007 e la Honda RC213V-S del 2015 sono state le uniche motociclette omologate per la circolazione stradale, strettamente derivate dalle rispettive MotoGP da competizione.\nRegolamento tecnico.\nPer molti anni il regolamento aveva limitato la cilindrata a 500 cm\u00b3 senza differenziare tra motori a 2 e 4 tempi. Grazie a una maggiore potenza specifica e a una maggiore leggerezza del motore, oltre che per una semplicit\u00e0 maggiore di costruzione, per oltre un ventennio, a cavallo della fine del XX secolo, i motori a 2 tempi la fecero da padrone. La Federazione Motociclistica Internazionale decise pertanto di modificare le regole, consentendo una cilindrata maggiorata (fino a 990 cm\u00b3) per i motori a 4 tempi. Anche il numero dei cilindri ammessi venne aumentato fino a 6.\nUna moto a due tempi da 500\u00a0cm\u00b3 in teoria dovrebbe avere prestazioni simili a una quattro tempi con 990\u00a0cm\u00b3, e nel 2002 si assistette a Gran Premi con motociclette di entrambi i tipi. Divenne per\u00f2 rapidamente chiaro che le moto a quattro tempi risultavano nettamente pi\u00f9 veloci di quelle a due tempi in quasi tutti i campi, soprattutto in virt\u00f9 della pi\u00f9 semplice adozione dell'iniettore, anche se questo le rende decisamente pi\u00f9 costose in termini di progettazione e sviluppo. Del resto, l'obiettivo dichiarato delle case motociclistiche era quello di sostituire col tempo le motociclette dotate di motore due tempi con le pi\u00f9 \"ecologiche\" quattro tempi, che peraltro risultavano pi\u00f9 facilmente gestibili con i sistemi \"drive by wire\". Come risultato, dal 2004 la motorizzazione a due tempi scomparve dalle gare della classe maggiore (ma gi\u00e0 nel 2002 soltanto la Proton e poi la Sabre Sport nel 2003 schierava una moto due tempi), rimanendo confinata alle cilindrate minori delle classi 125 e 250.\nNelle MotoGP sono ammessi motori da 2 a 6 cilindri e, a partire dal 2002, hanno un limite di peso minimo ammesso in proporzione al numero dei cilindri; un motore maggiormente frazionato ha in teoria la possibilit\u00e0 di erogare una maggior potenza; di conseguenza si vuole controbilanciarla con l'handicap di un maggior peso. Questo peso minimo \u00e8 stato successivamente aggiornato.\nNel 2005 si \u00e8 stabilito che, a partire dalla stagione 2007, la cilindrata totale delle MotoGP sarebbe stata ridotta da 990 a 800 cm\u00b3 e il serbatoio a 21 litri di capacit\u00e0 (gi\u00e0 abbassata dai 24 della prima stagione, ai 22 delle stagioni 2005 e 2006), con l'intento di aumentare la sicurezza dei piloti. Contemporaneamente \u00e8 stata anche decisa per regolamento la completa abolizione dei motori a due tempi.\nL'11 dicembre 2009 la commissione Grand Prix, composta da membri di Dorna Sports e FIM, ha annunciato un nuovo cambio di regolamento riguardante la cilindrata massima consentita nella classe MotoGP.\nDalla stagione 2012 i motori potranno avere una cilindrata massima di 1000\u00a0cm\u00b3 e massimo 4 cilindri con alesaggio massimo di 81 millimetri, con la possibilit\u00e0, per i team privati, di avvalersi di un regolamento differenziato e pi\u00f9 permissivo denominato CRT. Questo regolamento consente alle squadre private che partecipano con moto non costruite dai grandi costruttori, di poter usufruire di 12 motori nell'arco di una stagione in luogo dei 6 concessi ai partecipanti con moto ufficiali o satellite, e di poter usufruire di 24 litri di carburante, 3 in pi\u00f9 rispetto alla quantit\u00e0 concessa alle moto ufficiali. Il nuovo regolamento CRT ha aperto la strada all'utilizzo di motori derivati dalla serie simili a quelli impiegati nel campionato SBK, alloggiati in ciclistiche prototipo. Questo ha portato una diatriba tra la SBK e il Motomondiale, che ha visto il suo prosieguo in tribunale. Dal 2014 la categoria CRT viene sostituita dalle Open, che sono moto ufficiali dell'anno precedente con pneumatici pi\u00f9 morbidi, 24 litri di benzina, maggiori test e motori come per le precedenti CRT; inoltre dovranno avere la centralina unica.\nDal 2016 non esister\u00e0 pi\u00f9 la classe Open, ma solo le concessioni introdotte dal 2015 per i team che non ottengono risultati sportivi e, per permettere un recupero delle prestazioni, vengono aumentati i litri a disposizione e ridotto il peso minimo.\nNel 2007 si \u00e8 introdotta le regola del numero di gomme conteggiate per tutto il gran premio, di cui 17 sia all'anteriore che al posteriore, mentre nel 2008 si \u00e8 modificato in 18 all'anteriore e 22 al posteriore., dal 2009 c'\u00e8 un nuovo contingentamento delle gomme, all'anteriore (4 di tipo `A\u00b4 e 4 di tipo `B\u00b4), pi\u00f9 12 gomme posteriori (6 di tipo `A\u00b4 e 6 di tipo `B\u00b4) inoltre si ha a disposizione 4 pneumatici da bagnato, inoltre sempre nel 2009 si \u00e8 decisi a passare dal regime libero per le gomme al regime di monogomma (Bridgestone) per evitare le polemiche sull'eccessiva influenza delle gomme a livello competitivo.. Per la stagione 2010 le gomme posteriori disponibili sono 10 per ciascun pilota (5 di tipo A e 5 di tipo B) mentre le gomme anteriori sono ancora 8, ma con la possibilit\u00e0 di avere 5 gomme di tipo A e 3 di tipo B per ciascun pilota, o viceversa.\nDal 2012 con l'estensione dei test in pista anche ai piloti e non solo ai collaudatori il limite delle gomme diventa di 240 gomme per ogni squadra ufficiale, da distribuire nell'intera stagione.\nDal 2012 \u00e8 entrato l'obbligo della luce posteriore rossa in caso di pioggia e d'integrare un sistema per proteggere la leva freno da eventuali collisioni.\nDal 2014 a stagione avviata decade il limite massimo di 320\u00a0mm dei dischi anteriori per taluni circuiti, portando di fatto il limite massimo a 340 per tutti i circuiti, mentre il limite minimo di 340\u00a0mm nel circuito di Motegi rimane.\nLe prime soluzioni dei team.\nLe varie case costruttrici hanno scelto soluzioni tecniche differenti e si sono gi\u00e0 visti in gara, sin dal 2002 motori a 3, 4 o 5 cilindri, fino ad arrivare alla Blata che nel 2005 ha sperimentato un motore a 6 cilindri. Fino al 2006, anno in cui si \u00e8 concluso il periodo delle 990 cc, Kawasaki e Yamaha hanno proposto una 4 cilindri in linea, Honda un 5 cilindri a V, Ducati un 4 cilindri a L, Suzuki un 4 cilindri a V, e, anche se per poco tempo, l'Aprilia ha proposto un 3 cilindri in linea e la KR, che ha usato il motore 500 2 tempi fino al 2003, un motore 5 cilindri a V simile a quello della Honda.\nA partire dal 2007, con la riduzione della cilindrata da 990\u00a0cm\u00b3 a 800\u00a0cm\u00b3, tutte le case partecipanti propongono motori a 4 cilindri, e precisamente Yamaha e Kawasaki usano 4 cilindri in linea, Honda e Suzuki un 4 cilindri a V, e infine la Ducati porta in pista sempre un 4 cilindri a L.\nCome per la Formula 1, questa classe per tutte le case costruttrici \u00e8 il banco di prova delle soluzioni tecniche pi\u00f9 all'avanguardia e vengono utilizzati, per la costruzione, materiali ad alta tecnologia, che non sempre vengono poi riportati nella produzione di serie, come il titanio o altre leghe leggere, e la fibra di carbonio.\nAltrettanto evoluta \u00e8 la parte elettronica che governa la moto con le funzioni di acquisizione dati e di controllo elettronico della trazione, del freno motore, dell'impennata, della partenza e del consumo di carburante. All'avanguardia \u00e8 anche l'impianto frenante (normalmente con dischi di carbonio) tranne nelle gare bagnate quando si usano i dischi in acciaio e la gestione elettronica di tutte le funzioni del motore, compresa l'aria proveniente dall'air-box, con la regolazione dell'apertura delle valvole a farfalla.\nUna delle maggiori sfide che i progettisti devono affrontare \u00e8 sul come trasferire a terra l'enorme potenza sviluppata dalle MotoGP (dell'ordine dei 240 CV), tenendo in considerazione il fatto della ridotta superficie di contatto della ruota con l'asfalto (per fare un paragone una macchina da F1 ha all'incirca il quadruplo della potenza ma \u00e8 ben 10 volte maggiore la superficie di contatto delle ruote a terra). Nell'affrontare questo problema i team sono affiancati naturalmente dai costruttori degli pneumatici che si prodigano per offrire sempre migliori e pi\u00f9 varie coperture.\nPiloti.\nL'et\u00e0 minima di partecipazione a queste gare \u00e8 stata fissata a 18 anni.\nNei primi anni di vita di questa nuova categoria il dominatore incontrastato \u00e8 stato l'italiano Valentino Rossi che si \u00e8 aggiudicato i primi quattro campionati mondiali, dapprima guidando una Honda e in seguito una Yamaha: suoi antagonisti sono stati soprattutto i connazionali Max Biaggi, Marco Melandri e Loris Capirossi, oltre allo spagnolo Sete Gibernau. Le edizioni successive del campionato sono state vinte dall'americano Nicky Hayden, e dall'australiano Casey Stoner, rispettivamente nel 2006 e 2007 a bordo di Honda e Ducati. Le edizioni del 2008 e 2009 hanno visto nuovamente vincitore Rossi.\nL'edizione del 2010 ha visto la vittoria del primo pilota spagnolo per questa categoria, trattasi di Jorge Lorenzo sulla Yamaha; ci fu gi\u00e0 uno spagnolo che vinse il campionato del mondo della massima cilindrata, \u00c0lex Crivill\u00e9 nel 1999, ma nella vecchia 500 2T. Il 2011 vede nuovamente campione del mondo Stoner, questa volta su Honda, mentre nel 2012 anche Jorge Lorenzo diventa nuovamente campione del mondo, sempre su Yamaha. I campionati del 2013 e 2014 proclamano vincitore un altro spagnolo, Marc M\u00e1rquez. Nel 2015, ancora una volta su Yamaha, torna alla vittoria Jorge Lorenzo battendo, nell'ultima gara, dopo una serrata competizione, il suo compagno di squadra Valentino Rossi. Nel 2016 Marc M\u00e1rquez vince il suo terzo mondiale MotoGP battendo Valentino Rossi (2\u00b0) e Jorge Lorenzo (3\u00b0). Nel 2017 Marc M\u00e1rquez vince il suo quarto mondiale MotoGP battendo Andrea Dovizioso (2\u00b0) vincendo all'ultimo round a Valencia, e davanti a Maverick Vi\u00f1ales (3\u00b0) e Dani Pedrosa (4\u00b0). Nella stagione 2018 trionfa nuovamente Marc Marquez, che si laurea campione del mondo con tre gare di anticipo alla fine del motomondiale, finendo con 321 punti iridati. Infine, la stagione del 2019 vede nuovamente campione del mondo Marc M\u00e1rquez, con un totale di 420 punti, il massimo nella storia della MotoGP, ottenuti con 12 vittorie, 6 secondi posti e un ritiro, su un totale di 19 Gran Premi.\nNel 2020, complice il grave infortunio di Marquez che lo tiene fuori tutta la stagione, emerge il pilota Suzuki Joan Mir, che riesce a prevalere sull'italiano Morbidelli (2\u00b0) e sul compagno di squadra Rins (3\u00b0)."}
{"id": "124838", "revid": "599013", "url": "https://it.wikipedia.org/wiki?curid=124838", "title": "Jos\u00e9 Luis Clerc", "text": "Carriera.\nDiventa un tennista professionista nel 1977 e nella sua carriera ha vinto 25 tornei ATP, raggiungendo nel 1981 la quarta posizione nella classifica ATP.\nIn Coppa Davis \u00e8 stato spesso compagno di doppio di Guillermo Vilas ed \u00e8 tuttora la migliore squadra di doppio argentina nella storia della coppa."}
{"id": "124840", "revid": "438678", "url": "https://it.wikipedia.org/wiki?curid=124840", "title": "Access point", "text": "Access Point (, anche indicato con l'acronimo \"AP\") \u00e8 un dispositivo di rete che consente l\u2019accesso wireless, in ambito locale, a una rete di comunicazione elettronica.\nAd esempio, l'Access Point collegato ad una LAN permette all'utente di accedervi in maniera wireless (senza fili).\nStoria.\nReti senza fili a basso costo sono divenute rapidamente popolari verso la fine degli anni '90 e primi anni 2000 poich\u00e9 permettono di minimizzare il cablaggio dei cavi di collegamento di rete usati nelle reti ethernet tradizionali, riducendo drasticamente i costi d'impianto oltre ad offrire una certa mobilit\u00e0 nell'accesso. Queste reti si sono diffuse, grazie allo standard Wi-Fi, nelle reti domestiche senza fili e nelle reti pubbliche di accesso a Internet. Le reti senza fili permisero inoltre maggiore mobilit\u00e0 agli utenti, liberandoli dal vincolo di impiego del terminale nei pressi di una presa di rete (es. RJ-45): nell'industria e nel commercio, ad esempio, terminali portatili o palmari \"wireless\" consentono agli utenti maggiore operativit\u00e0, quali la possibilit\u00e0 di compiere operazioni di registrazioni o rettifica di dati, carichi e scarichi di merce, direttamente ed in tempo reale negli archivi degli elaboratori centrali.\nDescrizione.\nL'accesso pu\u00f2 avvenire in modalit\u00e0 \"wireless\" direttamente tramite il suo terminale, se dotato di scheda wireless: se esso viene collegato fisicamente ad una rete cablata (oppure via radio ad un altro access point), pu\u00f2 ricevere ed inviare un segnale radio all'utente grazie ad antenne e apparati di ricetrasmissione, permettendo cos\u00ec la connessione sotto forma di accesso radio.\n\u00c8 possibile collegare pi\u00f9 access point alla stessa rete cablata e/o tra di loro per creare in questo modo una rete pi\u00f9 grande che permetta l'handover tra terminali e rete wireless (WLAN). Se collegato ad una rete cablata, esso fa da interfaccia tra la parte wireless di accesso radio da parte degli utenti e la parte cablata di trasporto implementando un cambiamento di protocollo per il trasferimento dell'informazione tra le due sezioni di rete; se invece trasmette informazione tramite collegamento wireless agli altri access point (Wireless Distribution System) funziona come un semplice bridge, pur con una perdita di efficienza spettrale nel sistema.\nL'AP comunica in broadcast alle stazioni riceventi nel proprio raggio di copertura l'SSID della rete o delle reti locali wireless che sta servendo. Le celle di copertura degli AP sono spesso parzialmente sovrapposte per evitare buchi di copertura del segnale mentre la parte cablata \u00e8 generalmente una rete Ethernet che pu\u00f2 essere a bus condiviso oppure commutata ovvero switchata. Chiaramente, i vari AP trasmettono il medesimo SSID, ivi comprese le caratteristiche di sicurezza. Ad ogni modo i dispositivi che si connettono devono supportare la connessione automatica e trasparente, quando cambia l'area di copertura di uno specifico AP.\nUn Access Point IEEE 802.11 pu\u00f2 normalmente comunicare con circa 30 client nel raggio di circa 100 m, anche se il range di copertura pu\u00f2 scendere sensibilmente in presenza di ostacoli fisici nella linea di vista. La banda di comunicazione pu\u00f2 variare molto in funzione di diverse variabili come il posizionamento interno o esterno, l'altezza dal suolo, la presenza di ostacoli vicini, il tipo di antenna, le attuali condizioni meteo, la frequenza radio su cui opera e la potenza di \"output\" del dispositivo. La banda dell'Access Point pu\u00f2 essere estesa attraverso l'utilizzo di ripetitori e riflettori del segnale, i quali possono far rimbalzare e amplificare i segnali radio che altrimenti non potrebbero essere ricevuti ordinariamente. Sono stati effettuati alcuni esperimenti in questo senso, al fine di permettere l'estensione delle portate delle reti wireless a distanze di diversi chilometri. I protocolli Wi-Fi consentono anche di adattare la velocit\u00e0 di trasmissione nella parte di accesso wireless in funzione della distanza dalla stazione ricetrasmittente.\nStandard.\nEsistono diversi standard wireless per la trasmissione:\nGli standard pi\u00f9 diffusi sono B/G/N e va anche sottolineato che un access point di nuova generazione trasmette in 3 tipologie di segnali e non 4, poich\u00e9 lo standard A \u00e8 ormai obsoleto e troppo lento.\nInoltre per ricevere da un access point un segnale di nuova generazione ovvero di standard N \u00e8 necessario avere la scheda wireless adeguata altrimenti essa si connetter\u00e0 in modalit\u00e0 compatibile.\nNaturalmente se accade il contrario, ovvero lo standard adottato non \u00e8 di ultima generazione ma il dispositivo di connessione del PC lo \u00e8, esso si connetter\u00e0 con lo standard pi\u00f9 veloce compatibile a quell'access point.\nLe novit\u00e0 pi\u00f9 rilevanti dell'802.11n consistono oltre che nella maggiore velocit\u00e0 possibile attraverso il raddoppio della banda utilizzata quando possibile (con un canale \"secondario ,\"antecedente o conseguente) cio\u00e8 20 + 20 mhz, nell'utilizzo della tecnica MIMO, cio\u00e8 di pi\u00f9 coppie di antenne in diversity e un potente DSP che permette di rifasare i segnali corrotti in arrivo dalle differenti antenne e sommarli in una \"interferenza additiva\". \u00c8 implementato anche una sorta di \"car pooling\" dei pacchetti in transito. In pratica tutto ci\u00f2 si traduce in una maggiore velocit\u00e0 reale complessiva del collegamento rispetto all'11g, e un dimezzamento dei tempi di latenza (ping).\nLa velocit\u00e0 di trasferimento delle reti wireless \u00e8 decisamente minore rispetto alle reti cablate, anche se con l'arrivo del WiMAX la situazione dovrebbe cambiare. La velocit\u00e0 massima supportata (al 2009) \u00e8 di 300 Mbit/s (megabit al secondo), mentre reti cablate raggiungono i Mbit/s (10 gigabit Ethernet o 10 GbE).\nModalit\u00e0 di funzionamento.\nUn access point pu\u00f2 funzionare diverse modalit\u00e0. Non tutti i dispositivi supportano tutte le modalit\u00e0, e alcuni possono operare in pi\u00f9 modalit\u00e0 contemporaneamente.\nUn AP, oltre a essere impostabile perch\u00e9 funzioni come estensore (modo repeater) del segnale, pu\u00f2 essere abbinato ad uno specifico dispositivo estensore (extender), detto anche ripetitore, che ampia l'area di copertura della rete.\nLimitazioni.\nEsiste solo un numero limitato di bande di frequenze (suddivise in canali) legalmente utilizzabili in ambiente wireless. Al fine di evitare interferenze, normalmente pi\u00f9 \"Access Point\" adiacenti utilizzano canali differenti per comunicare con i relativi \"client\". Le periferiche \"wireless\" sono in grado di operare su tutti i canali nella banda a loro assegnata, e possono rapidamente settarsi da uno all'altro per ottenere il collegamento migliore. Comunque, il numero limitato di frequenze/canali disponibili rende solitamente problematico il funzionamento delle apparecchiature wireless in aree ad alte concentrazioni di \"Access Point\", dove diventa quindi difficile trovare un canale libero da interferenze (in linea teorica solo 3 canali contemporanei non interferiscono tra loro se opportunamente spaziati).\nSicurezza.\nUn ulteriore problema presente nelle reti wireless \u00e8 la necessit\u00e0 di misure di sicurezza contro l'accesso abusivo alla rete e l'intercettazione dei dati in transito. Mentre nella rete cablata la sicurezza del mezzo \u00e8 racchiusa \"tra le proprie mura\" (e quindi relativamente pi\u00f9 semplice gestire il controllo degli accessi al mezzo fisico), in un sistema di reti wireless il \"mezzo fisico\" \u00e8 l'etere, per cui un malintenzionato potrebbe ottenere l'accesso alla rete senza fisicamente introdursi all'interno delle mura.\nSono quindi stati studiati diversi sistemi di sicurezza. Una delle tecniche pi\u00f9 semplici \u00e8 quella di consentire l'accesso al proprio \"Access Point\" solo ai dispositivi aventi \"MAC address determinato\", ma poich\u00e9 i \"MAC address\" possono essere facilmente clonati, \u00e8 diventato necessario introdurre sistemi di sicurezza pi\u00f9 efficaci. La maggior parte degli Access Point implementano un sistema di cifratura dei dati denominato Wired Equivalent Privacy (WEP), ma anche questo sistema si \u00e8 rivelato \"debole\" (l'informazione \u00e8 allo stato, decodificabile in pochi minuti attraverso la crittoanalisi). I pi\u00f9 recenti Access Point implementano sistemi di crittografia denominati \"Wi-Fi Protected Access\" (WPA e WPA2), fornendo pi\u00f9 \"robusti\" criteri di sicurezza (la sicurezza assoluta non esiste, per robustezza si intende l'ordine di grandezza del tempo necessario per decodifica: minuti/ore/anni).\nUtilizzo.\nL'uso tipico di un \"Access Point\" \u00e8 quello di collegarlo ad una LAN e consentire cos\u00ec ad utenti muniti di dispositivi wireless di usufruire dei servizi di rete LAN con in aggiunta il vantaggio della mobilit\u00e0. In questa configurazione l\"Access Point\" agisce da \"gateway\" per i \"client wireless\".\nNel settore della grande distribuzione, terminali \"wireless\" affidati al cliente permettono la registrazione degli acquisti ed al successivo pagamento con ridotta o del tutto assente interazione con gli addetti di cassa."}
{"id": "124847", "revid": "287204", "url": "https://it.wikipedia.org/wiki?curid=124847", "title": "Nvu", "text": "Nvu \u00e8 un editor web che si affianca a Mozilla Firefox e Mozilla Thunderbird per sostituire la suite Mozilla.\nLa pronuncia dovrebbe essere \"enview\", che sta per \"new view\".\nL'editor da molti anni non \u00e8 pi\u00f9 sviluppato. L'ultima versione uscita nel 2005 \u00e8 la 1.0 \"Release candidate\" dato che il principale progettista, Daniel Glazman, ha abbandonato il suo sviluppo. Un editor html nato dalle ceneri di Nvu \u00e8 KompoZer che \u00e8 stato nel frattempo interamente riscritto e che ha molte caratteristiche che Nvu non aveva (vedi pi\u00f9 avanti).\nNvu funziona sui vecchi sistemi operativi datati 2005, sui nuovi sistemi potrebbe non funzionare.\nLa versione 1.0, basata su Gecko, il motore di Firefox, \u00e8 utilizzabile per progettare il proprio sito web. Nvu si rivolge, comunque, ad un'utenza che fa della progettazione web il suo hobby, o, al massimo, \u00e8 a un livello semiprofessionale: non mira quindi a sostituire Adobe Dreamweaver quanto piuttosto Microsoft FrontPage.\nIn particolare Microsoft FrontPage non \u00e8 pi\u00f9 sviluppato dal lontano 2003 ed \u00e8 stato ufficialmente abbandonato a se stesso dal 2006. Nvu diviene cos\u00ec l'unico software in questa fascia di utilizzo, multipiattaforma e gratis.\nCaratteristiche.\nIl punto di forza di Nvu \u00e8 l'aderenza agli standard del W3C: gi\u00e0 in questa versione si possono evidenziare i punti in cui il codice non rispetta gli standard, avendo la possibilit\u00e0 di seguire le istruzioni e i suggerimenti forniti dal programma stesso per rimediare agli errori.\nUn'altra caratteristica \u00e8 la gestione dei CSS con un apposito \"tool\". Glazman ha fatto parte del gruppo di lavoro che formava le specifiche dei fogli di stile e attualmente si chiede nel suo blog che cosa ci sia di buono e cosa sia invece da cestinare del lavoro fatto negli anni passati.\nNvu ha un supporto limitato (non ha un parser php) per i siti dinamici con pagine .php. In pratica il codice PHP che \u00e8 compreso tra il tag di inizio (&lt;?php) e il tag di fine (?&gt;) codice php viene riconosciuto come tale senza interpretare il linguaggio che sta in mezzo. Quindi sono possibili fraintendimenti nel tag di chiusura (?&gt;).\nSponsor.\nIl progetto \u00e8 sponsorizzato da Micheal Robertson di Linspire. Lo stesso Robertson ha contattato Glazman, esortandolo a far partire il progetto Nvu (o N|vu). Glazman ha poi formato la \"Disruptive Innovation\" in cui sono sviluppati vari progetti, tra cui quello dell'editor.\nNel 2006 il progetto \u00e8 stato abbandonato da Daniel che ha ritenuto finita la sua esperienza con Nvu, intraprendendo la progettazione di un nuovo programma BlueGriffon che si propone di superare le limitazioni tecniche del precedente. \u00c8 stata recentemente distribuita la prima versione stabile di BlueGriffon Gudea 1.1.1, (11 luglio 2011).\nKompoZer e BlueGriffon.\nKompoZer \u00e8 nato inizialmente come il proseguimento di Nvu, dato che quest'ultimo \u00e8 stato abbandonato nel 2005 da Daniel Glazman. Negli anni il principale programmatore Kaz\u00e9 ha riscritto quasi interamente il codice che era di Nvu facendo di KompoZer un editor html molto potente che include le ultime tecnologie software. KompoZer \u00e8 distribuito sotto le licenze libere MPL/GPL/LGPL. L'editor \u00e8 continuamente sviluppato e funziona su tutti gli ultimi sistemi operativi come Windows, Linux e Mac Os X. Sono disponibili le versioni nazionalizzate nelle maggiori lingue (compreso l'italiano).\nBlueGriffon, distribuito nell'estate del 2011, \u00e8 l'ultima creazione di Daniel Glazman. Presenta un'organizzazione molto simile a quella di Nvu e di KompoZer allo scopo di facilitare la transizione degli utenti gi\u00e0 abituati all'interfaccia grafica di Nvu. BlueGriffon supporta HTML 4.0, HTML5, XHTML 1.0 e XHTML5. Supporta inoltre CSS 2.1 e tutte le funzionalit\u00e0 di CSS 3 gi\u00e0 introdotte in Gecko. Sono attualmente disponibili tre versioni: per Windows, Mac Os X e Linux. Sono disponibili pacchetti di supporto e dizionari per le maggiori lingue (compreso l'italiano).\nStoria.\nL'editor Nvu nasce dapprima come \"Composer\" integrato nella Mozilla Suite e poi diventa un progetto separato per merito di Robertson. Il Composer vede Glazman come principale artefice del sottoprogetto, per Nvu Daniel \u00e8 il capoprogettista e programmatore principale.\nLa nascita di Nvu pu\u00f2 essere datata il 30 settembre 2003, giorno in cui si annuncia nel Blog di Glazman la partenza del progetto:\nCuriosit\u00e0.\nUn particolare sul lavoro di Glazman e dei suoi sovvenzionatori: un'azienda, che ha chiesto l'anonimato, gli ha fornito un ristretto numero di macchine con il sistema operativo Solaris 8, chiedendo in cambio \"porting\" su Solaris 8 di Nvu."}
{"id": "124860", "revid": "1543377", "url": "https://it.wikipedia.org/wiki?curid=124860", "title": "Sinfonia n. 1 (Beethoven)", "text": "La Sinfonia n. 1 in do maggiore Op. 21 fu composta da Ludwig van Beethoven fra il 1799 e 1800. Fu eseguita per la prima volta il 2 aprile 1800 al Burgtheater di Vienna.\nStoria.\nBeethoven si avventur\u00f2 relativamente tardi nel mondo sinfonico: all'et\u00e0 in cui fin\u00ec di licenziare la sua prima, Wolfgang Amadeus Mozart ne aveva gi\u00e0 composte trentasei, e Joseph Haydn quasi venti. Era perci\u00f2 ben lontano da una maturazione stilistica paragonabile a quella dei suoi predecessori. Questa sinfonia \u00e8 un'opera dall'identit\u00e0 incerta, divisa tra i riferimenti al passato e l'incombenza di un futuro che si lasciava intuire solo a tratti.\nNel tempo che trascorse tra gli abbozzi, subito interrotti, di una prima composizione sinfonica (risalenti agli anni 1794-1795) e il completamento della prima sinfonia, la principale preoccupazione di Beethoven fu di elaborare, pi\u00f9 che una tecnica di scrittura, una strategia compositiva che permettesse di contenere tutta la ricchezza delle sue idee all'interno dell'architettura classica. Il compositore procedette infatti con uno sdoppiamento di piani che si sarebbe rivelato decisivo lungo tutta l'evoluzione del suo linguaggio orchestrale: la grammatica profonda della sinfonia rispetta i canoni del linguaggio classico, mentre in superficie l'accumulo incessante dei materiali produce la sensazione di un fluire ininterrotto, irregolare, tale da aprire l'organismo chiuso della sinfonia a ogni sorta di invenzione e di improvvisazione.\nAnalisi dei movimenti.\nL'introduzione lenta di dodici battute al primo movimento \u2014 una serie di cadenze perfette di accordi di settima di dominante con risoluzione nella tonica, a partire da quella \"fasulla\" della sottodominante \u2014 dovette certamente stupire i primi ascoltatori, non avvezzi a simile audacia armonica.\nL'\"Adagio\" sfocia senza soluzione di continuit\u00e0 nell'\"Allegro con brio\", una classica forma sonata che presenta due temi principali.\nIl secondo movimento, anch'esso in forma sonata con due temi principali, vede la contrapposizione della semplice cantabilit\u00e0 dei temi all'incessante ritmo puntato, ripreso anche da trombe e timpani.\nIl movimento pi\u00f9 atipico e innovativo \u00e8 indubbiamente il terzo, un trascinante scherzo (ancorch\u00e9 segnato come minuetto) basato sul materiale dei due precedenti movimenti.\nIl quarto e ultimo movimento \u00e8 quello che deve di pi\u00f9 alla musica di Joseph Haydn, e non presenta particolari elementi innovativi.\nAnalisi del Primo movimento.\nIl Primo movimento della sinfonia ha come metro quattro quarti per l'introduzione e due mezzi per il resto del movimento nella tonalit\u00e0 di base di do maggiore. L'indicazione agogica (o tempo) indicata \u00e8 \"\u201cAdagio molto\u201d\" per l'introduzione e \"Allegro con brio\" per la parte centrale del movimento. La struttura formale \u00e8 quella di una forma-sonata con le tre classiche parti: Esposizione - Sviluppo - Ripresa. L'Esposizione \u00e8 preparata da una Introduzione e la Ripresa si conclude con una Coda finale.\nIntroduzione (Adagio molto).\nL'Introduzione presenta una certa novit\u00e0: in lavori di autori precedenti l'introduzione aveva lo scopo di preparare brevemente la tonalit\u00e0 d'impianto; qui la cosa cambia in quanto la tonalit\u00e0 non si dichiara che alla fine di una lunga introduzione iniziata da alcune modulazioni indecise che hanno lo scopo di \"condurre l'uditore da un campo indefinito ad uno pi\u00f9 ristretto e determinato\". Quindi a sconcertare i primi ascoltatori non \u00e8 tanto la lunghezza di questa introduzione \"pi\u00f9 breve delle introduzioni premesse da Haydn con regolarit\u00e0 alle sue ultime sinfonie, quanto il partire dalla sponda non remota ma imprevedibile del fa maggiore\".\nL'Introduzione pu\u00f2 essere divisa in due parti: battute 1 - 4 (sezione accordale) e battute 4 - 12 (sezione melodica). La sezione accordale si presenta con tutta l'orchestra con tre accordi di settima: (1) do maggiore settima che risolve sul fa maggiore, ossia la settima di dominante di fa che risolve sul fa maggiore (sopradominante); (2) sol maggiore settima che risolve sul la minore, ossia la settima di dominante della tonalit\u00e0 di base che risolve sulla relativa minore (cadenza d'inganno); (3) re maggiore settima che risolve sul sol maggiore, ossia la settima di dominante della dominante della tonalit\u00e0 di base che risolve sulla dominante. I legni e i corni propongono gli accordi con note tenute in \"sforzando\", mentre gli archi supportano con note pizzicate (l'accordo di settima \u00e8 in \"forte\", la risoluzione in \"piano\").[batt. 1-4 Trascr. Singer]\nLa sezione melodica seguente (misure 4 - 12) ha lo scopo di collegare gli accordi iniziali al primo tema e di preparare la tonalit\u00e0 di base (do maggiore) con modulazioni che per\u00f2 non si allontanano molto dal do maggiore (sol maggiore, dominante; la minore, relativa minore; fa maggiore, sottodominante; re minore, dominante della dominante). Dall'ultimo accordo di dominante (sol maggiore) per tre misure si sviluppa una linea melodica degli archi I e II in ottava (misure 5 - 7); i legni si fanno appena sentire nei momenti di \"riposo\" di questa linea melodica. L'armonia oscilla tra il sol maggiore settima e il do maggiore. [batt. 5-7 Trascr. Singer]\nLe ultime 5 battute dell'Introduzione vedono un dialogo accordale tra archi e fiati con modulazioni che arrivano fino al fa maggiore e il re minore (quest'ultima \u00e8 \"sentita\" come la dominante della dominante). L'ultimo accordo di sol maggiore settima prepara l'entrata della tonalit\u00e0 (do maggiore) e del Tema Principale. [batt. 8-12 Trascr. Singer]\nLa novit\u00e0 di questa Introduzione consiste nell'essere utilizzata come un mezzo per ampliare il pi\u00f9 possibile l'entrata del Tema Principale e per dargli il maggiore peso possibile.\nTema principale (Allegro con brio).\nIl Primo tema (o Tema Principale) consiste in una ritmica melodia di 5 \"irregolari\" misure (misure 13 - 17) dal carattere spiccatamente ascendente. Questo tema viene definito \"svelto e marziale\", oppure pieno di \"slancio eroico delle note ribattute e degli sforzando\" oppure \"uno spirito nuovo, una volont\u00e0 indomita di azione\".\nIn questa melodia si possono individuare tre elementi (o incisi) significativi: \nQuesti tre incisi avranno una parte molto importante nella sezione di Sviluppo del movimento. [batt. 13-17 Trascr. Singer]\nLa presentazione completa di questo tema occupa 21 misure e si sviluppa in tre fasi: \nLa strumentazione segue questo schema: il tema \u00e8 sempre presentato dai primi violini; gli accordi finali di ogni fase sono costruiti con una strumentazione sempre pi\u00f9 corposa: legni la prima fase, legni e corni la seconda fase, legni, corni e trombe con timpani la terza e conclusiva fase. [batt. 27-33 Trascr. Singer]\nSegue la \"codetta del primo tema\" oppure anche la \"transizione\" o \"ponte modulante\" verso il Secondo Gruppo Tematico (misure 33 - 52) basata su semplici schemi di domanda-risposta tra le varie sezioni dell'orchestra. Si tratta di un crescendo ritmico dove gli incisi musicali diventano sempre pi\u00f9 brevi e ritmici e il dialogo tra domanda e risposta sempre pi\u00f9 serrato:\nSecondo tema e Coda dell'Esposizione.\nIl Secondo tema (misure 53 - 60) \u00e8 una frase regolare (o quadrata) di 8 battute formata da due \"membri di frase\" di 4 battute ciascuno. Il primo membro consiste in un dialogo tra oboe e flauto accompagnato dalle semiminime puntate in arpeggio degli archi; il secondo membro chiude il Tema con una delicata linea melodica appena sincopata con il rinforzo del clarinetto e fagotto. L'armonia \u00e8 quella della dominante (sol maggiore) arpeggiata dagli archi; nella parte centrale l'armonia modula al re maggiore (dominante della dominante), armonia di chiusura del tema. Questo Tema appare chiaramente derivato dal primo: l'accompagnamento degli archi ripetono esattamente le ultime cinque note ascendenti del Primo Tema. Questa prassi, di derivare il secondo tema dal primo, \u00e8 tipicamente haydniana. [batt. 53-61 Trascr. Singer]\nA misura 60 si ritorna alla dominante (sol maggiore) e il secondo tema viene ripresentato con una diversa strumentazione: il dialogo ora avviene tra i violini primi e secondi e i legni (misure 60 - 68) e termina (codetta del secondo tema da misura 69 a 77) inizialmente con 4 battute a tutta orchestra su figurazioni di note ribattute degli archi con le semiminime dei fiati sui tempi forti delle battute. L'armonia si sposta alternativamente dalla dominante (sol maggiore) alla settima di dominante di dominante (re maggiore settima). Questa fase si chiude con una discesa e quindi una salita degli archi e dei legni e con una dinamica che passa, in una battuta (77), dal \"fortissimo\" al \"pianissimo\" dopo una cadenza (misura 76) di tutta l'orchestra in \"fortissimo\". Sono 5 accordi di semiminime: sol maggiore in primo rivolto - do maggiore - sol maggiore in secondo rivolto - re maggiore settima - sol maggiore.\nQuello che segue (misure 77 - 87) pu\u00f2 essere considerato un Terzo Tema appena abbozzato, oppure un'ulteriore presentazione variata del Secondo Tema o in definitiva la codetta conclusiva del Secondo Gruppo Tematico. Ma forse pi\u00f9 semplicemente \u00e8 Beethoven che si annuncia nel sorprenderci continuamente. La dinamica, come s'\u00e8 detto, passa repentinamente al \"pianissimo\" e cos\u00ec pure l'armonia modula dal modo maggiore a quello minore (sol minore). In questa nuova atmosfera prima l'oboe, poi il fagotto contrappuntano con una melanconica melodia i bassi (violoncelli e contrabassi) ai quali \u00e8 affidato il Secondo Tema. [batt. 76-83]\nQuesta oasi sonora dura solamente poche battute: gi\u00e0 nella linea melodica del Secondo Tema s'insinua (misure 81 e 84) una cellula ritmica derivata dal Primo Tema e il \"crescendo\" delle misure 85 - 87 porta direttamente alla perorazione finale dell'Esposizione (misure 88 - 109) nel tono della dominante (sol maggiore) sugli incisi \"I1\" e \"I2\" del Primo Tema.\nSviluppo.\nLo Sviluppo (misure 110 - 177) inizia con una modulazione a la maggiore (dominante di re, e quindi dominante della dominante della dominante, oppure anche la \"relativa maggiore\" della tonica). Vengono riproposti i due incisi iniziali del tema (\"I1\" e \"I2\") per tre volte a distanza di una quarta: la prima in la maggiore, la seconda in re maggiore e la terza in sol maggiore (dominante della tonica). In questo modo Beethoven riporta l'ambientazione tonale vicino alla tonica (do maggiore). [batt. 110-119]\nLa successiva modulazione \u00e8, come appare chiaro, nella tonica, ma nel minore (do minore). In questa nuova ambientazione armonica appare con insistenza (per 6 volte) il terzo Inciso \"I3\". Il movimento dell'armonia per quarte prosegue ancora: do minore - fa minore - si bemolle maggiore. Nella parte finale di questa fase (misure 131 - 133) l'inciso si presenta per moto contrario. [batt. 122-130]\nUn breve crescendo (misure 132 - 133) introduce un elemento del Secondo Tema: la parte finale (misure 73 - 75) della codetta del Secondo Tema. L'armonia rimane ferma sul si bemolle maggiore per preparare la fase successiva dello sviluppo: l'entrata in imitazione dell'inciso \"I1\" (misure 144 -146) nell'armonia di mi bemolle maggiore. Appare chiaro ora che l'insistenza sul si bemolle (dominante di mi bemolle) \u00e8 servita per preparare l'entrata della testa del tema principale. [batt. 143-148]\nLa figura in imitazione viene ripresa per altre due volte (in fa minore e in sol minore) e si conclude con la Codetta dello Sviluppo (misure 160 - 177). La perorazione finale dello sviluppo, con l'ausilio di tutto l'organico orchestrale, \u00e8 basata fondamentalmente su tre armonie: mi maggiore (battute 160, 164 e 168-172), la minore (battute 162 e 166) e la conclusiva cadenza sospesa sulla settima di dominante (sol maggiore settima) realizzata dalla discesa dei legni con semibrevi da misura 174 a misura 177.\nRiesposizione e Coda finale.\nLa Riesposizione (da misura 178) non \u00e8 esattamente uguale all'Esposizione. Il Tema viene presentato due vole e non tre e mentre nell'Esposizione erano i violini primi ad esporlo, ora sono gli archi e i legni con il rinforzo degli ottoni. \u00c8 diverso anche il \"ponte\" verso il Secondo Tema (pi\u00f9 conciso). Come nell'Esposizione questa coda del Primo Tema termina alla dominante (sol maggiore - battuta 204), ma come \u00e8 previsto dalla Forma-sonata classica il Secondo tema (da misura 205) ora si presenta alla tonica (do maggiore). Anche in questo caso l'organico \u00e8 rafforzato: le due voci iniziali erano assegnate rispettivamente al flauto e all'oboe, ora sono raddoppiate: flauto e clarinetto la prima voce, oboe e fagotto la seconda. Anche il Terzo Tema (da misura 230) si presenta diversamente: in do minore. Il crescendo alla fine del Terzo Tema termina (a misura 241) con la riaffermazione del Tema principale alla tonica maggiore fino a misura 259: conclusione della Riesposizione.\nLa Coda finale (da misura 260) riprende il tema prima alla tonica, poi in la maggiore e quindi in sol maggiore. Sei misure di semiminime ribattute in \"fortissimo\" a tutta orchestra (misure 271 - 276) separano le ultime battute conclusive del movimento nelle quali il Tema Principale compare ancora tre volte alla tonica. Qui Beethoven inaugura un caratteristico modo per i finali di sinfonia: \"dopo un seguito di accordi brevi e staccati, il tema riappare in una solenne amplificazione sono ed espressiva\". Una cadenza \"poco interessante\" conclude l'\"Allegro\".\nAnalisi del Secondo movimento.\nIl Secondo movimento della sinfonia ha come metro tre ottavi nella tonalit\u00e0 di base di fa maggiore. L'indicazione agogica (o tempo) indicata \u00e8 \"\u201cAdagio cantabile con moto\u201d\". La struttura formale \u00e8 quella di una forma-sonata con le tre classiche parti: Esposizione - Sviluppo - Ripresa.\nEsposizione.\nL'Esposizione prevede due temi. Il Primo Tema si presenta subito (senza introduzione) con la sonorit\u00e0 degli archi. Si tratta di una melodia \"pigra e gentile\", o anche \"dolce stil nuovo pieno di profumo poetico\" e viene presentata in modo \"scalare\" in stile imitativo (o canone o fugato): violini secondi a misura 1 (tonica - fa maggiore), viole e violoncelli a misura 7 (dominante - do maggiore), contrabassi, fagotto e corni a misura 10 (dominante - do maggiore), violini primi, flauto, oboe e clarinetto a misura 12 (tonica - fa maggiore). [batt. 1-15]\nDiversi commentatori hanno riscontrato una certa somiglianza con il tema dell'analogo movimento della \"Sinfonia in sol minore (K. 550)\" di Mozart. Ma mentre in Mozart il ritmo risulta sfumato, quasi impreciso, in Beethoven tutto \u00e8 cronometricamente esatto quasi esasperato da un contrappunto scolastico ed elementare. Un breve \"ponte modulante\" (misure 20 - 26) che termina sulla dominante (do maggiore), introduce, sempre alla dominante, un Secondo Tema (misure 26 - 34) presentato da tutti gli archi con l'aggiunta del fagotto e dei corni in conclusione della frase. Il tema termina sul sol maggiore (sopratonica - dominante della dominante). [batt. 25-34]\nQuesta \"seconda idea\", derivata dal primo tema (Beethoven in questo segue Haydn) tanto che per alcuni \u00e8 una continuazione dell'enunciato iniziale pi\u00f9 che un secondo tema, viene subito ripresa e presentata dai legni (misure 34 - 42 - quasi una codetta al tema) e conclusa da una seconda codetta (misure 42 - 53) che per due volte (a misura 46 e a misura 53) conduce ad una cadenza sospesa (sulla dominante do maggiore - in questo caso \"sentita\" come la tonica di sol maggiore - armonia centrale del secondo tema). Un episodio (da misura 53 a misura 64) nella tonalit\u00e0 della sopratonica (sol maggiore) conclude l'Esposizione con un'altra cadenza sospesa (do maggiore). Questo episodio consiste in un \"pulviscolo di note in terzina\" del flauto e dei primi violini sulle note tenute delle trombe e un ritmo persistente del timpano. [batt. 53-64]\nPer concludere va notato che l'impiego del timpano, un accompagnamento quasi monotono e lungamente sostenuto (per 8 misure), rappresenta per i tempi di Beethoven \"una vera arditezza\" per alcuni considerata quasi grottesca, ma per altri vista come una pagina di grande novit\u00e0 tecnica.\nSviluppo.\nL'Esposizione viene ripetuta, infatti termina con il simbolo del ritornello. Lo Sviluppo \u00e8 relativamente breve: da misura 65 a misura 100 e inizia nel modo minore della dominante (do minore). Ai fiati (inizialmente insieme ai violini) sono assegnate le note caratteristiche del tema (prive delle note ribattute) il cui andamento ricorda la seconda idea, mentre gli archi contrappuntano con un ritmo puntato di derivazione haydniana. Una modulazione raggiunge l'armonia di re bemolle maggiore (sopradominante): qui lo sviluppo \u00e8 portato ad \"una tonalit\u00e0 lontana con casta gentilezza\". [batt. 65-73]\n \nQuesta figurazione orchestrale (la testa del tema ai legni sovrapposta al ritmo degli archi) prosegue per 10 misure finch\u00e9 il ritmo viene ripreso dal timpano (a misura 81). Il dialogo ora avviene tra il timpano e il resto dell'orchestra su una dinamica continuamente alternata tra il \"forte\" e il \"piano\". In realt\u00e0 si tratta del previsto pedale sulla dominante (do) prima della modulazione finale verso la tonica (do maggiore settima =&gt; fa maggiore) per preparare il ritorno del tema principale. Infine \u00e8 da notare come l'orchestra insista sul tipico intervallo iniziale del modo frigio (si - do: intervallo di seconda minore). [batt. 82-95)\nRipresa e Coda finale.\nQuesta Ripresa \u00e8 in realt\u00e0 una \"Ripresa variata\". L'elemento nuovo \u00e8 l'aggiunta di un controsoggetto. Il tema inizialmente (alla tonica - fa maggiore) \u00e8 presentato dai violini II e il controsoggetto dai violoncelli (misura 100). A misura 106 il tema ora \u00e8 presentato dalle viole con il fagotto (sulla dominante - do maggiore) mentre il controsoggetto \u00e8 esposto dai violini I e II. A misura 111, su un'ennesima entrata del tema al fagotto, violoncelli e contrabassi il controsoggetto si presenta con una variazione. A misura 113 il tema ritorna alla tonica con il flauto, oboe e clarinetto, tonalit\u00e0 con la quale termina questa prima parte della riesposizione. [batt. 100-113]\nIl seguente \"ponte modulante\" o \"codetta del tema\" (misure 119 - 126) termina alla dominante come nell'Esposizione. Il Secondo tema (misure 126 - 134), come previsto dalla \"forma-sonata\" si presenta alla tonica e termina (come nell'esposizione) sulla dominante che in questo caso \u00e8 il do maggiore. Una prima codetta (misure 134 - 140) e una seconda codetta (141 - 152) chiudono definitivamente questo secondo tema. Simmetricamente all'esposizione questa fase si conclude sulla tonica, il fa maggiore (nell'esposizione il secondo tema modulava al sol maggiore - dominante della dominante, per cui la seconda codetta dovendosi chiudere sulla \"tonica relativa = dominante della tonica fondamentale\" modulava al do maggiore - tonica di sol maggiore).\nA misura 153 inizia la Coda finale. Viene ripreso l'episodio di misura 53 dell'Esposizione, ma nell'armonia della tonica mentre il timpano scandisce il ritmo sulla dominante. Il resto della Coda (misure 161 - 195) \u00e8 dedicato al tema principale e alle sue ultime elaborazioni. Ricompare anche il ritmo puntato diffusamente utilizzato nello sviluppo e derivato in definitiva dal ritmo del timpano. Una classica e prevedibile cadenza settima di dominante =&gt; tonica (do maggiore settima = fa maggiore) chiude il movimento.\nAnalisi del Terzo movimento.\nIl Terzo movimento della sinfonia ha come metro tre quarti nella tonalit\u00e0 di base di do maggiore. L'indicazione agogica (o tempo) indicata \u00e8 \"\u201cAllegro molto e vivace\u201d\". La struttura formale \u00e8 quella di un classico minuetto tripartito: Minuetto - Trio - Minuetto (ripresa senza ritornelli).\nMinuetto.\nIl \"'Minuetto\" \u00e8 formato da tre parti: prima parte (misure 1 - 8): esposizione del tema del minuetto; seconda parte (misure 9 - 43): sviluppo del tema del minuetto; terza parte (misure 43 - 79): ripresa del tema del minuetto.\nPrima parte - Entra subito il Tema del minuetto con una regolare frase di 8 battute ritornellata. \u00c8 un tema scattante, molto ritmico, e tutto in ascesa. L'organico \u00e8 formato da tutti gli archi; solo nelle ultime battute intervengono i fiati con il colpo finale del timpano. L'armonia inizia nella tonica (do maggiore) e nel finale modula alla dominante (sol maggiore) passando per la dominante della dominante (re).[batt. 1-8]\nIl tema di questo terzo movimento, soprattutto l'indicazione agogica (\"Allegro molto e vivace\"), ci porta molto lontano dalla \"danza salottiera come il nome stesso di minuetto sembra suggerire...\u00e8 a tutti gli effetti un movimento di azione la cui musica riprende l'avanzata iniziata nel primo tempo e sospesa nell'andante\". Questa \u00e8 la grande novit\u00e0 della Prima Sinfonia di Beethoven: non pi\u00f9 una danza stilizzata d'una sopravvenienza arcaica, ma un tema e un ritmo impetuoso \"che modula subito, capricciosamente e nervosamente, in tonalit\u00e0 lontane, per tornare altrettanto improvvisamente alla tonalit\u00e0 principale\"\nSeconda parte - Le prime otto misure del movimento sono la \"prima parte\" del minuetto. La \"seconda parte\", secondo lo schema classico, dovrebbe essere formata da altre 8 misure nelle quali l'armonia alla fine rientra nella tonica. In realt\u00e0 Beethoven, il resto del minuetto lo fa \"durare\" per ben 70 misure. Questa seconda parte si pu\u00f2 a sua volta dividere in due sezioni (o parti) che possono essere definite come \"sviluppo\" e \"ripresa\". Nello \"sviluppo\" (misure 9 - 43) prevale l'\"inciso finale del tema\" visto a battuta 8 (in questa sezione l'inciso viene ripresentato per 19 volte) in un ambiente armonico lontano dalla tonica: mediante (mi bemolle minore). Interessante \u00e8 come Beethoven, da questa tonalit\u00e0 lontana, rientri nella tonica (do maggiore). Questo avviene nelle battute finali di questa prima sezione (da misura 34). L'armonia \u00e8 re bemolle maggiore (sopratonica) sostenuta dal pizzicato dei violini I e II (\u00e8 l'\"inciso finale del tema\"). L'oboe e il fagotto da un lato e le viole e gli archi bassi dall'altro lato si scambiano a distanza di una battuta dei lontani brevi richiami ogni volta un semitono sopra: da la naturale a si bemolle e da si bemolle a do bemolle (= si naturale; che in realt\u00e0 \u00e8 la sensibile della tonalit\u00e0 di base). Le terzine dei violini dovendo seguire la salita dei semitoni arrivano all'accordo di mi minore mentre gli archi bassi completano il passaggio da si naturale a do naturale (dalla sensibile alla tonica). Qui inizia la seconda sezione con la \"ripresa\" del tema alla tonica.[batt. 35-48]\nTerza parte - Nell'ultima parte (la \"ripresa\" del tema - da misura 44 a misura 79), dopo alcune divagazioni armoniche (fa minore), prevale un lungo pedale sulla tonica (da misura 66) che si conclude con una consueta cadenza autentica (settima di dominante - tonica).\nTrio.\nAnche il Trio \u00e8 formato da tre parti: prima parte (misure 80 - 103): esposizione del tema del trio; seconda parte (misure 103 - 121) breve sviluppo del tema del trio; terza parte (misure 121 - 137) ripresa del tema del trio.\nPrima parte - Il Tema del trio consiste in tre regolari frasi di 8 battute ciascuna. Le prime due frasi sono simmetriche: ad una fanfara dei fiati, su una nota sola ribattuta su un ritmo trocaico, fa riscontro tre battute di rapidi disegni delle crome dei violini I e II. La terza frase \u00e8 una codetta di chiusura del tema. Da un punto di vista armonico la prima frase \u00e8 nella tonica (do maggiore); la seconda frase modula alla relativa minore (la minore) e termina in re minore (accordo dell'area tonale della relativa minore); la terza frase modula al sol maggiore che in questo caso rispetto al re pu\u00f2 essere \"sentita\" come tonica, ma \u00e8 anche la dominante della tonalit\u00e0 d'impianto (do maggiore).[batt. 80-87]\nSeconda parte - Questa seconda parte si risolve in un dialogo fra i clarinetti e corni da una parte i violini primi dall'altra. Le figure tematiche sono sempre le stesse: crome ai violini e note ribattute ai fiati. L'ambiente armonico \u00e8 la settima di dominante (sol maggiore settima) che richiama l'idea di un classico \"pedale di dominante\" prima del ritorno del tema.\nTerza parte - Un crescendo dei violini porta all'ultima parte di questo trio. La ripresa del tema, una lunga e una breve, da parte di tutta l'orchestra (timpani compresi) in \"fortissimo\" \"\u00e8 uno dei punti pi\u00f9 elevati della sinfonia\", una ribellione contro i limiti di una forma ormai inadeguata ad esprimere i nuovi sentimenti del romanticismo beethoveniano. Per Berlioz \"\u00e8 la sola e vera novit\u00e0 di questa sinfonia\". Da un punto di vista armonico due brevi escursioni alla sottodominante (fa maggiore - misura 127) e alla dominante (sol maggiore settima - misura 129) portano alla classica cadenza finale dominante - tonica.\nSegue la ripetizione integrale del Minuetto senza ritornelli.\nAnalisi del Quarto movimento.\nIl Quarto movimento della sinfonia ha come metro due quarti nella tonalit\u00e0 di base di do maggiore. L'indicazione agogica (o tempo) indicata \u00e8 \"Adagio\" per l'introduzione (prime 6 battute), \"\u201cAllegro molto e vivace\u201d\" per il resto del movimento. La struttura formale \u00e8 quella di una forma-sonata con le tre parti: Esposizione - Sviluppo - Ripresa. Anche se la struttura formale \u00e8 decisamente quella della forma-sonata, molti scrittori dell'Ottocento definiscono questo movimento un Rond\u00f2 (o Rond\u00f2-sonata). Questo \u00e8 dovuto probabilmente al tema principale, brillante ed incisivo, tipico delle forme del Rond\u00f2.\nIntroduzione e Esposizione.\nIl quarto movimento \u00e8 preceduto da un \"Adagio\" introduttivo; fatto insolito in quei tempi per l'ultimo movimento di una sinfonia anche per Mozart e Haydn. L'Introduzione Inizia con un accordo di sol in fortissimo con tutta l'orchestra. Quindi i violini I timidamente propongono tre note. Questo inciso, sempre con una rimica diversa, viene ripetuto per quattro volte aggiungendo ogni volta una nota fino al fa. A questo punto, asserita la tonalit\u00e0 di base (do maggiore), viene presentato il tema completamente. [batt. 1-6]\nQuesta introduzione, quasi singhiozzante, \"che distilla lentamente, quasi parodisticamente, le note della scala ascendente che formeranno l'inizio del tema principale\" agli inizi non fu compresa da tutti. Alcuni direttori per il timore di far ridere il pubblico, ebbero l'ingenuit\u00e0 di sopprimerla.\nA misura 6 appare il Primo tema, \"una frase gioiosa, spensierata, d'impronta settecentesca, ma con una singolare forza di propulsione\". Il tema \u00e8 formato da una frase di 8 battute divisia da due semifrasi di 4 battute (domanda - risposta), ed \u00e8 un tema anacrusico in quanto inizia sul tempo debole della battuta (manca anche la prima semicroma). Da un punto di vista armonico la prima semifrase \u00e8 nella tonica (do maggiore), mentre la seconda modula alla dominante. L'organico strumentale \u00e8 circoscritto ai soli archi.batt. 6-15\nQuello che segue, da misura 14 fino a misura 56, pu\u00f2 essere considerata una transizione (o ponte modulante o codette del tema principale) verso la Seconda Idea. In realt\u00e0 Beethoven ci presenta altri temi derivati pi\u00f9 o meno dal Primo Tema come quello a misura 14 e ripreso subito dai legni, oppure quello, dopo una cadenza dominante-tonica, iniziato dai legni a misura 30 e proseguito dagli archi.[batt. 14-34]\nDall'ultima variante scaturisce una \"codetta\" che collega direttamente l'entrata del Secondo Tema (o Secondo gruppo di temi) nell'armonia della dominante. Questo Secondo Tema ha una cantabilit\u00e0 fluente, flessuosa un po' sincopata Viene esposto dai violini I e II mentre il resto dell'orchestra (esclusi gli ottoni) lo accompagnano.[batt. 54-60]\nIl Secondo Tema viene brevemente sviluppato durante il quale un crescendo porta ad una fase drammatica e \"contrastata, formata da blocchi di accordi, ora ai fiati ora agli archi\", che a misura 86, con il ritorno del Primo Tema, sbocca nella usuale Coda dell'Esposizione con un \"tutti\" orchestrale dove gli ottoni (trombe e corni) insistono fino alla fine (misura 96) su un poderoso pedale di dominante che sta alla base di una serie di accordi (sol maggiore, la minore settima, do maggiore e settima di dominante) che hanno la funzione di preparare l'entrata dello Sviluppo.\nSviluppo.\nPrima di iniziare la fase di elaborazione vera e propria dei temi, \u00e8 prevista la ripetizione dell'Esposizione (l'Esposizione \u00e8 ritornellata). Lo Sviluppo (misure 96 -162) pu\u00f2 essere diviso in tre parti: (1) da misura 96 - 105, (2) misure 116 -139 e (3) misure 140 - 162. Nella prima parte gli elementi della fine della coda (in realt\u00e0 si tratta della parte iniziale ascendente del tema principale con l'aggiunta di due misure uguali - semiminima con punto legata ad una croma) vengono utilizzati per una progressione che iniziando sulla dominante (settima di dominante - sol maggiore settima) si conclude sulla tonalit\u00e0 della sensibile bemollizzata (si bemolle maggiore).[batt. 96-111]\nNella seconda parte dello Sviluppo, nella nuova ambientazione armonica del si bemolle, la prima parte del tema \u00e8 utilizzata per un ricco gioco contrappuntistico tra i primi e secondi violini.[batt. 120-128]\nLa terza parte \u00e8 la coda dello Sviluppo molto simile alla corrispondente coda dell'Esposizione: un \"tutti\" orchestrale dove gli ottoni (trombe e corni) insistono su un poderoso pedale di dominante (sol) in preparazione della Ricapitolazione.\nRicapitolazione e Coda finale.\nA misura 162 riappare il Tema Principale alla tonica (do maggiore) con la stessa struttura dell'Esposizione a parte la codetta che si presenta accorciata (non compare la variante a battuta 30). Riappare invece il Secondo Tema alla sottodominante (fa maggiore) a misura 190, che per\u00f2 subito rientra nella tonica (do maggiore).\nLa coda della Ricapitolazione si conclude a misura 237. Il pedale sulla dominante dell'Esposizione, ora si trasforma in una pedale di tonica (note ribattute degli ottoni) sul quale alla fine viene costruito un fortissimo accordo (con punto coronato) a tutta orchestra sulla settima di sottodominante (fa settima) seguito immediatamente da una accordo di settima di dominante (sol maggiore settima). La Coda finale comprende le ultime 68 misure. Il Tema principale viene ripresentato questa volta preceduto da 6 battute d'introduzione diverse dalle battute iniziali del movimento ma molto simili da un punto di vista funzionale. Nelle misure 242 - 250 il tema appare completo (domanda e risposta). A misura 250 iniziano le codette del tema mentre a misura 266 inizia quella che pu\u00f2 chiamarsi la \"liquidazione conclusiva del movimento\".\nRegistrazioni.\nDiscografia selettiva"}
{"id": "124870", "revid": "106990", "url": "https://it.wikipedia.org/wiki?curid=124870", "title": "Sinfonia n. 3 (Beethoven)", "text": "La Sinfonia n. 3 in mi bemolle maggiore Op. 55, fu composta da Ludwig van Beethoven fra il 1802 e 1804. Fu eseguita privatamente per la prima volta il 9 giugno 1804 (e in mesi successivi) e pubblicamente il 7 aprile 1805 diretta dal compositore.\nGenesi.\nLa sinfonia fu inizialmente scritta per Napoleone e rappresenta la sintesi di tutta l'aspirazione all\"'epos\" riscoperta negli anni della rivoluzione. In essa si avverte la volont\u00e0 di tenere insieme la musica e la realt\u00e0 che gi\u00e0 era stata avvertita, se pur in forma primitiva, nella \"pi\u00e8ce \u00e0 sauvetage\", nella marcia, nell'inno e nel pezzo strumentale a programma.\nBeethoven, che come Hegel aveva visto nel generale corso \"cavalcare lo spirito del mondo\", gli indirizza una dedica, dedica che in seguito disconoscer\u00e0 in un impeto di sdegno, strappando il frontespizio dell'opera, a seguito della sua incoronazione a imperatore. Proprio per questa delusione la sinfonia sar\u00e0 quindi definitivamente intitolata (in italiano) \"Sinfonia Eroica composta per festeggiare il sovvenire di un grand'uomo\".\nIl dedicatario definitivo sar\u00e0 il principe Lobkowicz, un aristocratico boemo appassionato di musica e buon violinista dilettante, che ospit\u00f2 nel proprio palazzo la prima esecuzione.\nStruttura.\nIl lavoro si compone di quattro movimenti:\nA seconda dello stile del direttore o dell'osservanza della ripresa nel primo movimento, un'esecuzione pu\u00f2 durare dai 41 ai 56 minuti circa.\nCaratteristiche.\nLa \"Sinfonia Eroica\" \u00e8 di dimensioni imponenti. Il primo tema, in mi bemolle maggiore, \u00e8 basato sui tre suoni della triade e della tonalit\u00e0 d'impianto, mentre il tema del movimento finale era gi\u00e0 stato impiegato nel balletto \"Le creature di Prometeo\".\nLe dimensioni complessive dell'\"Eroica\" (la pi\u00f9 lunga sinfonia scritta sino a quel momento) sono superate solamente dalla Nona Sinfonia. Il volume dell'orchestra \u00e8 imponente.\nLa trasfigurazione epica raggiunge il massimo nella \"Marcia funebre\" con i rulli dei timpani, le trombe dal suono apocalittico, il fugato centrale e la melodica divagazione della coda. Il manoscritto originale \u00e8 andato perduto, ma esiste una copia riveduta dall'autore nell'archivio degli \"Amici della Musica\" di Vienna.\nAnalisi del primo movimento.\nIl primo movimento della sinfonia ha come metro tre quarti; la tonalit\u00e0 di base \u00e8 mi bemolle maggiore. L\u2019indicazione agogica (o tempo) indicata \u00e8 \"Allegro con brio\". Un allegro che, secondo le intenzioni dello stesso Beethoven (riportate dallo Schindler), deve svolgersi con un \u00abmovimento moderato, grandiosamente calmo, poco accidentato\u00bb. La struttura formale \u00e8 quella di una forma-sonata con le tre parti: Esposizione - Sviluppo - Ripresa. La stessa forma delle prime due sinfonie, ma con dimensioni notevolmente pi\u00f9 ampie: i primi movimenti della prima e seconda sinfonia contano rispettivamente 298 e 360 battute, questo movimento \u00e8 di 691 battute. Un'altra caratteristica di questo primo movimento \u00e8 il ritmo che pur essendo ternario, spesso Beethoven trasforma in ritmo binario o anche sposta l'accentuazione nell'ultimo quarto della battuta.\nEsposizione.\nL'esposizione occupa le prime 155 misure ed \u00e8 suddivisa in tre parti: \nIl tema iniziale \u00e8 straordinariamente simile all'inizio dell'ouverture dell'opera \"Bastien und Bastienne\", composta da Wolfgang Amadeus Mozart nel 1768. Tuttavia si ritiene che possa trattarsi di una mera coincidenza, in quanto appare improbabile che Beethoven avesse potuto conoscere quell'opera giovanile di Mozart.\nFra il primo e il secondo gruppo di temi \u00e8 presente una \"zona di transizione\" (o \"ponte modulante\") di collegamento tra l'ambiente armonico della tonica e quello della dominante (misure 37 - 45) (James Hepokoski - Warren Darcy: \"Elements of Sonata Theory\"). Altri commentatori, superando la classica visione della contrapposizione tra il primo e il secondo tema, propongono un'esposizione suddivisa in tre momenti musicali; in questo modo la Zona di chiusura dell'esposizione diventa il terzo gruppo di temi.\nPrimo gruppo tematico.\nIl primo gruppo di temi \u00e8 preceduto da due forti accordi di semiminime in mi bemolle maggiore a piena orchestra articolati in \"staccato\" (le semiminime occupano il primo terzo della misura; nel resto della battuta sono presenti due pause di semiminima). Questa brevissima introduzione ha lo scopo di affermare la tonalit\u00e0 di base, ma anche di preparare l'ascoltatore all'entrata del primo tema. Le prime due sinfonie erano introdotte da un adagio (\"Adagio molto\" di 12 battute nella prima e \"Adagio molto\" di 33 battute nella seconda) che qui manca: questa \u00e8 la prima rottura col passato \u00abche ci dice subito che qualcosa \u00e8 cambiato, e che stiamo per ascoltare qualcosa di mai udito prima\u00bb; una sintesi geniale dei tempi lenti d'introduzione alle sinfonie precedenti. [battute 1-2]\nAlla terza battuta appare il Primo tema (battute 3 - 8) seguito da una breve codetta fino alla misura 14. Il tema \u00e8 esposto dai violoncelli sulle note ribattute degli archi; la tonalit\u00e0 \u00e8 quella di base (mi bemolle maggiore). In realt\u00e0 si tratta di una sola figurazione continua che dalla terza misura si chiude con la cadenza delle battute 14 - 15. I primi due incisi (a e b), rispettivamente battute 3 - 4 e battuta 5, di questa figurazione, presentano due diverse articolazioni della triade di primo grado (mi bemolle maggiore; note mi bemolle, sol e si bemolle). Nella battuta 6 (inciso \"c\") l'inflessione al quinto grado (nota re; nota centrale della dominante si bemolle maggiore) porta direttamente al do diesis della battuta 7 (primo momento di disagio e di tensione). Questa nota \u00e8 estranea alla tonalit\u00e0 principale e viene armonizzata come una settima diminuita (sol minore settima diminuita) seguita nelle battute 9 - 10 dal sol minore. Preannuncio dell'importanza che la tonalit\u00e0 sul terzo grado (dominante della tonalit\u00e0 della relativa minore di mi bemolle maggiore, ossia do minore) avr\u00e0 nel seguito del movimento. Quindi a misura 11 si riprende la tonalit\u00e0 di base (mi bemolle maggiore) per poi proseguire e chiudere, gli archi insieme ai legni, con una regolare cadenza (tonica - settima di dominante - tonica). Da un punto di vista ritmico a met\u00e0 dell'inciso c (battuta 7) i violini introducono una figura sincopata, contrastando cos\u00ec il regolare ritmo ternario (questo sar\u00e0 un altro elemento distintivo del movimento: l'opposizione dei ritmi ternario-binario). Il primo tema non ha il carattere n\u00e9 melodico n\u00e9 ritmico adatto per essere ulteriormente elaborato secondo lo stile beethoveniano, \u00abserve piuttosto a definire un orizzonte armonico che viene presto occupato da una miriade di elementi secondari\u00bb. [battute 3-14]\nNelle seguenti 8 battute (misure 15 - 22) viene elaborato ulteriormente il primo tema (seconda enunciazione del tema). Inizia l'inciso \"a\" seguito subito dall'inciso \"b\" che rimbalza dai clarinetti+corni ai primi violini+violoncelli e ai flauti+clarinetti+fagotti. La dinamica \u00e8 in crescendo. L'armonia \u00e8 quella della tonica (mi bemolle maggiore), ma subito s'insinua il secondo grado (fa minore espresso nella triade dell'inciso \"b\" dei primi violini della battuta 19), dominante della dominante si bemolle maggiore. \u00c8 questa la prima vera modulazione alla dominante.\nA misura 23 si trova un primo passaggio di collegamento: l'orchestra quasi al completo (mancano le trombe) inizia con uno sforzando sulla dominante (si bemolle maggiore) per poi modulare alla tonica (mi bemolle maggiore) nella successiva fase (da misura 37 a misura 44) nella quale si enuncia per la terza volta il \"primo tema\". Nel passaggio di collegamento sembra di percepire quasi uno sforzo, una lotta tra la tonica e la dominante soprattutto per la presenza (da misura 28) di un'emiolia: una successione di sforzando in controtempo dove i due \"tempi\" (due e tre) si trovano sovrapposti e le settime si alternano agli accordi giusti. [battute 27-36]\nCon la terza enunciazione del primo tema (misure 37 - 44) si torna nell'area della tonica (mi bemolle maggiore) e tornano pure le trombe e il timpano. Questa fase pu\u00f2 a ragione essere considerata una zona di transizione: qui si chiude l'esposizione del primo gruppo di temi e inizia il Secondo gruppo di temi alla dominante. In quest'ultima esposizione del primo tema vengono presentati solamente gli incisi \"a\" e \"b\". Quest'ultimo viene ripetuto una \"terza sotto\" per dar luogo ad un \"collegamento modulante\": sopradominante (do minore) \u21d2 dominante della dominante (fa maggiore a misura 45) \u21d2 dominante (si bemolle maggiore). Qui si manifesta ulteriormente il genio di Beethoven: per arrivare \"trionfalmente\" alla dominante della chiave principale, aggiunge una dominante secondaria. In questo modo si rafforza ulteriormente la polarizzazione dei due gruppi tematici.\nSecondo gruppo tematico.\nUna particolarit\u00e0 di questo primo movimento \u00e8 che \u00abnon esiste un secondo tema vero e proprio, ma vari elementi tematici che ne hanno le funzioni\u00bb. Questo in quanto l'elemento ritmico, che \u00e8 predominante, investe quasi del tutto l'aspetto tematico.\nIl secondo tema (misure 45 - 56) consiste in un delicato (alcuni lo descrivono come misterioso e tranquillo, altri come una melodia di transizione) e breve inciso discendente di tre note che rimbalza in modo \"dolce\" tra i legni e i violini (oboe - clarinetto - flauto - violini primi...). L'area tonale della dominante non \u00e8 ancora ben stabilizzata: il secondo tema si appoggia a un pedale di dominante di dominante (fa maggiore) dei violini secondi e delle viole al quale a misura 47 si aggiunge anche il fa dei corni. \u00c8 solamente con il terzo tema che la dominante appare chiaramente. Questa indecisione da parte di Beethoven di posizionare l'entrata della dominante dopo il primo tema \u00e8 ben documentata dai quattro abbozzi rimasti per il primo movimento di questa sinfonia. [battute 45-56]\nIl terzo tema (misura 57 - 60) con la sua ripetizione variata (misura 61 - 64), presentato soprattutto dagli archi, afferma finalmente in modo decisivo la dominante (si bemolle maggiore). [battute 57-64]\nAl terzo tema senza soluzione di continuit\u00e0 fa seguito il Quarto tema (misure 65 - 70) che esposto dal tutti orchestrale inizia su un accordo di settima diminuita nella tonalit\u00e0 della relativa minore della tonica (do minore settima diminuita) per modulare alla terza battuta sul sol minore (dominante della tonalit\u00e0 della relativa minore). [battute 65-70]\nIl rapido avvicendarsi di motivi e figurazioni apparentemente tanto diversi (in realt\u00e0 possono essere considerati delle varianti di incisi fondamentali precedenti) crea un senso di continuo rinnovamento del discorso musicale; sensazione rafforzata anche dalle varie zone armonicamente instabili. Questo fatto determina approcci diversi nell'analisi di questa parte del movimento. Alcuni commentatori considerano la fase che va dalla misura 57 alla misura 82 una transizione verso il prossimo tema numerato quindi come \"terzo tema\" (che nella presente analisi \u00e8 numerato come \"quinto tema\"). Altri commentatori (Leonard Bernstein) ancora pi\u00f9 drasticamente considerano una fase di transizione il periodo che va dalla battuta 37 alla battuta 83; quindi il \"secondo tema\" (vero e proprio) appare appena dopo tale battuta.\nLe battute 71 - 83 sono un collegamento, basato su una variazione del quarto tema, per introdurre la zona di chiusura dell'esposizione (o anche Terzo gruppo di temi).\nTerzo gruppo tematico e coda dell'esposizione.\nIl Quinto tema (da battuta 83 a battuta 90), preceduto da un breve pedale di fa (dominante della dominante) degli ottoni ed esposto nella tonalit\u00e0 della dominante (si bemolle maggiore), si presenta calmo e tranquillo prima nei legni e poi, ripetuto negli archi nella tonalit\u00e0 relativa minore (do minore). In altre analisi questo tema \u00e8 il terzo e appartiene al \"secondo gruppo\" di temi. In altre analisi ancora questo \u00e8 il primo tema del secondo gruppo alla dominante.[battute 81-90]\nLa codetta del tema si chiude a battuta 99. In questa elaborazione del quinto tema l'armonia raggiunge tonalit\u00e0 lontane con re bemolle maggiore (battuta 91) e fa minore. Sempre a battuta 99 violoncelli e contrabbassi proseguono l'ambientazione armonica sul fa (sostanzialmente un pedale di dominante di dominante), mentre gli altri archi nella tonalit\u00e0 della dominante (si bemolle maggiore) danno inizio a una fase di collegamento (cadenzale), prima timidamente in pianissimo e staccato, che si completer\u00e0 con un crescendo a battuta 109 con l'entrata dell'ultimo tema (il sesto).\nSe il quinto tema era piuttosto armonico e con un \u00abritmo che si risolveva in morbide esitazioni\u00bb, il Sesto tema, esposto da tutta l'orchestra, \u00e8 deciso e potente e si sviluppa in sole 4 misure accordali: dominante nelle prime due misure (si bemolle maggiore), settima di dominante nelle seconde due (fa maggiore settima). Il tema viene subito ripetuto ma variato secondo il ritmo del \"secondo tema\". [battute 109-117]\nIn molte analisi con il sesto tema s'inizia la zona di chiusura dell'esposizione. Per altri commentatori la zona di chiusura inizia alla fine della codetta del sesto tema, a misura 132. In effetti la musica che dal sesto tema si ferma a misura 131 sembra chiudere qualcosa. Nella prima parte (misure 117 - 122) gli archi al completo disegnano un continuo sviluppo di semicrome ribattute, mentre il ritmo viene segnato da quattro sforzandi intervallati ad ogni 8 note (semicrome), in contrasto col ritmo ternario di tutto il movimento, creando cos\u00ec un effetto di emiolia. Nella seconda parte (da misura 123 a misura 127) undici poderosi accordi di semiminime posizionati per lo pi\u00f9 sul secondo e terzo tempo (o battito) della battuta introducono la terza parte (misure 128 - 131) dove un altro effetto di emiolia viene creato da sei accordi alternati da altrettante pause di semiminima spostando quindi la sensazione del ritmo da ternario a binario. Gli ultimi sei accordi suonano il do maggiore settima che in questo caso va interpretato come la dominante (do) della dominante (fa) della dominante (si bemolle). Il timpano rimane costantemente su un pedale di si bemolle per ribadire l'ambientazione armonica di tutta questa parte: si bemolle maggiore (dominante della tonalit\u00e0 di base: mi bemolle maggiore). Durante l'esecuzione delle ultime quattro misure fuori tempo si pu\u00f2 ben immaginare lo sguardo agli occhi della gente quando hanno sentito questo momento il 7 aprile 1805, prima esecuzione della sinfonia al Theater an der Wien. [battute 119-131] \nL'esposizione sembra conclusa. In realt\u00e0 mancano ancora 24 battute al simbolo di ritornello. In queste ultime misure si assiste a un ritorno dell'inciso \"b\" (misure 132 e seguenti), ad un ponte di collegamento di 4 misure (battute 140 - 143) e a quattro battute di accordi conclusivi sempre nell'armonia della dominante (si bemolle maggiore). Infine per un'ultima volta compare la testa del tema (inciso \"a\" a misura 148). Il ritorno del tema principale appare \u00abcome avvilito, sprofondando sempre pi\u00f9 nei registri bassi in un decrescendo quasi lugubre\u00bb.\nA questo punto il segno di ritornello prevede la ripetizione integrale dell'esposizione. Un problema molto discusso tra i vari interpreti della sinfonia. Il ritornello nella forma-sonata \u00e8 indubbiamente \u00e8 un residuo delle convenzioni del passato che un'estetica soprattutto di ascendenza wagneriana (= la musica deve essere in continuo divenire) tendeva a superare. \u00c8 anche vero che la lunghezza della sinfonia ne consiglierebbe l'esclusione; ma \u00e8 anche vero che senza il ritornello l'esposizione viene schiacciata dall'enorme sviluppo del resto del movimento. Lo stesso Beethoven se in un primo momento pens\u00f2 di toglierlo (su insistenza degli amici e conoscenti), poi ritorn\u00f2 sulla sua decisione e lo ripristin\u00f2 con la parola \"gilt\" (= vale).\nSviluppo.\nL'inizio vero e proprio dello Sviluppo \u00e8 alla battuta 166. Le battute precedenti (152 - 165) prolungano l'incertezza ritmica e armonica della fine dell'esposizione finch\u00e9 uno sforzando a battuta 165 determina il \"momento della decisione\" e inizia finalmente lo sviluppo. Notevole \u00e8 il carattere di umore scuro e lugubre che emerge da queste battute iniziali dello sviluppo. Creano uno stato di tensione che d\u00e0 all'ascoltatore la sensazione che qualcosa di grande e potente avr\u00e0 luogo: lo sviluppo. Questo pu\u00f2 essere diviso in tre parti: \nSe le due sezioni estreme sono riconducibili alle norme stabilite dello sviluppo classico (di elaborazione ulteriore dei temi per la prima, e riconduzione verso la ripresa per la terza sezione) \u00e8 la sezione di mezzo che rappresenta una vera anomalia introducendo un episodio divagante (quasi un settimo tema) rispetto alla linea principale di sviluppo.\nPrima sezione.\nLa Prima sezione dello sviluppo, da misura 166 a misura 283, pu\u00f2 essere indicata come la parte elaborativa vera e propria del materiale tematico presentato nell'esposizione. I motivi utilizzati sono: il primo tema (inciso \"a\" e inciso \"b\"), il secondo tema e il quarto tema. Fin dalle prime battute si riconosce chiaramente il secondo tema (misure 166 - 177) presentato dai legni e dai violini primi con l'armonia di do maggiore (pedale di sol - dominante di do - tenuto dai corni e quindi accordi spezzati sulla triade do maggiore dei violini secondi e viole). La novit\u00e0, in questa ripresa del secondo tema, \u00e8 data dalla presenza di una figura scalare che produce sonorit\u00e0 dissonanti e aspre. [battute 165-173]\nDa misura 178 a misura 185 vengono presentati rispettivamente l'inciso \"a\" (archi bassi), l'inciso \"b\" (violini primi) e in seguito il quarto tema (violini I e II) in dialogo con l'inciso \"a\" del primo tema (viole e violoncelli). L'armonia alla fine dell'inciso \"b\" modula da do minore a do diesis minore per poi subito spostarsi sul re minore (la minore per le ultime 4 battute). Nel dettaglio il passaggio da do minore a do diesis minore avviene alla fine della salita dei primi violini quando salgono, insieme al flauto e oboe, cromaticamente dal sol al la bemolle; sulla nota la bemolle (a misura 182) anche gli altri archi decidono di sollevarsi di un semitono. In realt\u00e0 questo avviene per le viole e archi bassi, mentre i violini secondi raggiungono il sol diesis (il sol diesis era gi\u00e0 presente negli archi bassi nell'ultimo quarto della battuta precedente). La stessa procedura viene ripetuta per innalzarsi sempre cromaticamente dal do diesis minore al re minore a misura 186. [battute 178-189]\nI due precedenti innalzamenti cromatici sono serviti a preparare in modo drammatico e quasi improvviso l'entrata del quarto tema (violini primi a misura 186). Ora suona tutta l'orchestra con la dinamica fortissimo. I secondi violini entrano subito in modo sincopato e dopo due misure riprendono anch'essi (rubandolo ai primi violini) il motivo del quarto tema, mentre l'intera orchestra \"urla\" violenti accordi in staccato e i membri inferiori della famiglia degli archi continuano a recitare il motivo del primo gruppo. Una breve modulazione a battuta 190 porta l'armonia sul sol minore e l'intera frase viene ripetuta.\nUn breve collegamento (misure 194 - 197) conduce (misure 198 - 205) a una ripetizione delle misure 186 - 193 con l'inciso \"a\" agli archi bassi e il quarto tema ai violini nell'armonia di sol minore (re minore per ultime 4 battute). Questa ripetizione \u00e8 irrobustita dall'intervento massiccio dei fiati. Da misura 206 a misura 219 vengono riprese e ulteriormente espanse le figurazione del collegamento precedente delle misure 194 - 197. A misura 220 un pedale dei corni sul mi bemolle prepara la tonalit\u00e0 di la bemolle maggiore riprendendo il secondo tema (come nelle battute iniziali - 166/177 - dello sviluppo) fino a misura 235. Anche in questa sezione sono presenti diverse figure scalari che producono aspre frizioni armoniche.\nUn fugato a misura 236 apre la seconda parte di questa \"prima sezione dello sviluppo\" nella tonalit\u00e0 di fa minore. Il fugato (misure 236 - 246) \u00e8 basato sul secondo tema ma con una ritmica che ricorda il quarto tema. Le tre voci sono distribuite tra le viole (prima voce), violini II (seconda voce) e violini I (terza voce). Contemporaneamente i violoncelli suonano una specie di \"controsoggetto\" ripreso dopo due battute dalle viole e dopo altre due battute dai violini secondi. [battute 236-241]\nAl fugato, che qui ha una funzione pi\u00f9 drammatica che costruttiva, segue una fase (misure 248 - 279) di accordi sincopati (effetto emiolia) a tutta orchestra dove la musica si presenta con la massima instabilit\u00e0 ritmica e tonale. Il ritmo \u00e8 quello del secondo tema combinato con la figura ascendente delle semiminime alternativamente sforzate gi\u00e0 vista alle battute 25 - 34 (il collegamento tra il primo e il secondo tema). In questa fase prevalgono le tonalit\u00e0 di re minore, la minore e mi minore. In particolare sono le due ultime tonalit\u00e0 che determinano un'incertezza sull'armonia principale: \u00abrestiamo a lungo indecisi se considerare la prima come sottodominante della seconda o la seconda come quinto grado minore della prima\u00bb. Il punto culminante \u00e8 rappresentato dalle ultime quattro misure (276 - 279): un rivolto dell'accordo di settima maggiore sul fa naturale. \u00c8 qui che appare la prima (l'altra \u00e8 quella relativa all'entrata del corno un istante prima della ripresa) \u00abcelebre dissonanza del mi naturale contro il fa fra le parti dei violini, ripetuta ben cinque volte\u00bb. [battute 272-283]\nQuattro misure (280 - 283) di semiminime puntate degli archi con l'armonia della dominante di mi minore (si minore) conducono alla seconda sezione dello sviluppo.\nSeconda sezione.\nLa Seconda sezione dello sviluppo (battute 284 - 337) s'inizia con \u00abuna melodia implorante e fatalista, la vera antitesi al primo soggetto\u00bb. Questo nuovo tema (il settimo) si basa su due melodie in contrappunto doppio esposte dall'oboe e dagli archi. La prima esposizione (misure 284 - 291) \u00e8 in mi minore, la ripetizione (misure 292 - 299) \u00e8 nella tonalit\u00e0 sub-dominante di la minore. [battute 284-291]\nIndubbiamente questo \u00e8 il vero e proprio \"secondo tema\", sia per il carattere poco tematico del secondo e terzo tema, ma anche soprattutto per l'importanza che Beethoven dar\u00e0 nel seguito a questa idea tematica. Quindi non \u00e8 una momentanea digressione, \u00abma un personaggio importante che compare a met\u00e0 della storia per porsi come controparte del protagonista\u00bb. In precedenza soltanto in Haydn, nella Sinfonia degli addii, si trova un nuovo tema nello sviluppo (e nella ripresa) non presente nell'esposizione. Inizialmente questa aggiunta tematica fu considerata un'anomalia, un corpo estraneo del movimento, non prevista dalla teoria manualistica della forma-sonata. Solamente dopo ripetute analisi si chiar\u00ec il rapporto di questo tema con il resto del materiale motivico. In effetti la prima voce del tema (quella inferiore) pu\u00f2 essere vista come una variazione dell'inciso \"a\" del primo tema combinata con il cromatismo dell'inciso \"c\".\nSubito questo nuovo tema entra in conflitto dialettico con il primo tema. Infatti nelle successive 22 battute dopo una proposizione forte del primo tema (con l'armonia che modula dal do maggiore-minore al mi bemolle maggiore-minore) ritorna il nuovo tema nella tonalit\u00e0 di base in minore (misure 322 - 237) con un'elaborazione della prima voce (quella inferiore), la pi\u00f9 importante. Si conclude cos\u00ec la sezione centrale dello sviluppo.\nTerza sezione.\nLa Terza sezione dello sviluppo (battute 338 - 397) si pu\u00f2 far rientrare in una classica \"riconduzione\" verso il ritorno del tema principale nella \"Ripresa\". Inizia con un canone (non rigoroso) sui due incisi del tema principale a e b, un dialogo dei legni accompagnati dagli archi su un nuovo tema (tema 8) derivato dalla pulsazione binaria (in contrapposizione al ritmo trocaico del primo tema) spesso presente in questo movimento: \u00abl'alternanza regolare di una nota fissa al basso e dei vari gradi della triade arpeggiata ascendente crea l'impressione di un ritmo binario\u00bb. Da un punto di vista armonico tutta la sequenza che va dalla misura 338 a misura 366 pu\u00f2 essere considerata nell'ambito della tonalit\u00e0 Mi bemolle minore, dalle modulazioni per quarte del motivo 8: si b maggiore (battuta 338) \u21d2 mi bemolle minore (battuta 342) \u21d2 La bemolle maggiore (battuta 346) \u21d2 re bemolle maggiore (battuta 350), fino al do bemolle maggiore delle misure 362 - 366 che pu\u00f2 essere visto come il sesto grado di mi bemolle minore. [battute 337-345]\nLa zona da battuta 367 a battuta 393 \u00e8 una fase cadenzale con accordi dei legni sull'inciso \"b\" degli archi. Notevole \u00e8 il trattamento dell'inciso che su una dinamica in continuo decrescendo combinato con la dilatazione della cadenza progressivamente si frammenta in cellule sempre pi\u00f9 piccole: tre semiminime, tre crome, una nota sola per battuta e poi pi\u00f9 nulla, solo il tremolo degli archi. L'armonia dal do bemolle minore, attraverso la settima diminuita, si assesta sulla dominante della tonica (si bemolle maggiore) con il pizzicato degli archi sul si bemolle (da misura 378), un pedale di dominante che dura per 20 battute, intervallato dal tremolo dei soli violini che alla fine si riduce a due sole note: si bemolle - la bemolle, estrema sintesi dell'accordo di settima di dominante. In realt\u00e0 tutta la terza sezione pu\u00f2 essere considerata una gigantesca cadenza V - I di mi bemolle minore che alla fine si risolve in mi bemolle maggiore.\nSu questa atmosfera di estrema tensione (non \u00e8 da dimenticare anche le precedenti contrapposizioni ritmiche ternarie-binarie) entra a misura 394 inaspettatamente il secondo corno che anticipa di 4 misure la ripresa sull'inciso \"a\" nella tonalit\u00e0 di base (\"falsa partenza\"), mentre i violini suonano ancora la settima di dominante creando cos\u00ec per pochi istanti una dissonanza tra la nota sol del corno e la nota la bemolle dei violini. Molto \u00e8 stato scritto su queste due battute. Lo sconcerto determinato da questo passo fu tale che alcuni direttori d'orchestra (anche famosi) non ebbero problemi a correggere il passo sia modificando il corno che la parte dei violini. L'effetto comunque va visto da un punto di vista psicologico, di liberazione come nell'opera \"Leonore/Fidelio\" \u00abdove l'intervento che scioglie il dramma \u00e8 annunciato dal suono di una tromba in lontananza\u00bb. In realt\u00e0 questo \"scherzo\", ossia questa \"falsa ripresa\" \u00e8 una procedura pi\u00f9 comune di quanto si pensi durante tutta l'epoca classica.\nDue accordi a tutta orchestra sulla settima di dominante (si bemolle maggiore settima) determinano il passaggio verso la ripresa.\nRipresa.\nLe prime 49 misure della ripresa, come previsto dalle norme, sono dedicate al tema principale. Il trattamento che questo tema riceve \u00e8 per\u00f2 diverso dall'esposizione. A misura 398 i violoncelli espongono il tema alla tonica (mi bemolle maggiore), ma il do diesis della settima battuta all'inizio, ora nella battuta 402, si trasforma in do naturale. Il percorso armonico della ripresa non segue quello dell'esposizione. Il do naturale viene armonizzato come dominante della tonalit\u00e0 fa maggiore; ed \u00e8 proprio in questa tonalit\u00e0 che si riascolta il tema principale esposto dal corno. Ma non basta, ora il tema appare (a misura 416) al flauto in re bemolle maggiore (tonalit\u00e0 discendente per terza) e nella fase successiva di crescendo in si bemolle maggiore (altra discesa armonica per terza), dominante principale. Crescendo che si risolve finalmente nell'esposizione del tema principale a tutta orchestra nella tonalit\u00e0 di base (misure 430 - 447). Qui \u00e8 evidente che Beethoven non vuole ancora che la ripresa sia il trionfo finale di una stabilit\u00e0 definitivamente raggiunta. L'incertezza in questa ripresa del rientro della tonalit\u00e0 fondamentale \u00abci fa presagire che nuove e diverse peripezie ci attendono alla fine di essa\u00bb, ossia nella coda finale.\nGli altri temi sono riesposti simmetricamente all'Esposizione. Unica differenza (prevista dalle norme della forma sonata) \u00e8 che i temi secondari devono rientrare nella tonalit\u00e0 di base (mi bemolle maggiore). Infatti a misura 448, inizio della transizione verso il secondo gruppo tematico, il secondo tema si appoggia ad un pedale di dominante (si bemolle maggiore) per modulare, nel terzo tema, alla tonica (mi bemolle maggiore). Nell'esposizione la stessa frase era armonizzata con un pedale di fa (dominante della dominante) per poi modulare alla dominante vera e propria (si bemolle maggiore). A misura 460 ritorna il \"Terzo Tema\" armonizzato alla tonica. Analogamente l'entrata del quarto tema (misura 468), che nell'esposizione si presentava con un accordo di do settima diminuita per poi modulare al sol minore, ora si presenta con un accordo di fa settima diminuita per modulare al do minore (il sol \u00e8 la dominante rispetto al do che in questo caso diventa una tonica secondaria).\nUn collegamento (misure 474 - 485), terminante con un pedale di dominante (si bemolle), introduce il terzo gruppo tematico con il quinto tema alla tonica (da misura 486) subito dopo riesposto nel modo minore sempre nell'area della tonica. Nell'esposizione nell'identico passaggio (misure 83 e seguenti) l'esposizione era nella dominante (si bemolle maggiore), mentre la riesposizione \u00e8 nella relativa minore (do minore). Un altro ponte di collegamento (misure 502 - 511) con un pedale di dominante dei corni, introduce l'ultimo tema dell'esposizione: il sesto tema (sempre alla tonica) da misura 512 a 519. Si ripresenta quindi l'episodio con effetto \"emiolia\" con il ritmo 2 contro 3 che termina con 6 possenti accordi in progressione cadenzante sull'armonia di fa maggiore nona diminuita (dominante di dominante). Il ritorno alla tonica e un'ultima elaborazione del tema principale (inciso \"b\") conduce agli accordi di chiusura (o \"Gruppo di Chiusura\") della ripresa (misure 547 - 550) nella tonica (mi bemolle maggiore).\nAlcuni commentatori fanno concludere la ripresa in coincidenza degli accordi in fortissimo di misura 534.\nCoda finale.\nUn ponte di collegamento (misure 551 - 563) basato sull'inciso \"a\" prepara l'entrata della coda finale a misura 565. Questa pu\u00f2 essere suddivisa in tre sezioni: \nMettendo a confronto le tre sezioni dello sviluppo con queste, si possono accomunare le prime due sezioni della coda con la seconda e la terza dello sviluppo (un episodio divagante la prima e una riconduzione la seconda), mentre la terza sezione della coda non ha confronti con lo sviluppo, in quanto \u00abafferma definitivamente la tonalit\u00e0 principale e ribadisce la centralit\u00e0 del primo motivo\u00bb.\nLa Prima sezione (misure 565 - 602) inizia con l'inciso \"a\" dei violini secondi contrappuntato dai violini primi con un ritmo basato sul quarto tema. L'armonia a sorpresa \u00e8 do maggiore raggiunta tramite l'accostamento di tre accordi perfetti discendenti: mi bemolle maggiore - re bemolle maggiore - do maggiore. \u00c8 questa infatti la funzione del pedale dei bassi nel ponte di collegamento delle misure 551 - 563: mi bemolle maggiore a misura 551, re bemolle maggiore a misura 557 e do maggiore a misura 561. [battute 554-572]\nLa sonorit\u00e0 si fa pi\u00f9 esile per mezzo di un grazioso staccato dei violini e riappare tra gli oboi e i clarinetti il settimo tema nella tonalit\u00e0 di fa minore (misura 581). Il do precedente quindi si \u00e8 \"trasformato\" nella dominante di fa. Subito per\u00f2 alla battuta 589 con la ripetizione del motivo si rientra nella tonalit\u00e0 di base (ma in minore). Un breve ponte di collegamento (misure 595 - 602) sul ritmo del quarto tema, in appoggio a una linea cromatica discendente dei bassi (il fagotto e i violoncelli scendono cromaticamente dal re al la), prepara l'entrata della seconda sezione della coda finale.\nSe la prima sezione poteva essere un nuovo sviluppo soprattutto per l'inserimento del settimo tema (tema dello sviluppo), la seconda sezione ha indubbiamente la funzione di una riconduzione verso la tonalit\u00e0 principale. Questa inizia (a misura 603) con l'ottavo tema ai bassi contrappuntato dai fiati con un motivo derivato (inversione) dall'inciso \"c\" del tema principale. L'armonia ormai gravita decisamente nell'ambito della tonica (mi bemolle minore/maggiore, tonica e dominante). [battute 603-611]\nUn collegamento cadenzante sul do minore (misure 623 - 630) conduce alla terza sezione della coda finale. Ancora una volta si fa sentire lo scontro ritmico 3/2 tra la scansione del ritmo binario dei fiati e la figura ritmica ternaria delle viole e violoncelli in continuazione dell'ottavo motivo.\nLa terza sezione pu\u00f2 essere definita anche come \"perorazione finale\". Questa consiste in \u00abuna ricapitolazione finale degli argomenti gi\u00e0 svolti... con un ampio crescendo emotivo\u00bb, o procedimento ad amplificazione, che dalla battuta 631 arriva alla battuta 662. Il tema principale (inciso \"a\" + \"b\") viene ripetuto regolarmente in modo quasi ipnotico con un progressivo aumento della sonorit\u00e0 espandendo i vari registri dell'orchestra sia verso l'acuto sia verso il grave. L'armonia rimane fissa sulla tonica (mi bemolle maggiore). \u00c8 il progenitore del crescendo rossiniano (vedi tabella).\nUn collegamento cadenzante (misure 663 - 672) a tutta orchestra e terminante in fortissimo chiude il crescendo. Qui a sorpresa ritorna il terzo tema (\u00e8 comparso solo una volta nell'esposizione e nella ripresa, mentre \u00e8 assente nello sviluppo). Questo ritorno abbassa per pochi istanti la tensione prima delle battute finali. Alcuni accordi sincopati (misure 681 - 684) sulla dominante (settima di dominante - si b maggiore settima) precedono le ultime 7 battute (le prime 4 ancora sulla settima di dominante - solamente le ultime tre sono alla tonica) conclusive sull'ottavo tema esposto dai violini primi. L'insistenza in questo finale sulla dominante crea una certa attesa, qualcosa di non ancora risolto. \u00abBen altrimenti andranno le cose alla fine dell'ultimo movimento, con le sue ventuno battute finali sulla tonica\u00bb.\nAnalisi del secondo movimento.\nIl secondo movimento della sinfonia ha come metro due quarti; la tonalit\u00e0 di base \u00e8 do minore. L\u2019indicazione agogica (o tempo) indicata \u00e8 \"Adagio assai\". Questo secondo movimento, una marcia funebre bitematica con trio, pu\u00f2 essere diviso in 5 parti:\nSecondo alcuni commentatori nelle prime due parti individuano, nonostante le apparenze, due temi ben integrati (il tema della marcia e quello della fuga); la parte in maggiore e la parte centrale sono rispettivamente il trio (in maggiore) e il suo svolgimento (in minore); il resto del brano \u00e8 la ripresa della marcia con coda.\nNon \u00e8 la prima volta che Beethoven inserisce un tempo di marcia funebre in una composizione determinata dalla forma-sonata. Gi\u00e0 nel 1801 aveva fatto qualcosa del genere nella \"Sonata per pianoforte op. 26\". Importante \u00e8 non lasciarsi troppo suggestionare dai termini; l'indicazione di \"marcia funebre\" pu\u00f2 far pensare al rullo di timpani e fanfare come anche a ritmi puntati. In realt\u00e0 la sostanza della musica non \u00e8 per nulla lontana (o diversa) da molti altri adagi beethoveniani dello stesso periodo.\nEsposizione della marcia.\nL'esposizione della marcia consiste in tre sezioni: \nPrima sezione.\nLe prime 8 misure sono dedicate alla presentazione del tema della marcia: un canto grave e largo mormorato dai violini, accompagnato dal ritmo velato dei bassi. Il tema \u00e8 strutturato in due semifrasi ognuna delle quali \u00e8 formata da due doppie misure: (2 + 2) + (2 + 2). In realt\u00e0 all'ascolto sembra di udire 2 + 2 + 4 in quanto la seconda semifrase non presenta nessuna soluzione di continuit\u00e0. Il tema vero \u00e8 proprio inizia sulla battuta 2. La battuta 1 (in realt\u00e0 si tratta di mezza battuta) ha il compito di preparare con un'anacrusi l'entrata del tema alla tonica (do minore), ed \u00e8 costituita da una semicroma con punto seguita da una biscroma entrambe sulla nota sol (dominante di do minore). Questa appoggiatura iniziale \u00abfa l'effetto di un singhiozzo\u00bb. La linea melodica si muove dentro lo spazio di un'ottava (dalla dominante inferiore a quella superiore) e si sofferma sui gradi fondamentali della tonalit\u00e0: il primo (tonica - do minore) all'inizio e alla fine del tema; il quinto (dominante - sol maggiore) alla fine della prima semifrase. Notevoli sono le sinistre strappate dei contrabbassi. [battute 0-8]\nQuesto tema quindi si presenta secondo le consuetudini del periodo classico, tuttavia sono rilevabili alcuni interessanti elementi. Risulta subito evidente l'intervallo di quinta diminuita tra la quinta e sesta battuta (re - la bemolle) con relativo accordo di quinta diminuita sul la bemolle (la bemolle quinta diminuita). La tensione armonica a met\u00e0 periodo gi\u00e0 presente con la dominante viene ulteriormente accresciuta da questo intervallo. Da un punto di vista ritmico \u00abil periodo presenta un fondamentale equilibrio costruttivo\u00bb infatti le misure 3-4 sono la conseguenza delle misure 1-2 (domanda - risposta), tuttavia il comune ritmo del primo inciso viene invertito, nel secondo inciso, nel meno comune \"ritmo lombardo\". Inoltre nella seconda frase viene introdotto un elemento nuovo: quattro semicrome senza il punto legate a due a due inserite nella parte iniziale della settima battuta.\nLa ripetizione del tema (misure 8 - 16) \u00e8 assegnata all'oboe. Tutte le altre linee melodiche sono rinforzate dal resto dell'orchestra (trombe escluse). I legni e i corni sostengono in modo accordale il tema dell'oboe. Gli archi al completo esprimono una caratteristica figura ritmica in posizione anacrusica (terzine di biscrome seguite da una croma) in allusione al rullo dei tamburi. Il timpano (strumento fondamentale in una marcia funebre), viceversa qui interviene solamente nella prima semifrase evidenziando l'inizio di ogni battuta. Da un punto di vista armonico nella conclusione del tema \u00e8 presente una modulazione al mi bemolle maggiore (tonalit\u00e0 relativa maggiore della tonalit\u00e0 d'impianto); tonalit\u00e0 della frase contrastante (o secondo tema) che apre la seconda sezione.\nSeconda sezione.\nDa misura 17 a misura 23 appare una frase contrastante o secondo tema intonata dai violini primi nel registro grave. Si tratta di un nuovo motivo simile ad un inno corale basato su intervalli di quarta giusta e diminuita e di quinta diminuita. L'armonizzazione iniziale dal mi bemolle maggiore (tonalit\u00e0 relativa maggiore della tonalit\u00e0 d'impianto) passa al sol maggiore (\"sentita\" come dominante della tonalit\u00e0 d'impianto). \u00abQuesto effetto di grande dolcezza\u00bb \u00e8 brevemente interrotto alla misura 20 da un doppio accordo in forte di do maggiore settima che sembra alludere a una nuova tonalit\u00e0: fa minore (l'accordo di do maggiore settima \u00e8 la settima di dominante del fa minore). Comunque lo sviluppo accordale delle due battute seguenti riporta l'armonia a un pi\u00f9 tradizionale quinto grado di do minore (sol maggiore).[battute 17-23]\nUna frase di collegamento (misure 23 - 30), o \"seconda frase contrastante\" (alcuni Commentatori la considerano un terzo tema), presentata soprattutto dagli archi prepara il ritorno variato del \"tema principale\" (misure 30 - 36). Questa frase modula dal do minore al fa minore; a misura 30 un accordo di settima di do maggiore, dominante di fa minore, introduce il terzo ritorno del tema (o delle sue varianti) in questa nuova tonalit\u00e0. Tutta la linea melodica di questa \"seconda frase contrastante\" procede per intervalli di quarte (giuste e diminuite) su una scrittura polifonica imitativa. Il basso per le prime cinque misure mantiene la nota sol, poi il tutto si riduce a una flessuosa linea melodica dei soli violoncelli, uscita dall'urto dissonante di tre note a distanza di un semitono (fa#, sol e lab), che termina sulla nota sol. \u00c8 su questa nota che Beethoven costruisce l'accordo di settima di dominante di fa minore.[battute 23-30]\nIl tema della marcia (da misura 30) transitando per il do minore (dominante di fa) raggiunge il mi bemolle maggiore, ed \u00e8 in questa tonalit\u00e0 che a misura 37 ritorna la prima frase contrastante o secondo tema dell'oboe. Da misura 43 a misura 50 si ripete la frase di collegamento delle misure 23-30 sempre in sol maggiore (dominante di do minore) esposta questa volta soprattutto dal clarinetto. La \"seconda sezione\" dell'esposizione si chiude con la quarta ripetizione (pi\u00f9 o meno variata) del tema principale (misure 51 - 55). L'armonizzazione \u00e8 la stessa delle misure 30 e seguenti: un Accordo di settima di do maggiore introduce l'armonia di fa minore (misura 51) mentre il tema si chiude sul do minore, dominante di fa, ossia la tonalit\u00e0 d'impianto del movimento.\nTerza sezione.\nLa Terza sezione, o codetta dell'esposizione (da misura 56 a misura 68) si basa su una nuova frase (quasi un terzo tema). Una prima parte (misure 56 - 59) esposta dagli archi (pi\u00f9 il fagotto), e una seconda parte conclusiva (misure 61 - 64). A misura 60 un breve richiamo di tutti i fiati del ritmo della marcia (\u00abuna sorta di squillo tragico che assumer\u00e0 grande importanza pi\u00f9 avanti\u00bb) divide la frase in due parti. Le ultime 4 misure, dove ancora una volta l'orchestra si riduce quasi a un unisono (richiamo delle misure 27-30 e 47-50), sono dedicate alla cadenza finale. Tutto l'episodio si svolge nella tonalit\u00e0 di base (do minore).\nParte in maggiore (Trio).\nLa parte in maggiore (misure 69 - 104) si distingue subito per una maggiore dolcezza e una minore lentezza. Pi\u00f9 che una marcia \u00e8 un inno. La struttura di questa parte \u00e8 ternaria: \nIl nuovo tema (maggiore) viene proposto dall'oboe, \u00abche qui rappresenta lo strumento della consolazione\u00bb, subito ripreso in imitazione dal flauto. La melodia \u00e8 costruita in modo elementare dall'accordo fondamentale della tonalit\u00e0 positiva per eccellenza, do maggiore: do - mi - sol. Gli archi accompagnano semplicemente con terzine di semicrome (violini) e un'ostinata figura di crome (archi bassi). Mentre la figura dei bassi determina il senso di movimento cadenzato, le terzine dei violini, che in seguito acquisteranno notevole importanza nella elaborazione della parte centrale, per il momento assolvono a una semplice funzione di accompagnamento.[battute 69-72]\nIl tema del maggiore si chiude con una fanfara (misure 76 - 79). \u00c8 la prima volta che in questo movimento si fanno sentire le trombe. Nell'ultima battuta del tema maggiore una modulazione (re maggiore settima) prepara l'entrata dei fiati alla dominante di do maggiore: sol maggiore; in fatti l'accordo di settima sul re maggiore \u00e8 la settima di dominante della dominante.\nA misura 79 inizia una breve elaborazione del tema maggiore. Nella tonalit\u00e0 di base (do maggiore) riappare (variato) il tema: l'ascesa sull'accordo di base delle prime tre note \u00e8 accorciata (da tre semiminime si passa a una semiminima e due crome); ma subito, a misura 84, una modulazione alla sottodominante (fa maggiore) fa emergere un consistente sviluppo sincopato delle terzine che dalle viole passano ai violini e al flauto e quindi a tutta l'orchestra (misura 86).\nA misura 88 un'ulteriore modulazione al sol maggiore (pedale sul sol dei corni e dei violini) prepara il ritorno del tema \"maggiore\" alla tonica (do maggiore) a battuta 90. Come nell'esposizione la conclusione del tema coincide con il ritorno della fanfara, ora in do maggiore (la fanfara quindi \u00e8 il secondo tema contrastante tipico della forma-sonata che qui nell'esposizione si presenta alla dominante, mentre nella ripresa rientrer\u00e0 nella sfera armonica del primo tema).\nLe ultime 4 misure di questa fase sono dedicate al collegamento per il rientro della marcia funebre. Ancora una volta Beethoven riduce al minimo le sonorit\u00e0 (archi all'unisono) e \"transitando\" per il fa minore la linea melodica modula alla dominante del do minore (tonalit\u00e0 della marcia).\nAlla fine della parte in maggiore ritorna brevemente (misure 105 - 113) il tema della marcia nel modo minore iniziale. In realt\u00e0 solamente le prime 6 misure sono ripetute esattamente. A misura 111 le ultime due misure del tema (109 - 110) sono ripetute ma una quarta sopra (la nota iniziale passa dal re al sol). In questo modo la conclusione del tema dal do minore modula al fa minore: tonalit\u00e0 della prossima fuga. Questa breve apparizione del tema principale prepara la fase successiva, ossia lo svolgimento vero e proprio di tutto il movimento.\nParte centrale o svolgimento.\nQuesta parte centrale (misure 114 - 172) pu\u00f2 essere considerata come un'elaborazione o svolgimento delle idee fino ad ora esposte. Si tratta di un \u00abfugato costruito su due soggetti esposti contemporaneamente e un controsoggetto\u00bb. L'utilizzo della struttura di una fuga a questo punto della marcia \u00e8 come sempre in Beethoven funzionale alla drammaticit\u00e0 del momento; non si tratta di una dimostrazione di abilit\u00e0 tecnica, bens\u00ec \u00abil rincorrersi dei motivi vale come traduzione mimetica dell'accavallarsi di pensieri dolorosi che assalgono la mente e dai quali \u00e8 impossibile liberarsi\u00bb.\nIl primo soggetto \u00e8 costruito sulla base del secondo tema (o frase contrastante) della marcia. Le prime quattro note dei due temi sono l'inversione uno dell'altro (confrontare le battute 17-18). Il secondo soggetto completa il primo sia armonicamente che drammaticamente col trillo ascendente che risponde a quello discendente del primo soggetto. Il controsoggetto ha la sua importanza in quanto il suo movimento di crome conferisce energia motoria a tutto il pezzo.\nLe \"entrate\" sono cinque (lo schema seguente sintetizza le prime 20 battute del fugato);\nLe distanze delle cinque entrate non sono uguali, il Compositore \u00e8 pi\u00f9 interessato a creare un grande crescendo prodotto dal moltiplicarsi dell'organico strumentale e culminante nell'ultima entrata con l'intervento degli ottoni.\nL'apice \u00e8 raggiunto a misura 135 con una modulazione a mi bemolle maggiore che prepara un'ultima entrata dei corni e clarinetti con il primo soggetto espanso. Variante subito ripresa in do minore a misura 139 dagli archi bassi. Tutto questo episodio \u00e8 contrappuntato da scale ascendenti-discendenti derivate dal controsoggetto.\nA misura 145 si entra in una fase cadenzante, preparazione a un'ulteriore sezione contrastante con la quale si chiude l'episodio fugato. La fase cadenzante coincide con una modulazione alla dominante della dominante (re maggiore) evidenziata dal pedale sulla nota re dei corni (misure 145 - 148) che a misura 149 si risolve su un accordo di sol minore subito seguito da alcuni pesanti accordi dei soli archi su un'armonia di settima diminuita (sol settima diminuita). Quindi una cadenza perfetta (re maggiore - re maggiore 7a) a sol minore conduce al tema della marcia (ridotto a 2 battute) esposto \"sottovoce\" dai violini primi.[battute 148-154]\nL'ultima fase del Fugato (misure 159 - 172) \u00e8 un episodio contrastante su armonie instabili: dal la bemolle maggiore (sopradominante della tonica) si approda al sol minore (dominante della tonica) in preparazione al ritorno del tema della marcia alla tonica (do minore). Le prime 10 misure di questa sezione sembrano scatenare una violenza apocalittica, un \u00abultimo tentativo di rivolta\u00bb, che incomincia a placarsi a misura 168 con l'armonia che si stabilizza sul sol minore (dominante di do minore) e il successivo decrescendo generale punteggiato dai singhiozzi del flauto e violini primi fino alla ripresa del tema della marcia. Un pedale di dominante (violini secondi e viole) accompagna tutta questa seconda parte.\nRipresa della marcia.\nLa ripresa della marcia (misure 173 - 208) pu\u00f2 essere divisa in tre sezioni principali: \nA ragione questa parte \u00e8 una ripresa; infatti le battute 173 - 209 corrispondono alle battute 1 - 64 senza le ripetizioni.\nCoda finale.\nAlla coda finale sono assegnate le ultime 39 misure (209 - 247). Un crescendo della battuta 208 modula (nella seconda met\u00e0 della misura) dal do minore al sol maggiore settima, che nella battuta seguente, cadenza in un accordo di la bemolle maggiore: \u00abla Coda \u00e8 introdotta dalla pi\u00f9 classica delle sorprese armoniche, la cadenza d'inganno\u00bb. Un breve collegamenti di quattro misure (209 - 212) dei violini introduce una nuova figurazione con l'armonia della sopradominante (la bemolle maggiore) che si trasforma in uno sviluppo lamentoso pieno di sospiri.\nAppare ora a misura 223 il terzo tema. L'armonia \u00e8 tornata alla tonica (do minore) tramite un passaggio basato sull'accordo di sesta napoletana (il la bemolle maggiore precedente si \u00e8 portato sul re bemolle maggiore la cui risoluzione \u00e8 sul V grado dal quale si approda al I grado - do minore). Del tema si sente solamente la prima met\u00e0, il resto \u00e8 costruito su reiterazioni della cadenza perfetta (V - I) che introduce per l'ultima volta il tema della marcia (misure 238 - 247) sempre pi\u00f9 frammentato e stravolto da un'imprevedibile traslocazione delle pause \u00absenza alcun riguardo ai tempi forti e deboli della battuta\u00bb. Qui il tema pare che si spezzi \u00abe si rompe sempre pi\u00f9, fin che, come sfinito, muore in un lungo accordo tenuto\u00bb. \u00abConclusione quindi tragica, ma non pessimistica, di questa meditazione sul destino comune dell'umanit\u00e0\u00bb.\nAnalisi del terzo movimento.\nIl terzo movimento della sinfonia ha come metro tre quarti; la tonalit\u00e0 di base \u00e8 mi bemolle maggiore. L\u2019indicazione agogica (o tempo) indicata \u00e8 \"Allegro vivace\". Il terzo movimento, chiamato anche \"Scherzo\", pu\u00f2 essere diviso in 4 parti:\nCon il terzo movimento dell'Eroica si inaugura \u00abun nuovo genere destinato a grande fortuna, lo scherzo sinfonico\u00bb. Il terzo movimento di una sinfonia che normalmente era assegnato al \"Minuetto\" (confrontare le sinfonie o i quartetti di Haydn e Mozart), ora \u00e8 sostituito dallo scherzo sinfonico. Sembra che inizialmente Beethoven pensasse ad un Minuetto sostituito, nel corso dello sviluppo, a poco a poco dallo Scherzo. Il modello formale di riferimento rimane il classico minuetto, ma cambiano le dimensioni, l'impegno costruttivo, ma soprattutto lo spirito del brano che si fa sempre pi\u00f9 partecipe del resto della sinfonia.\nIn particolare nel primo movimento il ritmo che, soprattutto sotto forma emiolica, s'imponeva con funzioni destabilizzanti, ora in questo movimento si manifesta senza mezze misure e la componente ritmica viene elaborata a livello tematico-strutturale. \u00c8 il contrasto ritmico che distingue soprattutto questo terzo movimento: da un lato il tempo ternario di base, dall'altro spesso la linea melodica \u00e8 costruita su note legate tra loro a due a due (ritmo binario o pari); ci\u00f2 provoca un continuo spostamento degli accenti aumentando l'agitazione e la nervosit\u00e0 del brano.\nAnche la dinamica contribuisce alla sensazione di potenza di questo Scherzo. Si passa dalla dinamica estremamente sommessa (in partitura \u00e8 indicato \"sempre pianissimo e staccato\") al fortissimo della battuta 93. La dinamica piano \u00e8 raggiunta dopo una serie di sforzando (battute 115 - 126). Quindi nelle ultime battute si torna al fortissimo. \u00abL'organizzazione dell'insieme definita dalle dinamiche \u00e8 perci\u00f2 indipendente e trasversale rispetto a quella della struttura formale\u00bb.\nA proposito delle dimensioni pu\u00f2 essere interessante confrontare le durate delle varie parti di questo Scherzo, ma soprattutto le proporzioni tra le varie parti:\nL'esposizione dello scherzo occupa quasi la met\u00e0 del movimento che insieme alla ripetizione \u00abconferisce a questa sezione una assoluta preminenza... e determina il carattere predominante del movimento, rispetto al quale il Trio appare come un'oasi di relativa distensione\u00bb.\nEsposizione dello scherzo.\nL'esposizione dello scherzo pu\u00f2 essere suddivisa in quattro parti:\nNella prima parte: frase principale un motivo in rilievo, presentato dall'oboe e dal flauto, appare solamente alla settima misura; prima un'atmosfera, tutta scosse e sussulti, \u00e8 realizzata dal \"pianissimo\" delle sole parti degli archi (l'indicazione iniziale \u00e8 \"sempre pianissimo e staccato\"). In realt\u00e0 anche la parte iniziale degli archi fa parte del tema dello Scherzo: dalla misura 1 alla 14 un'unica frase musicale si sviluppa prima in ascesa partendo dalla dominante inferiore raggiunge la dominante superiore, quindi in discesa si ritorna alla nota di partenza. Le triadi delineate sono quelle del primo grado (mi bemolle maggiore - tonica) inizio e fine del tema e del quinto grado (si bemolle maggiore - dominante) nelle battute centrali del'ascesa. Da un punto di vista strutturale si possono individuare tre cellule (o motivi) tematiche distinte:\nQuesti tre elementi sono ampiamente sfruttati nel corso della composizione. Da notare infine l'andamento iniziale dei violini che presenta un ritmo binario innestato su un metro ternario (ritmo emiolico). [battute 1-14]\nIl tema, a misura 15, viene ripresentato alla dominante (si bemolle maggiore) con l'aggiunta del flauto e del fagotto. La frase musicale si chiude con un pedale sul si bemolle (battute 28 - 30).\nNella seconda parte: elaborazioni e collegamenti (misure 30 - 76) il tema piano piano prende corpo e acquista le prime elaborazioni. Le cellule si allungano: il motivo \"a\", prima dell'entrata dei fiati, occupa ora 13 battute (da 28 a 40). Nell'esposizione occupava 7 misure. Anche l'armonia si evolve: dopo un inizio sul si bemolle maggiore, i fiati presentano la loro parte di tema (\"b\" + \"c\") in fa maggiore (dominante della dominante).\nA misura 49 appare la prima variante di rilievo del tema: uno sviluppo imitativo della cellula \"c\" che si conclude sul sol minore (dominante della relativa minore della tonica). [battute 49-56]\nLo sviluppo prosegue sui temi \"a\" e \"c\". Questa \"seconda parte\" si conclude con un collegamento cadenzante (dominante di sol minore / dominante di mi bemolle maggiore) basato sul primo motivo \"a\" prima alle viole e poi ai violoncelli e contrabbassi (misure 69 - 76).\nLa terza parte: ripresa della frase principale (misure 77 - 115) vede un'esplosione del tema (a misura 93) in un vorticoso \"fortissimo\" con la partecipazione di tutta l'orchestra (soprattutto fiati e timpani). L'armonia torna alla tonica (mi bemolle maggiore) mentre i due motivi (\"b\" e \"c\") vengono elaborati in canone tra strumenti alti e bassi. [battute 93-109]\nIn questa terza parte si ritorna all'atmosfera iniziale. Pu\u00f2 essere una forzatura ma \u00e8 inevitabile leggere le sezioni prima parte come un'esposizione e terza parte come una ripresa, pensando quindi alla struttura della \"forma-sonata\". Le analogie sono molte: il percorso armonico del tema scorre dalla tonica (mi bemolle maggiore) alla dominante (si bemolle maggiore), nella terza parte l'armonia torna continuamente alla tonica, la dominante \u00e8 bilanciata dalla presenza della sottodominante (la bemolle maggiore - battute 105 - 110), infine nella sezione finale (quarta parte) la tonica viene pi\u00f9 che confermata.\nNella quarta parte: motivo contrastante - coda finale (misure 115 - 166) \u00absi ripete qui il fenomeno, gi\u00e0 osservato su scala pi\u00f9 grande nel primo movimento, per cui una forma in origine tripartita diviene tendenzialmente quadripartita\u00bb. Infatti quest'ultima parte dell'esposizione dello scherzo si presenta come un vero e proprio ulteriore sviluppo, introducendo addirittura del nuovo materiale. Per rendersi conto di ci\u00f2 basta confrontare le durate delle quattro parti dello scherzo:\nLa quarta parte inizia con un nuovo motivo contrastante (misure 115 - 119): una discesa all'unisono degli archi di minime alternate a semiminime puntate sulle note della triade della tonica. Anche se questo nuovo motivo pu\u00f2 sembrare estraneo da un punto di vista ritmico, in realt\u00e0 esso rientra nel materiale comune in quanto appartiene alle figure basate sulla triade perfetta. La discesa di minime e semiminime viene nuovamente riproposta dopo un breve inserimento cadenzante (sulla dominante) del motivo \"b\". [battute 115-126]\nAlcuni Autori fanno derivare il motivo contrastante dalla tematica del primo movimento e lo considerano un vero e proprio tema secondario, spostando quindi l'inizio della Coda finale a misura 127.\nSegue un'elaborazione del motivo \"a\" caratterizzata dal dialogo fra legni e archi. L'armonia iniziata con la relativa minore attraverso intervalli di quarta raggiunge la tonica: do minore - fa minore - si bemolle maggiore - mi bemolle maggiore. [battute 127-143]\nQuello che segue (misure 143 - 166) \u00e8 un ulteriore sviluppo con una cadenza finale degli ultimi tre accordi (mi bemolle maggiore - si bemolle maggiore - si bemolle maggiore settima) che conduce alla ripetizione dello scherzo. Nella ripetizione la cadenza \u00e8 conclusiva sulla tonica.\nTrio.\nIl trio pu\u00f2 essere suddiviso in quattro parti:\nIl tema del trio (misure 167 - 197) \u00e8 costituito da un periodo formato da due frasi di 8 misure ciascuna. Il periodo viene ripetuto integralmente. L'organico strumentale \u00e8 basato soprattutto sui 3 corni; gli archi e l'oboe intervengono solamente alla fine di ogni frase. L'armonia \u00e8 saldamente ancorata alla tonalit\u00e0 di base (mi bemolle maggiore) con alcune digressioni alla dominante (si bemolle maggiore). Il timbro dei tre corni spicca \u00abcome una macchia di colore nella scabra spianta dello Scherzo\u00bb. [battute 167-182]\nIl periodo precedente termina con la tonalit\u00e0 di la bemolle maggiore (misura 198), diventando il mi bemolle, per un istante, la dominante di questa nuova tonalit\u00e0 con la quale verr\u00e0 introdotto lo sviluppo del trio (misure 198 - 224). Sviluppo basato soprattutto sulla seconda frase del tema (misure 174 - 181 dell'esposizione del trio). L'armonia dal la bemolle maggiore modula al fa minore (battuta 205), tonalit\u00e0 relativa minore del la bemolle maggiore; il fa minore modula nel si bemolle maggiore (battuta 216), il fa minore \u00e8 la dominante del si bemolle maggiore; il si bemolle maggiore modula nel mi bemolle maggiore (battuta 225), il si bemolle maggiore \u00e8 la dominante di mi bemolle maggiore (tonalit\u00e0 di base). Ed \u00e8 con questa tonalit\u00e0 che viene ripreso a misura 225 il tema del trio che questa volta non viene ripetuto.\nLe ultime battute del trio (misure 236 - 258) si presentano sotto forma di una cadenza che dal mi bemolle maggiore (provvisoriamente sentito come dominante di la bemolle maggiore) si raggiunge a misura 243 il do minore (relativa minore di mi bemolle maggiore). A questo punto il ritorno dei corni sulla dominante di la bemolle maggiore, ossia mi bemolle maggiore, riafferma la tonalit\u00e0 di base.\nScherzo da capo e coda.\nLo Scherzo da misura 259 a misura 422 viene ripetuto come le prime 164 misure. Unica variante un cambiamento ritmico (\"Alla breve\") alla misura 381. La coda sviluppa brevemente un motivo cromatico ascendente per risolversi negli accordi conclusivi basati sulla classica cadenza tonica - settima di dominante - tonica alle misure 429-431 e quella perfetta (I - V - I) nelle ultime misure.\nLa Coda \u00e8 molto breve ma ricca di elementi sia gi\u00e0 sentiti che nuovi. Il pulsare oscillante in pianissimo tra tonica e dominante dei timpani fa da base ai valori lunghi dei legni che esprimono una figura ascendente cromatica fino a raggiungere gli accordi liberatori conclusivi.\nVisto in prospettiva lo scherzo \u00abnon \u00e8 di contrasto con quanto lo precede, bens\u00ec di mediazione\u00bb. Nello scherzo i sentimenti tragici della Marcia funebre si dissolvono lentamente, ma non del tutto, e \u00abci dice che neppure il Finale sar\u00e0 una granitica affermazione di certezze\u00bb.\nAnalisi del quarto movimento.\nIl quarto movimento della sinfonia ha come metro due quarti; la tonalit\u00e0 di base \u00e8 mi bemolle maggiore. L\u2019indicazione agogica (o tempo) indicata \u00e8 \"Allegro molto\", \"Poco andante\" a misura 349 e \"Presto\" a misura 431. Questo ultimo movimento pu\u00f2 essere diviso in 4 parti:\nIn questo ultimo movimento della sinfonia i due poli fondamentali dell'armonia classica, la tonica e la dominante, sono inseriti in soluzioni formali di grande variet\u00e0. Uno dopo l'altro si trovano la forma-sonata, il rond\u00f2, il contrappunto, il tema e variazioni e i ritmi di danza provenienti dalla forma originale del tema.\nBeethoven, nell'inserire delle variazioni in questo movimento della sinfonia, ha dovuto conciliare la struttura a contrapposizioni successive tipica delle \"variazioni\" con una natura pi\u00f9 \"processuale\" della \"forma-sonata\" dei movimenti sinfonici. La soluzione che Beethoven ha adottato, almeno secondo alcuni commentatori, \u00e8 stata quella delle \"variazioni alternate\"; ossia alternando le variazioni su due elementi strutturali: la Melodia del Tema e il Basso del Tema. Questi due elementi separati ed elaborati in modo variamente alternativo hanno permesso all'autore di sviluppare un certo arco evolutivo (e quindi drammatico) pur mantenendo l'unitariet\u00e0 necessaria al movimento di una sinfonia. La tabella seguente mostra come i due elementi (melodia del tema e basso del tema) sono stati distribuiti nel quarto movimento della sinfonia:\n\u00c8 da notare inoltre che alcune variazioni (e forse tutte) possono essere considerate quasi delle elaborazioni indipendenti su temi dati. In conclusione la tipica struttura della forma-sonata fondamentalmente qui \u00e8 assente. La contrapposizione dei due elementi chiave di questo movimento (melodia del tema e basso del tema) non hanno i caratteri tipici del primo e secondo tema di un movimento di sonata e manca il contrasto tipico tra tonica e la dominante, anche se il piano tonale presenta un certo processo evolutivo. Questo per\u00f2 non sminuisce il valore musicale e drammatico di questo ultimo movimento.\nEntrambi i temi del movimento (il basso del tema e la melodia del tema) sono ricavati da un'opera precedente di Beethoven: Le creature di Prometeo. Inoltre c'\u00e8 uno stretto collegamento strutturale tra questo movimento e le \"15 variazioni per pianoforte op. 35\". Entrambe iniziano con delle variazioni sul Basso del Tema e solo successivamente viene introdotto il tema vero e proprio (la contraddanza del Finale del \"Prometeo\"), mentre il tema del basso acquista la sua funzione di supporto armonico secondo le norme. In seguito l'opera 35 prosegue con un totale di 15 variazioni e con un Finale realizzato da una fuga seguito da un andante con moto (Coda dell'opera) dove la melodia del tema termina in una solenne apoteosi. Nella presente sinfonia le variazioni sono 6 con alla fine una ripresa del tema e una coda.\nIl tema, alla base delle variazioni, quello ricavato da \"Prometeo\", \u00e8 stato pi\u00f9 volte criticato come non adatto per il finale di una sinfonia eroica. Tuttavia \u00abl'uso che Beethoven fa dell'elegante tema di danza \u00e8 in ogni caso cos\u00ec ingegnoso e complesso da trasformarlo nell'elemento portante di una architettura in continua espansione\u00bb. Inoltre il tema si presta molto bene come punto di partenza per delle variazioni: la fraseologia \u00e8 perfettamente simmetrica (8 x 2 + 8 x 2), mentre l'arco armonico \u00e8 molto semplice e lineare (tonica =&gt; dominante =&gt; tonica); inoltre al suo interno si trovano delle formule melodiche e ritmiche ben caratterizzate per essere ulteriormente sviluppate. Ancora maggiore importanza ha la testa del basso del tema che con i suoi intervalli di base (quinta: mi - si; quarta: si - mi; ottava: si - si) influenza tutto il movimento sia da un punto di vista tematico che armonico. Anche la melodia del tema ha alcune caratteristiche notevoli: l'intervallo di terza nelle prime quattro battute e l'alternanza I - V - I (tonica - dominante - tonica).\nLa struttura di questo ultimo movimento, ossia la numerazione progressiva delle variazioni, \u00e8 diversa secondo i vari commentatori (vedere la tabella comparativa pi\u00f9 avanti). Le due variazioni iniziali (misure 44 - 74) sul basso del tema per alcuni sono da considerasi comprese nell'introduzione del movimento, per altri sono le prime due variazioni di tutto il movimento, anche se in realt\u00e0 la melodia del tema viene presentato solamente a misura 75. Ad esempio le due variazioni a 3 voci e a 4 voci delle misure 44-59 e 60-74 sono considerate da alcuni come una variazione doppia.\nNon tutti i commentatori sono concordi nell'assegnare lo stesso numero di variazione alle varie fasi di questo movimento. La tabella seguente mette a confronto alcune di queste interpretazioni.\nIntroduzione.\nL'introduzione (misure 1 - 75) presenta due prime (e isolate) variazioni sul basso del tema. L'inizio consiste in una volata discendente degli archi sul re minore (la dominante di sol minore, ossia la relativa minore di si bemolle maggiore; quest'ultima \u00e8 la dominante della tonalit\u00e0 di base: mi bemolle maggiore). \u00abUn gesto imperioso che segna un subitaneo rompere gli indugi, un decisivo capovolgimento della situazione precedente\u00bb. Alle quartine di semicrome degli archi seguono le semiminimesemiminime di tutta l'orchestra: una serie di accordi ascendenti sul si bemolle maggiore. [battute 1-11]\nDalla battuta 12 e fino alla fine dell'introduzione l'armonia \u00e8 saldamente ancorata al mi bemolle maggiore (la tonica). Appare subito il basso del tema (prima frase) presentato dai pizzicati degli archi.[battute 12-19]\nLa frase viene subito ripetuta con l'aggiunta dei legni alternati ad ogni nota dagli archi. La seconda frase, da misura 29 a misura 36, una specie di risposta alla prima frase, inizia perentoriamente con una terzina di crome in fortissimo dei fiati sulla nota si bemolle seguita dal pizzicato degli archi (come nella prima frase ma con un disegno melodico diverso).\nL'Introduzione si conclude con una doppia variazione prima a 3 voci e poi a 4 voci dei solo archi. Entrambe le variazioni sono formate da due periodi di 8 + 8 battute (domanda e risposta), ossia in tutto 4 frasi tutte ritornellate. Nella prima variazione (a 3 voci) la distribuzione delle voci \u00e8 la seguente: basso del tema ai violini II, contrappunto ai violini I e violoncelli. L'inizio di questa variazione (pausa di una croma seguita da una terzina di crome) pu\u00f2 essere ricondotta all'inversione della figura (prima la terzina e poi la pausa) che si trova sia nel basso del tema a battuta 29 che nella melodia del tema a battuta 93 (\"inciso a\"). [battute 44-59]\nNella seconda variazione il basso del tema \u00e8 ai violini I, il contrappunto ai violini II, viole e violoncelli. [battute 59-67]\nTema e sei variazioni.\nA misura 76 viene esposto finalmente il tema vero e proprio (prima frase del tema della melodia); questo \u00e8 assegnato ai legni, mentre i corni e gli archi bassi esprimono il tema del basso. I violini secondi, nel frattempo, producono delle figure ornamentali. L'armonia \u00e8 saldamente ancorata al mi bemolle maggiore. [battute 76-84]\nA misura 83 la frase viene ripetuta nella dinamica forte (melodia del tema ai violini primi e viole e Basso del Tema alle trombe con rinforzo dei timpani). A misura 92 appare la seconda frase. Nella prima parte (misure 92 - 95) il tema \u00e8 esposto dagli oboi e dai violini primi, nella seconda parte (misure 95 - 99) la strumentazione \u00e8 molto simile a quella realizzata nelle misure 76 - 83. Inoltre nell'esposizione delle due frasi del tema si possono individuare due incisi (\"a\" e \"b\") che pi\u00f9 volte vengono utilizzati nel corso delle variazioni.[battute 92-99]\nLa misura 103 \u00e8 contrassegnata da un accordo di settima di dominante con corona. Sembra che il discorso musicali si arresti a mezz'aria, ma prontamente la Melodia del Tema ritorna ai violini. Una breve transizione (misure 107 - 116) collega il tema con la prima variazione. Questa transizione \u00e8 basata sull'inizio della seconda frase e sulla prima battuta della testa del tema; quindi un crescendo per tutta l'orchestra porta a una cadenza sull'accordo di sol maggiore (dominante di do minore, armonia di base della prossima (prima) variazione; do minore = relativa minore di mi bemolle maggiore).[battute 107- 116]\nLa prima variazione (misure 117 - 174) \u00e8 un fugato costruito sul Basso del Tema. L'ambiente armonico \u00e8 il do minore (= tonica provvisoria della fuga). La figura iniziale (pausa di una croma seguita da una terzina di crome - \"inciso a\") \u00e8 quella della doppia variazione a 3 voci della fase introduttiva (misura 45). Inoltre a misura 124 viene utilizzata una figura di connessione derivata dalle battute 91-92 della seconda frase del tema (\"inciso b\").[battute 117-129]\nStruttura della fuga:\nFinita l'esposizione della fuga iniziano i vari divertimenti contemporaneamente a un generale crescendo orchestrale (alcuni commentatori individuano una quinta entrata a misura 146 da parte dei violini primi). Il tema compare varie volte spezzato nei suoi componenti (soprattutto la testa) finch\u00e9 a misura 171 una cadenza/transizione conclude la variazione. Qui a un pedale di due battute sull'accordo di fa settima diminuita fa seguito un accordo di sol maggiore settima che risolve sul si minore dell'inizio della seconda variazione (in questa modulazione il basso scende cromaticamente dal la bemolle al fa diesis; quest'ultima nota \u00e8 la dominante di si minore).\nLa seconda variazione (misure 175 - 210) \u00e8 tutta basata sulla Melodia del Tema. Il punto di partenza per questa variazione \u00e8 una forma che viene chiamata variazione doppia (\"aa bb\"). In realt\u00e0 ogni parte \u00e8 un ulteriore sviluppo/variazione di quella precedente. \"Questa sezione pu\u00f2 essere considerata come un mini-ciclo di variazioni all'interno del ciclo pi\u00f9 ampio.\" L'armonia dopo alcuni accordi sul si minore si stabilizza sul re maggiore. Alcuni commentatori individuano qui due variazioni separate. [battute 172-180]\nStruttura della Seconda Variazione:\nCompleta la variazione una transizione di 4 misure su accordi di re settima (preparazione all'armonia di sol minore della successiva variazione).\nLa terza variazione (misure 211 - 257) introduce un nuovo tema \"alla marcia\". \u00c8 un episodio \u00abassolutamente imprevedibile sia per il profilo tematico sia per il carattere esotico che lo distingue da tutto il resto\u00bb. La variazione \u00e8 organizzata in due frasi e una codetta con cadenza finale.\nQuesta variazione si trova al centro della simmetria del movimento; acquista quindi il massimo risalto accentuato anche da una nuova melodia (dal carattere popolaresco e quasi danzante) e dalla tonalit\u00e0, fortemente affermata, di sol minore.\nLa quarta variazione (variazione doppia) \u00e8 pi\u00f9 breve, solamente 20 misure (258 - 276); \u00e8 impostata prima sulla Melodia del Tema (flauti e violini primi) in do maggiore e poi sul basso del tema (prima l'oboe in do minore e poi i corni in fa minore). La seconda parte di questa variazione si appoggia a procedimenti tipici dello sviluppo sinfonico (ripetizione a diversi livelli tonali).\nLa quinta variazione (misure 277 - 348) consiste in un fugato seguito da un lungo pedale sulla dominante (si bemolle). Il fugato \u00e8 costruito da due soggetti: il primo \u00e8 l'inversione del basso del tema (violini secondi), il secondo soggetto consiste in quartine di semicrome (violini primi) e ricorda molto da vicino la figurazione di misura 92-93 (\"inciso b\"). Per alcuni commentatori questo fugato \u00e8 un proseguimento senza soluzione di continuit\u00e0 della variazione precedente. [battute 279-285]\nA misura 292 il flauto richiama brevemente la testa della melodia del tema. Stessa cosa avviene alla battuta 303 con i corni. Il fugato si conclude a misura 328; segue un lungo pedale portato avanti soprattutto dagli ottoni e timpani sulla dominante (si bemolle) in preparazione dell'armonia della tonica (mi bemolle maggiore) della sesta variazione. Le battute 328-339 oltre ad essere caratterizzate dal pedale presentano la testa del Basso del Tema con un ritmo diminuito (violini e viole).\nNella sesta variazione (misure 349 - 380), un'altra variazione doppia, il tempo viene cambiato in \"Poco andante\". La struttura \u00e8 simmetrica (quattro volte otto battute): \nL'armonia di questa sesta variazione \u00e8 quella della tonica (mi bemolle maggiore).\nPer alcuni commentatori la linea melodica esposta dai violini primi e oboe (misure 364 e seguenti) \u00e8 un terzo tema.\nRipresa del tema.\nA misura 381 viene ripreso il Tema principale nelle due frasi come all'inizio ma con alcune varianti soprattutto strumentali. In questa fase emergono gli ottoni e i bassi. Le misure 396 - 403 sono un collegamento alla fase successiva anche per un cambio di tonalit\u00e0: dalla tonica si passa al la bemolle maggiore. Le ultime due battute del collegamento modulano dal si bemolle maggiore al mi bemolle maggiore settima (si ha l'abbassamento di un semitono del re); quest'ultimo accordo risulta la dominante di la bemolle maggiore.\nCon la nuova armonia appare anche una nuova figurazione (misure 404 - 419) evidenziata dal clarinetto e dal fagotto, mentre gli archi in accompagnamento costruiscono a poco a poco, prima in modo sincopato, poi completo, delle terzine di semicrome. La nuova figurazione (pausa di semicroma e terzina di semicrome prolungata da una semiminima seguita da un'altra semicroma pi\u00f9 bassa) che ha quasi un carattere \"lamentoso\" in realt\u00e0 \u00e8 derivata dall'inversione della figura (prima la terzina e poi la pausa) che si trova sia nel basso del tema a battuta 29 che nella melodia del tema a battuta 93 (\"inciso a\"), e che segna l'inizio della doppia variazione a 3 voci (misura 46) e della prima variazione (misura 117). [battuta 405]\nTutta questa fase \u00e8 connotata da un continuo crescendo fino ad arrivare al fortissimo di tutta l'orchestra a misura 418. Un'ulteriore modulazione porta l'armonia nell'ambito del sol minore. Qui (misure 420 - 430) le pulsazioni delle terzine al basso e altri elementi richiamano alla mente la Marcia funebre.\nPer alcuni commentatori questa ripresa coincide con una sesta (o ulteriore) imponente variazione: \u00ab\u00e8 l\u2019apoteosi del dramma e la pacificazione grandiosa e solenne di tutte le tensioni e le contrapposizioni avvenute nel corso dell\u2019intera sinfonia\u00bb.\nCoda finale.\nUn improvviso cambio del tempo (\"Presto\") e quattro misure di volate degli archi (come all'inizio) fanno ritornare l'armonia alla tonica (mi bemolle maggiore) e \"lanciano\" gli ottoni in una fragorosa fanfara basata sulla testa del tema (battuta 435). L'armonia \u00e8 quella tonica (e dominante) fino alla fine del movimento dove una quindicina di accordi sulla tonica concludono anche la sinfonia.\nLa parte conclusiva di questo finale \u00e8 un riassunto (\"uno sguardo all'indietro\") oltre che dell'ultimo movimento anche di tutta la sinfonia.\nRegistrazioni.\nDiscografia selettiva"}
{"id": "124871", "revid": "15756", "url": "https://it.wikipedia.org/wiki?curid=124871", "title": "Sinfonia n. 4 (Beethoven)", "text": "La Sinfonia n. 4 in si bemolle maggiore Op. 60 fu composta da Ludwig van Beethoven nel 1806 ed eseguita per la prima volta nel marzo 1807 a Vienna. Il manoscritto originale \u00e8 conservato presso la Deutsche Staatsbibliothek di Berlino.\nAnalisi generale.\nQuesta sinfonia fu definita da Robert Schumann \"una slanciata fanciulla mediterranea fra due giganti nordici\" e questa immagine di opera quasi disimpegnata e implicitamente \"minore\" \u00e8 ormai difficile da estirpare. Certamente non siamo davanti alle tensioni mostruose della Terza sinfonia \"Eroica\" o della Quinta alla quale Beethoven stava gi\u00e0 lavorando intensamente, ma non si tratta di un lavoro di evasione.\nLa grande differenza tra la Quarta e le due sinfonie adiacenti in realt\u00e0 consiste soprattutto in una diversit\u00e0 di espressione. Essa risulta infatti pi\u00f9 trattenuta, pi\u00f9 moderata nel tono anche se i contenuti e le inquietudini che la percorrono sono notevoli. Basta ascoltare la cupa ed incerta atmosfera dell'introduzione lenta al primo movimento per rendersi conto di questo. La sensazione di sospensione che la percorre non \u00e8 infatti solo un effetto teatrale per preparare l'esplosione del primo tema. L'idea di fissit\u00e0, di quasi paralisi, del tempo torna anche nel secondo tempo, scandito da un ritmo puntato quasi ossessivo.\nIl terzo e quarto tempo invece segnano la reazione quasi affannosa a questa immobilit\u00e0.\nNel minuetto infatti le sincopi assumono un tono gioioso, da danza paesana, e nel vivace Finale, famoso per il temibile assolo del fagotto, si scarica definitivamente la tensione accumulata nei primi due movimenti.\nAnalisi del Primo movimento.\nIl Primo movimento della sinfonia ha come metro quattro quarti; la tonalit\u00e0 di base \u00e8 si bemolle maggiore. L\u2019indicazione agogica (o tempo) indicata \u00e8 \"Adagio\" per l'introduzione e \"Allegro vivace\" per il resto del movimento.\nLa struttura formale \u00e8 quella di una forma-sonata con le tre classiche parti: Esposizione - Sviluppo - Ripresa. L'Esposizione \u00e8 preparata da una Introduzione e la Ripresa si conclude con una breve coda finale. La distribuzione delle battute \u00e8 la seguente:\nIntroduzione (Adagio).\nLIntroduzione, articolata su tre sezioni (sezione 1: misure 1-12; sezione 2: misure 13-24; sezione 3: misure 25-38), \u00e8 la pi\u00f9 lunga sviluppata fino ad ora dall'Autore: si estende per una quarantina di battute. Qui Beethoven, a causa della lunghezza di questa introduzione, ha dovuto affrontare il problema di creare una \"\"struttura afferrabile, pur evitando che si abbia l'impressioni che si fondi unicamente su se stessa\".\nL'introduzione inizia su una doppia articolazione: i legni (corni compresi) con un pedale affermano la tonica (si bemolle - in realt\u00e0 si tratta della tonica minore) mentre gli archi sviluppano una strisciante linea discendente su intervalli di terza: sol bemolle - mi bemolle, fa - re bemolle, mi bemolle - do e alla fine re bemolle - si bemolle. A misura 5 ritorna il sol bemolle (vista enarmonicamente la tonalit\u00e0 \u00e8 un fa diesis maggiore) che incede verso il fa (dominante) con la quale si apre la seconda parte di questa prima sezione dell'introduzione: una semplice linea melodica ad arco di crome dei violini primi intervallate da pause della stessa durata. A misura 12 una modulazione sulla settima di dominante (fa settima) prepara la seconda entrata (sezione 2) dell'introduzione sulla tonica (si bemolle maggiore). [batt. 1-6]\nLa seconda sezione (misure 13 - 24) \u00e8 una ripetizione della prima, ma alle misure 17 - 18 il sol bemolle rimane legato (in forma di pedale) invece di incedere al fa (dominante) come all'inizio. In questo modo si produce uno slittamento tonale verso il si minore (o do bemolle minore). La soppressione del movimento di seconda minore (solb - fa) crea una certa affinit\u00e0 di semitono fra due tonalit\u00e0 (si bemolle minore - do bemolle minore). Altri semitoni, in questa introduzione, si possono individuare nelle battute iniziali degli archi: solb - fa, mi - fa, reb - do e solb - fa. L'incidenza del semitono nel materiale melodico dell'introduzione esclude che quest'ultima funzioni tematicamente: \"essa non deve diffondersi in sostanza tematica, bens\u00ec deve condurre ad una sostanza tematica - quella dell'Allegro vivace; il suo centro di gravit\u00e0 \u00e8 al di fuori di se stessa\". [batt. 12-19]\nNella terza sezione lo scopo dell'Autore \u00e8 quello di accrescere ulteriormente l'incostanza tonale di questa introduzione per valorizzare al massimo l'entrata del tema principale nella tonica (si bemolle maggiore). Il percorso tonale \u00e8 il seguente. Nelle prime cinque misure (25 - 29) una successione di semitoni (si - do - do diesis - re) del flauto e dell'oboe porta la tonalit\u00e0 nell'area del re minore. Dal re minore si passa alla sua dominante: la maggiore (battute 32 - 35). La fondamentale dell'accordo di la maggiore (nota la) viene trasformata (misura 35) nella terza dell'accordo di fa maggiore (i due accordi di fa maggiore settima delle battute 36 e 38) che come dominante \"cagiona\" il si bemolle maggiore dell'\"Allegro vivace\". Dal punto di vista melodico questa sezione riprende la singhiozzante linea discendente dei legni a misura 12 ora trasferita agli archi bassi (misura 25).[batt. 26-37]\nTutta questa introduzione \"\u00e8 un cauto procedere sulla soglia di un mistero in procinto da essere svelato\".\nEsposizione (Allegro vivace).\nLEsposizione presenta subito un problema: l'inizio del \"primo tema\" non coincide con la \"frase principale\" contrassegnata dal cambio di tempo a misura 39. L'ambiguit\u00e0 sorge dal fatto che gli accordi iniziali del tema si originano gi\u00e0 nell'\"Adagio\". \"Il quarto tempo dell'ultima battuta dell'Adagio si intreccia con il primo della battuta iniziale dell'Allegro vivace.\" Il Primo tema inizia invece a misura 41 (per altri Commentatori inizia a misura 36) ed \u00e8 caratterizzato da due idee in contrasto tra loro. Una prima idea (misure 41 - 47) formata da 4 accordi sulla settima di dominante (fa maggiore settima) \"slanciati\" da arpeggi di semicrome in anacrusi (inciso \"A\": elemento caratterizzante questo tema), seguiti da una linea discendente (inciso \"B\") di crome dei violini primi (tratta dall'introduzione - in realt\u00e0 \u00e8 l'accordo di tonica sviluppato ritmicamente) che si ferma sulla tonica (si bemolle maggiore), seguita da una seconda idea contrastante dei fiati (misure 47 - 51), una specie di corale caratterizzato da un andamento discendente che si apre in un ritardo di due semibrevi legate (un accordo di fa settima/quarta) a cui fanno subito seguito gli accordi \"slanciati\" sulla settima di dominante come all'inizio della frase. [batt. 39-51]\nL'esposizione prosegue con la ripresentazione del tema (misure 52 - 61) fino ad una prima cadenza V - VI - II - V - I (dominante - sopradominante - sopratonica - dominante - tonica) a misure 61 - 64. Una transizione o ponte modulante sviluppa delle linee melodiche ricavate dai temi dell'introduzione fino a misura 81 dove il primo tema viene presentato per la terza volta accompagnato da una semplice linea melodica ascendente di semibrevi presentata dai fiati. In seguito si sviluppano alcune progressioni (misure 89 - 92) che conducono alla conclusione dell'esposizione del primo tema con un movimento sincopato (misure 95 - 103) e poi una distensione della dinamica (misure 103 - 106). Una cadenza sulla dominante della dominante (do maggiore - preparazione al secondo tema che si presenta alla dominante - fa maggiore) chiude questa parte.\nPer alcuni Commentatori il Secondo tema appare a misura 107; per altri a misura 141 entrambi alla dominante (fa maggiore). Per altri ancora i temi sono tre considerando la discesa del flauto a misura 113 una linea melodica completamente diversa dal quella di misura 107. [batt 107/141]\nIn realt\u00e0 questa sinfonia (come la terza) ha due temi secondari ognuno con una diversa funzione. Il primo tema secondario pu\u00f2 essere suddiviso in tre fasi: \"antecedente concertante\" (misure 107 -112), \"conseguente cantabile\" (misure 113 - 120) e (misure 121 - 140) un passaggio all'unisono in crescendo con tutta l'orchestra chiuso da un epilogo cadenzante sul do maggiore settima (dominante della dominante). Le battute 139 - 140 sono una diminuzione (e quindi una accelerazione agogica) delle battute 135 - 138; entrambe sono costruite sulla stessa sequenza di note: do - re - la - sol. La perdita dell'efficacia conclusiva (l'accelerazione invece del rallentamento) ben si realizza nell'entrata del \"secondo tema secondario\". L'armonizzazione di questo tema non \u00e8 molto orientata alla dominante (come dovrebbe essere). Alla quinta misura del tema (battuta 111) l'armonia \u00e8 sul re minore (relativa minore di fa); dopo 10 misure per altre 12 battute l'unisono si sviluppa su una diffusa modulazione per tornare a misura 132 alla dominante della dominante (do maggiore).\nIl secondo tema secondario si presenta con una imitazione in canone all'ottava a due voci (clarinetto e fagotto) su una semplice armonizzazione fa maggiore - do maggiore (dominante - dominante di dominante). Viene cos\u00ec rinforzata la dominante principale (fa) che nel primo tema secondario era subito scomparsa dopo 4 misure. Sembra quindi che la duplicit\u00e0 del tematismo sia necessaria per il passaggio dall'oscillazione (primo tema secondario) alla stabilit\u00e0 (secondo tema secondario) all'interno della tonalit\u00e0 della dominante (fa maggiore). Il canone viene ripresentato (misure 149 - 156) intensificato e con una diversa strumentazione; quindi una codetta cadenzante conclude il secondo tema secondario. Dalla cadenza (a misura 177) si sviluppa un \"gruppo di chiusura\" (sulla dominante), che ricorda le sincopi di misura 95.\nSviluppo.\nLo Sviluppo vero e proprio inizia a misura 203. Le prime 18 misure (da 185 a 202), ossia la seconda volta del ritornello, sono una preparazione/introduzione allo sviluppo. La struttura di questa \"preparazione\" \u00e8 pi\u00f9 o meno la stessa dell'introduzione iniziale; si tratta di una progressione formata dai due elementi principali del tema: l'elemento caratterizzante il tema (inciso \"A\"), e una semplice linea discendente di crome dei violini primi intervallate da pause della stessa durata sugli accordi tenuti dei legni (inciso \"B\"). Naturalmente il tempo \u00e8 quello dell'\"Allegro vivace\". L'armonia \u00e8 basata sulla dominante (fa maggiore) e segue il seguente sviluppo:\nA misura 203 (inizio dello sviluppo) l'armonia si assesta sul settimo grado o terzo rispetto alla dominante (la maggiore), ossia la dominante di re minore/maggiore, essendo quest'ultima la relativa minore della dominante fa (rispetto alla tonica di base si bemolle maggiore). Questa parte \u00e8 caratterizzata da una decina di reiterazioni della quartina di semicrome (inciso \"A\"). A misura 221, dove appare un nuovo elemento melodico, \"\"l'accordo di dominante si espande come una superficie sonora per quattordici battute la cui sostanza motivica non consiste in altro che in un \"resto\" della riverberazione accordale del tema principale...\"\". Gli elementi presenti in questa fase sono due: la caratteristica anacrusi iniziale del tema ai violini primi (\"A\"), sovrapposta alle pulsazioni accordali (\"B\") dei violoncelli. [batt. 209-214]\nLo sviluppo, conformemente allo sviluppo tipico delle prime sinfonie beethoveniane, procede per \"modelli in progressione modulante\". A misura 221 abbiamo il primo \"modello\" (o primo episodio dello sviluppo) realizzato dalla sovrapposizione alle riverberazioni accordali del tema con un, pi\u00f9 o meno, nuovo elemento melodico (violini primi e violoncelli, prima, legni, dopo). L'armonia \u00e8 quella di re maggiore. [batt. 221-225]\nQuesto nuovo elemento tematico per alcuni Commentatori \u00e8 una nuova idea (un quinto tema); in realt\u00e0 potrebbe essere una variante del contrappunto dei fiati nella terza entrata del tema principale (misure 81 e seguenti). L'idea rimbalza con delle progressioni pi\u00f9 volte tra i vari gruppi strumentali passando dal re maggiore al sol minore (misura 229) al mi bemolle maggiore (a misura 237). Ed \u00e8 con questa armonia che viene introdotto il secondo episodio dello sviluppo (misura 241). Ancora una volta, ma diversamente trattati, appaiono i due elementi di base (\"A\" e \"B\") di questo movimento: le pulsazioni e la testa del tema. Altre due progressioni (a misura 249 e 257) porta al processo di contrazione e liquidazione.[batt. 241-247]\nL'ultima fase dello sviluppo (da misura 281), quella della \"riconduzione\" alla Ripresa, comprendente 56 battute, e consiste in un lungo crescendo verso il ritorno del tema principale. L'armonia fondamentalmente \u00e8 imperniata sull'accordo di settima di dominante variamente (e liberamente) interpretata.\nUn precedente dialogo spezzato in pianissimo tra i violini primi e secondi (misure 269 - 280) si conclude sulle note tenute dell'accordo di settima di dominante (fa diesis maggiore settima) del tono si naturale (battuta 283) precedute dall'elemento \"A\". Con il si naturale siamo lontanissimi dalla tonalit\u00e0 d'impianto. A questo accordo (settima di dominante di si) si sovrappone un misterioso tremolo dei timpani sul si bemolle. Il si bemolle \u00e8 la terza maggiore enarmonica del fa diesis; enarmonica in quanto la tonalit\u00e0 dovrebbe essere il sol bemolle maggiore settima. Questa figurazione (archi pi\u00f9 timpano) viene ripetuta (misure 285 - 288). Quindi gli archi delicatamente sviluppano una nuova modulazione enarmonica sull'accordo di sesta e quarta di si bemolle (misura 305). Quindi dal si maggiore si arriva con un accordo diminuito al si bemolle maggiore. Riappare il tremolo dei timpani sulla stessa nota (si bemolle) che dalla sensibile passa alla fondamentale. Questo pedale del timpano continua per 20 battute, e da un inizio appena percettibile, a poco a poco, trascina tutto l'organico strumentale verso l'accordo di si bemolle maggiore della Ripresa a misura 333. In questa fase, da un punto di vista tematico, sono i frammenti di \"A\", che insistentemente vengono riproposti (oltre 60 volte!) fino al scoppio in fortissimo dell'intera orchestra. Per altri commentatori la parte iniziale di questa terza fase dello sviluppo \u00e8 imperniata sulla dominante (sol bemolle) del secondo grado bemollizzato (do bemolle) della fondamentale (si bemolle), modulando alla fine sulla dominante della tonica fondamentale (accordo di sesta e quarta sul fa).[batt. 280-308]\nRipresa.\nLa Ripresa \u00e8 abbreviata in quanto manca il passaggio per esteso tra le prime due esposizione del tema e la terza. Abbiamo quindi: l'esposizione del tema (misure 336 - 344); una breve codetta/transizione (misure 345 - 350); ripresentazione del tema per esteso (misure 351 - 369); conclusione sincopata (misura 369 - 380) nella quale appare brevemente la dominante (con un pedale dei corni, trombe e timpani) per evidenziare il ritorno dei temi secondari nell'area armonica della tonica. A misura 381 appare il primo tema secondario (alla tonica: si bemolle maggiore) con il suo proseguimento cantabile. La ripresa dei temi secondari prosegue con l'unisono delle battute 394 - 414 e la riesposizione del secondo tema secondario (misure 415 - 429) anche questo alla tonica. Conclude la riesposizione la codetta da misura 430 a 450. Questa seconda parte \u00e8 invariata rispetto all'esposizione iniziale.\nLa Coda finale (da misura 451) non fa che riproporre i vari elementi del movimento: il primo tema (con gli incisi \"A\" e \"B\"), l'andamento sincopato di misura 95 (ora a misura 451) e la proposizione (o seconda idea) contrastante di misura 47 (ora a misura 475).\nAnalisi del Secondo movimento.\nIl Secondo movimento della sinfonia ha come metro tre quarti; la tonalit\u00e0 di base \u00e8 mi bemolle maggiore. L\u2019indicazione agogica (o tempo) indicata \u00e8 \"Adagio\". La struttura formale \u00e8 quella di una forma-sonata: Esposizione (battute 1 - 41) - Sviluppo (battute 41 - 63) - Ripresa e Coda (battute 64 - 104). In realt\u00e0 in questo movimento Beethoven cerca di fondere insieme due elementi formali: la \"forma-lied ABA\", che \u00e8 naturale per il carattere di questo \"Adagio cantabile\", e l'esigenza, tipica della forma-sonata bitematica-tripartita, di uno sviluppo determinato dalla presenza di due temi pi\u00f9 o meno contrastanti:\nEsposizione.\nLEsposizione \u00e8 articolata in 6 parti:\nL\"Adagio\" di questo movimento pu\u00f2 essere considerato come paradigma di un movimento lento suddiviso \"in quarti di una durata sovrumana\".\nIl primo elemento che compare all'inizio del movimento \u00e8 un inciso di una battuta, presentato dai violini secondi, che spesso \u00e8 nominato \"motivo del timpano\" (a misura 64 saranno proprio i timpani su questo inciso a introdurre la Ripresa). In realt\u00e0, queste due note in ritmo giambico, \u00e8 pi\u00f9 di una figura di accompagnamento: la continua presenza lungo tutto il movimento lo valorizza come tema, ossia un elemento in s\u00e9 musicalmente autonomo; ma nello stesso tempo \u00e8 complementare al primo tema la cui melodia, senza questo ritmo, \"permarebbe in una fluttuante inafferrabilit\u00e0.\" Le note dell'inciso sono quelle della tonalit\u00e0 di base: tonica - dominante (mi bemolle - si bemolle). [batt.1]\nIl Primo tema appare a battuta 2 e si sviluppa regolarmente (violini primi) per 8 misure. Si tratta di \"un canto di pace e di rassegnazione pi\u00f9 pastorale che sentimentale\". La frase \u00e8 in s\u00e9 compiuta, ripartita in 4 + 4 battute, sia melodicamente che armonicamente. L'inizio \u00e8 caratterizzato da una lenta discesa di semiminime dalla tonica (mi bemolle) alla dominante (si bemolle) fissando cos\u00ec la tonalit\u00e0 base d'impianto (mi bemolle maggiore). Durante l'esposizione di questa lento tema si comprende come la complementarit\u00e0 del ritmo \u00e8 essenziale per la cantabilit\u00e0 della melodia dell'Adagio. Il ritmo diventa cos\u00ec \"tematicamente funzionale\". [batt. 2-9]\nA misura 9 viene riproposto l'inciso e il tema con un organico strumentale pi\u00f9 consistente (soprattutto i legni). Questa volta il \"motivo del timpano\" \u00e8 presentato da tutta l'orchestra con la dinamica \"forte\". Il ritorno dell'inciso in modo cos\u00ec evidente, a conclusione dell'arco evolutivo del primo tema e contemporaneamente come inizio della riproposta del tema, dimostra di essere un \"momento\" costitutivo essenziale della struttura dei temi del movimento. Risulta evidente, in questo Adagio, che le categorie di \"melodia\" e di \"tema\" non coincidono in modo rigoroso: \"l'una escluderebbe il motivo dei timpani, l'altra lo implicherebbe\".\nL'esposizione del primo tema si chiude con la sua \"codetta\" (misure 17 - 25) o ponte modulante o \"passaggio al secondo tema\". Questa parte \u00e8 organizzata su \"una struttura armonica e sintatticamente aperta\" basata su delle progressioni su una linea tematica discendente che sembra nata dalle frasi conclusive del tema principale.\nIl punto d'arrivo di queste progressioni \u00e8 a battuta 25 con accordi di fa maggiore: dominante della dominante, e quindi dominante \"provvisoria\" per il secondo tema in si bemolle maggiore. La caratteristica principale del Secondo tema \u00e8 la sua cantabilit\u00e0 (\"lirica, ma evasiva\") contrapposta ad un ritmo \"contratto\"; carattere, questo, anche del primo tema. La melodia \u00e8 esposta dal clarinetto mentre i violini primi formano un ritmo di terzine di sedicesimi senza la prima nota della terzina. L'armonia ora \u00e8 passata decisamente alla dominante (si bemolle maggiore). [batt. 26-34]\nUna codetta di 8 battute conclude il secondo tema e l'esposizione. Qui, alcuni commentatori, nei fagotti e poi nei legni \"vedono\" un terzo tema esposto sempre nel'ambito della dominante.[batt. 34-36]\nIn questa parte finale dell'esposizione, specialmente nell'unisono della battuta 40 emerge il \"motivo del timpano\" che acquista un suo significato autonomo e finalmente dimostra la sua funzione tematica.\nSeconda e terza parte.\nLo Sviluppo pu\u00f2 essere diviso in tre fasi:\nLa prima fase inizia con il \"motivo del timpano\" e una parafrasi del tema principale modificato in terzine di sedicesimi (il ritmo del secondo tema). Abbiamo quindi subito una mediazione tra i due temi. La tonalit\u00e0 \u00e8 quella d'impianto (mi bemolle maggiore). A battuta 50 inizia lo sviluppo vero e proprio (fase centrale). La cantabilit\u00e0 del tema si trasforma e compaiono elementi tragici. La discesa iniziale dal mi bemolle al do bemolle (le tre note della prima battuta del tema) porta ad un pedale armonico in minore (mi bemolle minore) che si estingue con le figure circolari dei violini alla misura 59. A battuta 60 inizia la parte dello sviluppo che conduce alla ripresa (\"riconduzione\"). Il \"motivo del timpano\" compare prima in minore (misura 60) poi alla dominante (misura 62) e alla fine (ma siamo ormai nella ripresa) alla tonica (misura 64).\nLa Ripresa \u00e8 abbastanza letterale. Manca la ripetizione del primo tema (battute 9 - 17 dell'esposizione) e, come previsto, il secondo tema a battuta 81 inizia sulla tonica(mi bemolle maggiore). Si presenta modificata anche la chiusura dell'esposizione dei due temi (confrontare le battute 38 - 40): il \"motivo del timpano\" \u00e8 sostituito da un \"perdendo\" (misure 93 -95).\nA misura 96 inizia la Coda finale. Il ritorno del tema (solamente per due battute e mezza) per un'ultima volta chiude rapidamente il movimento. Da segnalare l'assolo del \"motivo del timpano\", finalmente al timpano, tre battute prima della fine e la classica chiusura armonica: settima di dominante - tonica.\nAnalisi del Terzo movimento.\nIl Terzo movimento della sinfonia ha come metro tre quarti; la tonalit\u00e0 di base \u00e8 si bemolle maggiore. L\u2019indicazione agogica (o tempo) indicata \u00e8 \"Allegro vivace\" per il Minuetto e \"Un poco meno allegro\" per il Trio. La struttura formale \u00e8 quella classica del minuetto con trio: Minuetto (battute 1 - 90) - Trio (battute 90 - 178) - Ripresa del Minuetto e Coda (battute 178 - 224). In realt\u00e0, in questo movimento, si deve \"vedere\" pi\u00f9 che la forma, lo spirito: \"\u00e8 un tipico Scherzo\".\nMinuetto (Scherzo).\nIl tema del Minuetto (Scherzo), che occupa le prime 20 misure del movimento, pu\u00f2 essere suddiviso in quattro parti: \"antecedente\" (quattro misure), prima sequenza (otto misure), seconda sequenza (quattro misure) e epilogo cadenzante (quattro misure). La tonalit\u00e0 dopo una semiminima iniziale in posizione anacrusica sulla nota fa si stabilisce sulla tonalit\u00e0 di si bemolle maggiore. Le sequenze si allontanano sempre pi\u00f9 dalla tonalit\u00e0 di base: dominante (fa) e sopratonica (do). Quest'ultima \u00e8 la dominante della dominante. Alla fine la cadenza si chiude sulla dominante (fa maggiore). L'idea fondamentale di questo movimento \u00e8 tutta concentrata sulla frase \"antecedente\"; in essa vi \u00e8 un conflitto metrico tra le prime due battute nelle quali \u00e8 presente un ritmo emiolico anacrusico e il resto della frase con un ritmo di \"sobria regolarit\u00e0 come se nulla accadesse in precedenza\". L'ombra di questo conflitto tra metro regolare e irregolare (\"frasi ritmate a due tempi e costrette a entrare in battute di tre tempi\") si proietter\u00e0 per tutto il resto del movimento. [batt. 1-20]\nIl tema, come previsto dalla norma, viene ripetuto integralmente. Inizia quindi lo sviluppo dello scherzo. Le prime battute (20 - 22) riprendono integralmente il \"ritmo irregolare\" iniziale presentato ora dal flauto e violini primi. Un primo modello di elaborazione si ha in una doppia progressione tra violini secondi e violini primi con il flauto (battute 22 - 36). La tonalit\u00e0 iniziale per questo primo sviluppo \u00e8 il re bemolle maggiore (il terzo grado armonico: mediante). [batt. 22-36]\nNel secondo modello di elaborazione (misure 35 - 52) i vari elementi presenti separatamente nell'Esposizione (misure 1 - 4) ora interagiscono profondamente. Per vedere come, mettiamo a confronto le prime 4 battute del violini dell'Esposizione e le battute 35 - 39 presentate prima dai violini primi e poi dai violini secondi. Gli intervalli caratteristici del tema (quarta - quinta - terza) nell'elaborazione vengono presentati in un ordine di successione inverso (terza - quinta - quarta). Il modello ritmico dell'esposizione prevede uno spostamento dell'accento dal secondo quarto della battuta iniziale al primo quarto della terza. In questo caso il differimento di un quarto di battuta viene realizzato tra le battute 3 e 4 dividendo cos\u00ec ritmicamente le due proposizioni del tema. Nello sviluppo l'anacrusi viene conservata per tutta la frase e lo spostamento dell'accento s'insedia all'interno della frase tra le battute 37 e 38. L'armonia inizia sulla sottodominante (mi bemolle maggiore) per terminare su un pedale di dominante alla fine della discesa dei violoncelli. [batt. 1-4 / 35-39]\nA misura 52 abbiamo il \"Ritornello\" ossia il ritorno del tema alla tonica. Ancora nella cadenza sospesa delle battute 75 - 78 si presenta il modello metrico del tema: l'accento sul secondo quarto della misura 75 viene spostato sul primo quarto nella misura 77. Infine, nella codetta di chiusura del tema dello scherzo, l'emiolia del tema compare in una conformazione tetica e non anacrusica (violoncelli e contrabassi nelle misure 79 - 80 e 83 - 84 e violini primi e flauti nelle misure 81 - 82 e 85 - 86). La cadenza delle ultime 4 misure chiude sulla tonica (si bemolle maggiore) dopo un breve pedale sulla dominante (fa) degli archi bassi, corni e trombe nelle misure 81 - 82 e 85 - 86. [batt. 75-82]\nTrio.\nIl tema del Trio (\"Un poco meno allegro\" - battute 91 - 106), nella tonalit\u00e0 di base (si bemolle maggiore), \u00e8 distribuito tra i legni e gli archi. Nella ripetizione (batt. 106 e seguenti), e nella logica sinfonica, il dialogo tra legni e violini \u00e8 mediato da due crome (una semplice figura anacrusica). [batt. 91- 110]\nIn questo specifico movimento il trio ha anche lo scopo di rallentare e riordinare il ritmo zoppicante dello Scherzo.\nLo sviluppo del Trio (da misura 121) si interseca direttamente con la fine della ripetizione del tema del Trio. La ripetizione conclude con l'armonia della dominante, ed \u00e8 con questa tonalit\u00e0 che inizia lo sviluppo. In questa fase una continua ma graduale \"contrazione\" (dalle terzine isolate delle misure 130 - 136 si passa a misura 137 alle sestine continue degli archi impostate su un pedale di dominante - fa)) \"da il tono di fondo al ritorno della sezione principale\" a misura 140. Una coda (da misura 163) chiude il trio fino a misura 175 con la ripresa dello Scherzo. Lo Scherzo e il Trio vengono ripetuti senza ritornelli; mentre per l'ultimo ritorno dello Scherzo Beethoven ha scritto 45 battute aggiuntive realizzando cos\u00ec una forma complessiva \"ABABA\". In effetti il tema dello Scherzo nel ricomparire da ultimo a epilogo del movimento fa sembrare un \"refrain\" di un rond\u00f2.\nAnalisi del Quarto movimento.\nIl Quarto movimento della sinfonia ha come metro due quarti; la tonalit\u00e0 di base \u00e8 si bemolle maggiore. L\u2019indicazione agogica (o tempo) indicata \u00e8 \"Allegro ma non troppo\". La struttura formale \u00e8 quella classica della forma sonata: Esposizione (battute 1 - 99) - Sviluppo (battute 100 - 188) - Ripresa e Finale (battute 189 - 355).\nEsposizione.\nLEsposizione si presenta con un \"Primo gruppo tematico\" seguito da un \"Secondo tema\". Il \"Primo gruppo tematico\" si compone di un antecedente (misure 1 - 4), di una progressione (misure 5 - 11), di una idea contrastante subito parafrasata (misure 12 - 20, la parafrasi inizia alla misura 16) e di un epilogo (misure 21 - 24). L'armonia oscilla tra la tonica (si bemolle maggiore) e la dominante (fa maggiore). Non si tratta di una tradizionale esposizione tematica in quanto il tema \"si nasconde in una figura ostinata che attraversa il pezzo da un capo all'altro\". [batt. 1-24]\nUna transizione (misure 25 - 36), o ponte modulante, introduce decisamente l'armonia della dominante (fa maggiore), ambiente armonico del \"Secondo tema\" a misura 37.\nIl \"Secondo tema\", esposto inizialmente dall'oboe e dal flauto, ricorda vagamente l'idea contrastante alla fine della progressione del \"Primo gruppo tematico\". Una terza esposizione del tema da parte degli archi bassi (misura 45 e seguenti) completa l'esposizione dell'idea secondaria. L'elaborazione successiva del secondo tema pu\u00f2 essere diviso in due parti: battute 52 - 65 e battute 66 - 87. La prima parte si presenta con un motivo di quattro note e la sua inversione parafrasata. Le prime quattro note si basano sulle due note iniziali del tema: semiminima con punto seguita da una croma. Tutta questa parte \u00e8 caratterizzata da un pedale di do (sopratonica) delle viole e degli ottoni (armonia della dominante della dominante). [batt. 52-56]\nUn \"enfatico accordo di settima di dominante\" (si - la bemolle) a battuta 64, segna l'inizio della seconda parte nella quale le note ausiliare della parafrasi diventano importanti in quanto si collegano al tema iniziale del movimento. Qui il \"fortissimo\" iniziale si trasforma in una valanga di settime diminuite in \"sforzando\"; l'episodio viene ripetuto pi\u00f9 avanti (battute 74 - 77). Questa seconda parte, dal carattere di una perorazione, \u00e8 anche il momento pi\u00f9 lontano da un punto di vista armonico: la tonalit\u00e0 di do minore \u00e8 appena sfiorata e il si bemolle si \u00e8 trasformato in un si naturale, mentre un pedale di fa conferma la dominante. [batt. 64-69]\nUn gruppo di chiusura (misure 88 - 95), la cui parte iniziale utilizza ancora le prime note del tema secondario, e il ritorno (a misura 96) del ritmo del \"Primo gruppo tematico\", su un pedale della dominante (fa), completano l'esposizione.[bat. 88-92 e 96-99]\nSviluppo.\nLo Sviluppo pu\u00f2 essere suddiviso pi\u00f9 o meno in 5 sezioni (100-117, 118-130, 131-148, 149-164 e 165-188). Nella prima sezione (misure 100 - 117) si evidenzia subito il carattere particolare di questo sviluppo: uno svolgimento in forma di progressione necessario a mantenere \"vivo l'impulso del pensiero tematico\". Il tono di partenza \u00e8 la dominante.\nLa seconda sezione (misure 118 - 130) inizia con un accordo di si maggiore in \"fortissimo\" e prosegue con un primo modello di sviluppo, ossia una imitazione a tre voci sull'idea contrastante (misura 12-14). L'armonia oscilla tra il mi minore (inizialmente) e il sol maggiore (sostenuto nel seguito dai violoncelli e contrabassi) e le quattro note della melodia (do - la - sol - mi) possono essere interpretate come: terza (la) e quinta (do) della dominante (fa maggiore), mentre le altre due sono interpretate come \"settima di dominante\" (mi) e \"nona di dominante\" (sol), ma anche come fondamentale (mi) e terza (sol) della tonica mi minore. [batt. 118-127]\nNella terza sezione (misure 131 - 148) si individua una progressione incentrata sull'intervallo caratteristico di sesta minore (sol - mi bemolle) presentato dai legni (oboe, clarinetto e fagotto), mentre la quarta sezione (misure 149 - 164) presentano un secondo modello di sviluppo soprattutto modulante per riportare alla fine l'armonia alla tonica iniziale (si bemolle maggiore) passando ovviamente per la dominante. La successione armonica per quarte \u00e8 la seguente: re maggiore (misura 149), sol maggiore (misura 153), do minore (misura 157) e fa maggiore (dominante della tonica fondamentale) a misura 161. Tutte le armonie si appoggiano sulla \"settima\". Settima di dominante (fa maggiore settima) che domina, con un continuo pedale, la quinta e ultima sezione (misure 165 - 188). Alla tensione armonica si accompagna una progressiva intensificazione strumentale che dalla quarta sezione passa con continuit\u00e0 alla quinta e alla fine coinvolge tutto l'organico strumentale.[batt. 149-170]\nRipresa e Coda finale.\nLa Ripresa inizia a misura 189. Prima, a misura 184, il fagotto anticipa il tema fondamentale \"con un effetto bizzarro che fa pensare alla prematura inserzione dei corni nella ripresa della sinfonia Eroica\". Questa Ripresa \u00e8 pi\u00f9 o meno invariata rispetto all'Esposizione. Ecco le varie sezioni:\nLe differenze con l'Esposizione sono: (1) non \u00e8 stata inserita la transizione (o modulazione alla dominante) tra il \"Primo gruppo tematico\" e la \"Seconda idea\" (battute 25 - 36 dell'Esposizione) e (2), di conseguenza, l'esposizione di tutta la \"Seconda idea\" avviene nell'area armonica della tonica (si bemolle maggiore).\nUn esame a parte richiede la Coda finale la quale estendendosi per 78 battute raggiunge le dimensioni delle altre parti principali. La prima sezione (misure 278 - 289) riproduce l'inizio dello \"Sviluppo\". La seconda sezione, quella centrale (misure 290 - 350) ripropone il \"Primo gruppo tematico\", ma considerevolmente ampliato. L'antecedente delle misure 1 - 4 dell'Esposizione, in questa fase viene ulteriormente elaborato e arricchito (misure 297 - 311). La \"fermata\" delle battute 311 - 318) \u00e8 una \"bizzarria armonica\". I violoncelli e i contrabassi arpeggiano l'accordo di si bemolle minore, mentre il resto dell'orchestra suonano le note mi, sol, si bemolle e re bemolle, che possono essere interpretate semplicemente come un accordo di mi minore settima diminuita o come una settima diminuita di competenza della tonalit\u00e0 di fa minore, quindi due accordi completi di armonie contrastanti. Anche la risoluzione (sul fa maggiore settima) di questo scontro di accordi presenta dei problemi producendo due intervalli di seconda sovrapposti. Tuttavia queste dissonanze non urtano: creano una pausa ben evidente (e necessaria da un punto di vista drammatico).\nProseguendo l'analisi della Coda, l'idea contrastante appare in diverse combinazioni con gli altri elementi del gruppo tematico (misure 319 - 327). La progressione delle misure 5 - 11 viene aggravata e risulta quindi un proseguimento dell'idea contrastante (misure 328 e seguenti) che alla fine conduce ad un momento decisamente appariscente: all'adagio ricavato dalla dilatazione rimica delle prime due battute dell'antecedente (misure 345 - 350) preceduto da un unisono a tutta orchestra sulla nota fa (dominante). Quindi il finale irrompe nel tempo originale."}
{"id": "124872", "revid": "1876278", "url": "https://it.wikipedia.org/wiki?curid=124872", "title": "Angelo Maria Landi", "text": "Biografia.\nNato da Giuseppe, artigiano, e Giulia Rossi sarta da donna, quinto di dieci figli. All'et\u00e0 di undici anni \u00e8 iscritto al locale Istituto teorico-pratico di belle arti. Frequenta poi a Carrara il corso inferiore dell'Accademia di Belle Arti e, trasferitosi a Firenze, si iscrive al Corso speciale di pittura dell'Accademia, dove si diplomer\u00e0 nel 1926, dopo essere stato allievo di Felice Carena per la pittura, di Celestino Celestini per l'incisione e la stampa e di Galileo Chini per la pittura murale.\nL'artista.\nGi\u00e0 nel 1927 \u00e8 presente con due acqueforti alla II esposizione internazionale dell'incisione moderna al Parterre di San Gallo a Firenze, dove una sua opera viene acquistata dallo Stato per il Gabinetto dei Disegni e delle Stampe degli Uffizi. In seguito progetter\u00e0 scenografie per il teatro di prosa (Accademia dei Fidenti, Teatro Sperimentale dei G.U.F., Teatro delle Arti di Roma) e per il teatro lirico, nel cui campo si afferma come realizzatore dei bozzetti propri ed anche di quelli di alcuni famosi pittori (Casorati, Carena, Sironi, Conti).\nL'opera pittorica.\nPur dedicandosi attivamente alla didattica dell'arte, alla scenografia ed alla pubblicistica, Angelo Maria Landi ha sviluppato continuamente la sua parabola di espressione artistica iniziata alla scuola di Felice Carena. A partire dalla Biennale di Venezia del 1936, alla quale partecipa con un ritratto di donna, poi nel '44, alla Galleria Il Ponte, nel '52, alla Mostra \u00abMezzo Secolo di Arte Toscana\u00bb a Palazzo Strozzi, dal '55 in poi alle Mostre de \u00abIl Fiorino\u00bb sempre a Palazzo Strozzi, nel '59, alla Quadriennale di Roma e a Firenze, insieme a Capocchini, Conti e Colacicchi. E non mancano presenze su invito in esposizioni all'estero, soprattutto in USA, dove espone in una mostra itinerante della Parker Company nel '60, a Pittsburg nel '63 e a Richmond, nel '68 e nel '69.\nLa scenografia.\nAttratto dallo studio dei problemi storici, estetici e tecnici dello spettacolo teatrale, riesce a dar vita, negli anni '50, ad una associazione nazionale di scenografi professionisti. Al tempo stesso collabora a riviste teatrali di grande prestigio quali \"Sipario\", \"Prospettive\", \"Maske und koturn\"\" (rivista edita dall'Istituto F\u00fcr Theater-wissenschaft dell'Universit\u00e0 di Vienna). A 26 anni \u00e8 assistente universitario e pi\u00f9 tardi, Professore di Scenografia nelle Accademie di Belle Arti.\n\u00c8 stato Direttore dell'Istituto d'Arte di Firenze, dove ha fondato, con altri illustri personaggi della cultura, il Corso Superiore di Disegno Industriale.\nIl disegno.\nL'acquaforte, la litografia, la xilografia, arti che Landi ha appreso nel colto laboratorio di Celestino Celestini, divengono presto lo strumento del suo continuo rappresentare, memorizzare, appuntare con il segno. \u00c8 incredibile la variet\u00e0 di strumenti e di supporti usati da Landi, via via lungo gli anni della sua pluridecennale esperienza artistica: carte di ogni tipo, matite e penne di ogni sorta.\nLa sua rappresentazione \u00e8 spesso ironica, altre volte caustica ma mostra sempre, nonostante il sostanziale ottimismo che apparentemente pervadeva l'artista, una sottile malinconia che viene in superficie nei suoi personaggi di circo e nelle immagini di caff\u00e8.\nLa didattica.\nL'esperienza didattica di A.M.Landi - la sua seconda vita artistica, oltre quella di pittore/scenografo - inizia nel 1933, anno nel quale \u00e8 assistente per il Disegno dal Vero presso l'Istituto Superiore di Architettura di Firenze (poi Facolt\u00e0 di Architettura).\nDal '35 al '38 \u00e8 docente di \u00abFigura disegnata e dipinta\u00bb nella Scuola di Nudo dell'Accademia di Belle Arti.\nDal 1941 al 1949 insegna \u00abOrnato Disegnato\u00bb presso il Liceo Artistico di Firenze e, dal '49 al '57, Decorazione Pittorica presso l'Istituto d'Arte di Firenze, a Porta Romana, ricoprendo anche l'incarico di Vice-Direttore. Dopo una breve parentesi alla Cattedra di Scenografia dell'Accademia, vince il concorso per la direzione del suo amatissimo Istituto d'Arte (1959) dove rimarr\u00e0 fino al 1973.\nNel frattempo la ricerca infaticabile nell'ambito della didattica dell'arte e lo studio appassionato di quanto intorno a lui si muove, in quel campo ed in quelli strettamente connessi, a livello internazionale, la pubblicazione di articoli e la partecipazione ad incontri sul tema dell'Educazione Artistica lo segnalano per la partecipazione alla commissione che sancir\u00e0 l'ingresso dell'educazione artistica nella nuova scuola media. (1963)\nE nel 1963 per i tipi dell'editore Mursia viene pubblicato quello che sar\u00e0 per molti anni la \"bibbia\" degli insegnanti di educazione artistica in tutta Italia: quell'\u00abInvito all'espressione\u00bb che rimane ancora oggi una pietra miliare nella storia della formazione artistica dei ragazzi.\nNel 1965 uscir\u00e0 una seconda edizione con il titolo di \u00abOsservare ed esprimere\u00bb e, nel '78/79 un'edizione rinnovata per dar conto delle nuove tendenze dal titolo \u00abSegni, Spazi, Figure\u00bb.\nTutti questi testi (come d'altra parte il testo per l'educazione tecnica scritto a quattro mani con l'amico Basso) rispecchiano le tesi fondamentali di Landi sulla didattica del \"fare arte\".\nConcetti come \"relativit\u00e0 del bello\", importanza dell'osservazione del reale e sua lettura anche al di l\u00e0 delle apparenze, rispetto della tradizione anche nell'innovazione, grandezza e valore sociale dell'\"artigianato\", scoperta del \"design\" a partire dalle lezioni di Morris fino alla grande scuola italiana da Olivetti a Sottsass, sono riassunti da Landi in maniera semplice e precisa, fatta di suggerimenti e di esempi pi\u00f9 che di proposte risolutive. Tutti possono e debbono imparare ad esprimersi con il disegno e la pittura (senza per questo doversi improvvisare \"artisti\"), che sono linguaggi universali ed universalmente comprensibili. Non manca la parte dedicata ai primi rudimenti di Storia dell'Arte, anche questi rivolti pi\u00f9 all'esercizio di osservazione e alla stimolazione della curiosit\u00e0 che non all'acquisizione di vere e proprie basi storiche."}
{"id": "124873", "revid": "124842644", "url": "https://it.wikipedia.org/wiki?curid=124873", "title": "Sinfonia n. 5 (Beethoven)", "text": "La Sinfonia n. 5 in do minore Op. 67 fu composta da Ludwig van Beethoven fra il 1807 e l'inizio del 1808. Fu eseguita per la prima volta il 22 dicembre 1808 al Theater an der Wien, in una serata musicale che non ebbe particolare successo, forse a causa del freddo e della lunghezza del programma. I primi abbozzi dell'opera risalgono in realt\u00e0 al 1804. Si tratta, in effetti, del lavoro sinfonico di Beethoven che ebbe la gestazione pi\u00f9 lunga e travagliata (si pensi che i primi abbozzi nascono quando l'autore stava ancora lavorando alla Sinfonia n. 3, mentre la conclusione del lavoro si intreccia con la composizione della Sinfonia n. 6).\nSecondo alcune fonti, pare che questa sinfonia sia stata scritta per una famiglia nobile presso la quale Beethoven lavorava.\nMovimenti.\nAllegro con brio.\n&lt;score sound=\"1\"&gt;\n% 1\n\\time 2/4\n\\key c \\minor\n% 2\n ees'2 \\fermata |\n% 3\n r8 f'8 [f'8 f'8] |\n% 4\n d'2 ~ |\n% 5\n d'2 \\fermata |\n&lt;/score&gt;Il primo movimento, Allegro con brio, \u00e8 forse la pagina pi\u00f9 celebre e drammatica scritta dall'autore Ludwig Van Beethoven: inizia con il famoso motivo di quattro note (riportato qui sopra) che, secondo le parole dello stesso Beethoven, rappresenta \"il destino che bussa alla porta\", popolarmente interpretato come l'inquietudine per la sordit\u00e0 crescente. Strutturalmente, si tratta di un movimento in forma-sonata, in cui il tema principale deriva integralmente da questo motivo iniziale di quattro note; lo stesso tema secondario, esposto, conformemente alle regole scolastiche, in Mi bemolle maggiore (che \u00e8 per l'appunto la tonalit\u00e0 relativa maggiore di Do minore), appare contrappuntato dal motivo iniziale della sinfonia e rimane del tutto escluso dal successivo sviluppo, basato esclusivamente sul primo tema.\nANALISI\nIl metro musicale di questo primo movimento \u00e8 due quarti; la tonalit\u00e0 di base \u00e8 do minore. La struttura formale \u00e8 quella classica della forma sonata: Esposizione (battute 1 - 124) - Sviluppo (battute 125 - 248) - Riesposizione e Finale (battute 248 - 502). Gerald Abraham divide in modo lievemente diverso questo movimento: \"Esposizione\" 124 battute; \"Sviluppo\" 123 battute; \"Ripresa\" 126 battute; \"Coda\" 129 battute; il numero delle battute per ogni sezione dimostrando l'estremo equilibrio delle varie parti del primo tempo di questa sinfonia.\nEsposizione.\nLesposizione inizia subito con il famoso tema in do minore: tre crome seguite da una minima con punto coronato. Questo inciso di quattro note viene ripetuto un tono pi\u00f9 basso prolungando ulteriormente l'ultima nota. La strumentazione comprende gli archi e i clarinetti. L'armonizzazione \u00e8 quella classica: tonica (do minore) - settima di dominante (sol maggiore settima). [batt. 1-5]\nA misura 6 inizia una prima elaborazione del tema con l'inciso che \"rimbalza\" tra le varie sezioni degli archi in un crescendo che alla fine comprende tutta l'orchestra. A misura 22 ritorna in fortissimo il tema preparato nella battuta precedente da un accordo di sol maggiore (dominante). Ritornano le entrate differite degli archi: introducono una transizione modulante a chiusura della prima parte dell'esposizione.\nL'entrata del tema secondario (misura 59), sulla tonalit\u00e0 di mi bemolle maggiore (tonalit\u00e0 relativa maggiore di do minore) \u00e8 preceduto da una \"brusca modulazione\": un accordo di do settima diminuita a cui fa seguito un accordo di si bemolle maggiore (dominante del mi bemolle maggiore - dominante secondaria). Il tema secondario, una delicata melodia dei violini primi, preceduti da uno squillo del corno ricavato dall'inciso iniziale, si sviluppa in modo disteso e cantabile. [batt. 56-66]\nPer alcuni commentatori il secondo tema inizia con le quattro battute precedenti dei corni. In questo caso il collegamento con il primo tema \u00e8 ancora pi\u00f9 stretto. In tutti i casi questo secondo tema, \"anzich\u00e9 configurarsi come un secondo tema antagonista, si riallaccia, sia nella tonalit\u00e0, sia nel profilo, alle immagini epiche e sofferte dell'Eroica\". L'esposizione del secondo tema prosegue disteso e cantabile. Il tema stesso viene ripetuto 6 volte su un continuo crescendo sia dinamico che strumentale, ma gi\u00e0 alla terza battuta del tema secondario (misura 65) ricompare agli archi bassi l'inciso del tema fondamentale (tre crome sulla dominante si bemolle - rispetto alla tonalit\u00e0 del secondo tema - e una semiminima sulla tonica mi bemolle). Il crescendo si sviluppa pienamente nell'Epilogo di misura 94 dove per mezzo di ripetute iterazioni il primo tema riprende il controllo completo dell'Esposizione. L'epilogo si conclude con tre enunciazioni del tema fondamentale sulla tonalit\u00e0 di mi bemolle maggiore (misure 117 - 122). Il segno di ritornello indica la ripetizione integrale dell'Esposizione.\nSviluppo.\nLo Sviluppo (da battuta 125) elabora subito il tema fondamentale. Sono i clarinetti e i corni che all'unisono in \"fortissimo\" ripropongono per primi l'inciso di quattro note. La quarta nota, protratta per tre battute, \u00e8 un sol che diventa la dominante dell'accordo iniziale dello sviluppo: do minore. In realt\u00e0 l'ambiente armonico di questa prima parte dello sviluppo \u00e8 la dominante della sottodominante (fa minore), per cui il do minore \u00e8 la sua dominante. Quindi l'inciso incomincia a rimbalzare, iniziando dagli archi, tra tutte le voci dell'orchestra. [batt. 125-134]\nQui \"\u00e8 il momento di maggior intensificazione drammatica della Sinfonia, l\u00e0 dove sono pi\u00f9 vividi i contrasti armonici, le opposizioni motivico-dinamiche e pi\u00f9 marcata la densit\u00e0 contrappuntistica\". Un crescendo porta a una prima acme espressiva delle battute 168 e seguenti. In questa fase vengono proposti accordi sulla sopradominante e mediante. Per tre volte appare la testa (le prime tre note) del secondo tema (misure 180, 189 e 196). L'ultima ripresa del secondo tema segna l'inizio di una progressiva sospensione della tensione. Questa \u00e8 realizzata da una serie di minime, alternate tra gli archi e i fiati, con una continua dinamica in \"decrescendo\" e un contemporaneo assottigliamento dell'organico strumentale. Inizialmente il basso sale di un tono, poi si fissa sul fa diesis. Su questa nota di base a misura 229 esplode improvvisamente in \"fortissimo\" l'inciso delle quattro note seguito dalla testa del secondo tema. Con un repentino \"pianissimo\" riprende l'alternanza delle minime e il basso si fissa sul si naturale. Da questa nota, passando per il la bemolle (misura 240) ritorna in \"fortissimo\" la testa del tema fondamentale su un accordo della sottodominante (fa minore).\nRiesposizione e finale.\nRitorna (alla tonica) la doppia esposizione dell'inciso (da misura 248). Simmetricamente all'Esposizione, il tema principale viene elaborato fino ad una brusca fermata in \"fortissimo\" a tutta orchestra dalla quale emerge un delicato recitativo in sol maggiore dell'oboe (misura 268). Ritorna il tema principale e riprende la transizione (come nell'esposizione) verso il secondo tema. Questo \u00e8 preparato a misura 302 da un accordo di sol maggiore (dominante maggiore) in quanto l'ambiente armonico, nella ripresa del secondo tema (da misura 307), deve essere quello della tonica (do maggiore - tonica maggiore in questo caso). Mentre nell'Esposizione erano i corni ad annunciare la seconda idea tematica, qui sono i fagotti. Il cambio strumentale, probabilmente, \u00e8 dettato dal fatto che all\u2019epoca di Beethoven i corni naturali erano strumenti dalle possibilit\u00e0 limitate e quindi impossibilitati ad eseguire la frase voluta dall\u2019Autore (inoltre gli esecutori non avrebbero avuto il tempo per cambiare strumento). Tutta la ripresa dell'Epilogo (da misura 346 a misura 397) avviene nel modo maggiore (do maggiore).\nL'Epilogo non conclude il primo tempo, ma prepara il Finale. Un accordo di sesta napoletana, fa - la bemolle - re bemolle, a misura 382, presentato da tutta l'orchestra in \"fortissimo\", a cui fa eco l'inciso fondamentale in \"piano\" (corni, fagotti e clarinetti con le medesime note dell'accordo precedente: fa e la bemolle) precede un'altra esplosione dell'orchestra con l'accordo di do diminuito (o sol bemolle diminuito). seguito dall'eco dei fiati. A questo punto inizia il Finale vero e proprio. A misura 398 ritorna la testa del secondo tema seguito a breve da continui riferimenti al tema principale. In questa fase dello sviluppo l'inciso ritmico del primo tema partecipa ad un elaboratissimo contrappunto su un continuo dialogo fra le varie parti orchestrali, soprattutto fra archi e fiati. Il tema fondamentale riappare chiaramente a misura 478 preceduto da un classico \"pedale di dominante\" (il sol tenuto dagli archi dalla battuta 470 alla battuta 477). Qui, sull'enfatica e fragorosa reiterazione del \"motto\", si raggiunge il \"climax\" di tutto il movimento. Ora, il tema principale non viene pi\u00f9 abbandonato fino alla fine del movimento.\nAndante con moto.\nIl secondo movimento (\"Andante con moto\") \u00e8 un andante in La bemolle maggiore, che introduce un clima di distensione, anche se non mancano le reminiscenze ritmiche del motivo iniziale della sinfonia. Le parti pi\u00f9 attive di questo movimento sono esposte in Do maggiore; protagonisti sono gli ottoni. Interessante \u00e8 la strutturazione delle esposizioni delle parti attive del movimento: nella prima esecuzione, violini e viole accompagnano suonando gli accordi di Do maggiore e Sol maggiore, in terzine, con una consequenziale sensazione di lentezza ma di marcia; la seconda esecuzione, sempre di violino e viola, prevede l'utilizzo di quartine al posto di terzine, dando maggiore movimento alla parte; la terza esecuzione, invece, prevede che i violini e le viole ridiventino coprotagonisti.\nANALISI\nIl metro musicale di questo primo movimento \u00e8 tre ottavi; la tonalit\u00e0 di base \u00e8 la bemolle maggiore; inaspettatamente una terza sotto rispetto alla tonalit\u00e0 del primo movimento. La struttura formale \u00e8 un libero \"Tema e Variazioni\" (le variazioni sono quattro e iniziano alle battute 49, 99, 167 e 205); ma si pu\u00f2 anche intravedere una forma sonata \"allargata\" con alcune variazioni. La seconda parte del tema (o secondo periodo) pu\u00f2 essere interpretato anche come un secondo tema. In effetti per altri commentatori si tratta di un doppio tema con variazioni. Questo \"Andante con moto\" \"corrisponde ad un momento di stacco emotivo, con due temi cantabili di matrice popolare\" Dei due temi \u00e8 il primo che viene pi\u00f9 volte ripreso e variato sia melodicamente che ritmicamente. Notevole \u00e8 l'uso dell'elaborazione ritmica del primo tema: dalle semicrome puntate della prima esposizione, si passa (nella variazione due) alle semicrome semplici e legate e quindi ridotto ulteriormente nelle biscrome legate della terza esposizione.\nTema.\nIlTema si presenta subito con una melodia dolce e leggiadra esposta dalle viole e violoncelli all'unisono contrappuntata dal pizzicato dei contrabassi. La tonalit\u00e0 \u00e8 la bemolle maggiore confermata dalla finale doppia cadenza autentica dominante (mi bemolle maggiore) - tonica (la bemolle maggiore). In questo tema si riscontra una particolare tendenza al ritmo puntato (ritmo di semicroma), un carattere propizio al passo di marcia. In effetti in questo movimento si nota una lenta e progressiva evoluzione verso sonorit\u00e0 marziali, quasi delle parate militari.[batt. 1-10]\nQuesta linea melodica appena esposta \u00e8 il \"primo periodo\" del tema principale. In effetti a misura 22 appare un \"secondo periodo\" del tema principale; o altrimenti (secondo altri commentatori) il \"secondo tema principale\". Questo si presenta dopo una breve transizione (misure 10 - 22) nella quale viene ripetuta variata l'ultima frase del tema appena esposto. A misura 14 appare una \"sospirosa\" terzina che \"ripetuta dai flauti e dai violini, stabilisce un'atmosfera di attesa, favorevole all'entrata\" del secondo soggetto.\nIl secondo periodo (o secondo tema principale o secondo tema) consiste in una pacata melodia esposta dai clarinetti e dai fagotti accompagnata dagli archi. Le prime tre note sono simili alle prime tre note del primo tema. Quindi non si tratta di un vero e proprio secondo tema, ma di un suo ulteriore sviluppo. La tonalit\u00e0 continua ad essere quella di base (la bemolle maggiore). In una struttura a \"forma sonata\" il secondo tema di norma dovrebbe essere esposto alla dominante (mi bemolle maggiore). Se il primo soggetto risulta ascendente e dal ritmo puntato, questo \u00e8 discendente e legato.[batt. 22-26]\nAlla fine della frase una modulazione (o procedimento enarmonico) introduce la tonalit\u00e0 del terzo grado (do maggiore). Appare quindi (a misura 33) in \"fortissimo\" una versione \"marziale\" del secondo periodo condotta soprattutto dagli ottoni. Chiude l'esposizione del tema principale una sommessa frase di collegamento (o riconduzione). Quest'ultima frase \u00e8 una modulazione assai suggestiva per moto contrario (moto ascendente: violini primi e primo fagotto; moto discendente secondo fagotto e resto degli archi) pi\u00f9 volte verr\u00e0 ripresa per collegare le variazioni tra di loro. [batt. 40-48]\nPrima variazione.\nLa Prima Variazione si sviluppa dalla misura 49 alla misura 98 e consiste in una diminuzione del tema. Qui Beethoven realizza una melodia fluente \"in cui il primo tema \u00e8 letteralmente diluito nel moto denso di semicrome dipanato da viole e violoncelli - mentre il clarinetto vi sovrappone la sua voce piena e pastosa\" Ritorna l'armonia della tonica (la bemolle maggiore). [batt. 49-55]\nIl tema si chiude con la ripetizione (una transizione verso la fase successiva) dell'ultima frase (misure 59 - 71). A misura 71 viene ripreso il \"secondo periodo\" con pochissime varianti rispetto alla prima volta compreso lo sviluppo marziale in maggiore. Segue quindi un frase di collegamento (misure 87 - 98) le cui figure di accompagnamento acquistano una maggiore complessit\u00e0.\nSeconda variazione.\nLa Seconda Variazione si sviluppa dalla misura 99 alla misura 166 presentando il tema in una ulteriore diminuzione. Il \"primo periodo\" viene ripetuto tre volte: (1) a misura 99 dalle biscrome delle viole e violoncelli; (2) a misura 106 con i violini primi; (3) a misura 114 con i violoncelli e i contrabassi. In quest'ultima ripetizione prende parte l'intera orchestra con la dinamica \"forte\". La tonalit\u00e0 \u00e8 sempre quella di base (la bemolle maggiore). [batt. 97-106]\nDopo le tre ripetizioni del \"primo periodo\" una transizione o ponte modulante (misure 123 - 147) porta direttamente all'esposizione del \"secondo periodo\" nella tonalit\u00e0 di do maggiore (tonalit\u00e0 del terzo grado). La transizione \u00e8 basata su una cellula melodica nella tonalit\u00e0 di mi bemolle maggiore settima (settima di dominante), derivata da quella della prima transizione, che rimbalza in contrappunto tra i vari legni, mentre l'armonia si stabilizza sulla tonalit\u00e0 di sol maggiore settima (dominante in preparazione del do maggiore seguente).[batt. 129-146]\nIl \"secondo periodo\" (misure 147 - 158) viene riproposto in do maggiore direttamente nella versione marziale ora con l'organico orchestrale al completo e con poche varianti (la cellula finale viene riproposta tre volte e non due come nella prima esposizione). Segue la frase di collegamento (o riconduzione) alla variazione successiva: un pedale sulla dominante. Questa si basa ancora una volta sul'inciso ritmico del tema marziale, ma alle semiminime con punto e legate si sostituiscono prima delle terzine di semicrome puntate e quindi delle quartine di biscrome. \nTerza variazione.\nLa Terza Variazione si sviluppa dalla misura 167 alla misura 205. Viene riproposto, dai legni a note staccate, il \"primo periodo\" in minore (la bemolle minore). Qui siamo ormai lontani dalla prima presentazione del tema: \"il ritmo \u00e8 di marcia e l'incedere \u00e8 nobile e solenne sostenuto dal ben scandito pizzicato degli archi\". La frase alla fine modula alla dominante (mi bemolle maggiore) e una breve transizione (misure 176 - 184) riporta il \"primo periodo\" in \"fortissimo\" nella tonica (la bemolle maggiore). La ripetizione dell'ultima frase viene utilizzata come in precedenza per collegare l'ultima variazione.\nQuarta variazione.\nLa Quarta Variazione si sviluppa dalla misura 205 alla fine ed \u00e8 quasi una \"coda finale\", ma anche un \"epilogo\". Il tempo cambia: \"Pi\u00f9 mosso\". A questa variazione partecipa solamente il \"primo periodo\" e neppure nella sua forma completa (le prime 3 misure). Su un pedale di tonica (la bemolle) degli archi al completo \u00e8 il fagotto che propone il tema, proseguono gli archi in crescendo con il completamento dei legni in \"fortissimo\". I discorso musicale si riprende per chiudere con la classica successione di accordi dominante-tonica dopo un ulteriore pedale (e arpeggi) sulla tonica.\nAllegro.\nIl terzo e quarto movimento della sinfonia sono uniti fra loro senza soluzione di continuit\u00e0, una scelta musicalmente piuttosto rara per l'epoca. Il terzo movimento Beethoven, a differenza del solito, non intitola Scherzo). Probabilmente nelle intenzioni dell'Autore s'individua la volont\u00e0 di escludere elementi di folclore o di evasione \"e che il brano si presenti come una continuazione di una vicenda morale, narrata e sviluppata nei due tempi iniziali\". Il tema principale viene esposto in fortissimo e riprende, variandolo, il motivo iniziale del primo movimento. Nella sezione centrale, in tonalit\u00e0 maggiore, violoncelli e contrabbassi suonano all'unisono in passaggi virtuosistici. A questa sezione segue la ripresa, in cui il tema iniziale \u00e8 esposto questa volta \"piano\", che sfocia in un ponte modulante che conduce direttamente al Finale (\"Allegro\").\nANALISI\nIl metro musicale di questo primo movimento \u00e8 tre quarti; la tonalit\u00e0 di base \u00e8 do minore. L'indicazione agogica (o tempo) indicata \u00e8 \"\u201cAllegro\u201d\". La struttura formale \u00e8 quella di uno Scherzo (misure 1 - 140) con Trio (misure 140 - 235) con relativa ripresa dello scherzo (misure 236 - 323). Le ultime 49 misure (da 324 a 373) sono dedicate al collegamento con l'ultimo movimento.\n(Scherzo).\nLo Scherzo \u00e8 basato su due elementi tematici: una misteriosa frase introduttiva (misure 1 - 18) seguita da un tema breve e incisivo (misure 19 - 45). La frase introduttiva (o primo tema) consiste in un nebbioso arpeggio ascendente dei violoncelli e contrabassi sulla tonica (do minore) concluso dai legni e violini su un accordo di dominante (sol maggiore). In queste note, la salita, dalle profondit\u00e0, del canto \"legato pianissimo\" dei contrabassi e violoncelli, sembra che \"l'anima s'interroga sul significato della lotta\". [batt. 1- 8]\nLa frase introduttiva (o prima parte del tema dello Scherzo) viene ripetuta in modo quasi identico. Appare un secondo elemento tematico \"pi\u00f9 netto e deciso nello squillo dei corni, in realt\u00e0 una variante del motto del destino del primo movimento\". Questo ritmo, tre brevi e una lunga, e il possente richiamo dei corni, non \u00e8 altro che un elementare grido di battaglia. L'armonia, dalla tonica (do minore), modula alla sensibile (si bemolle minore) passando per la mediante (mi bemolle minore), quest'ultima essendo la sottodominante di si. [batt. 19-45]\nA misura 45 inizia la fase di sviluppo o elaborazione del tema dello scherzo. Qui si assiste ad uno scambio continuo fra i due elementi (confronto dialettico) che di volta in volta appaiono nelle varie sezioni dell'orchestra. Questo scontro fra le due entit\u00e0, realizzato in un superbo intreccio tra archi e fiati, da alcuni commentatori \u00e8 visto come la contrapposizione dell'uomo al destino.\nL'armonia riprende, con il primo tema (a misura 45), da dove \u00e8 rimasta: si bemolle minore. La frase si chiude (a misura 52) sul fa maggiore (dominante di si). La seconda proposta del primo tema viene subito contrappuntata da un lungo pedale (misure 60 - 70) sulla dominante principale (sol) dell'oboe e dei corni. L'orchestra al completo, in \"forte\", propone, quasi all'unisono, il secondo tema. L'armonia per\u00f2, quasi subito (misura 79), su un \"fortissimo\", modula alla tonica maggiore. Dopo alcuni \"sforzando\", un decrescendo, e alcune oscillazioni tra i modi minore e maggiore, ritorna il primo tema (a misura 97), in \"pianissimo\", sulla tonica principale (do minore). Segue una fase finale dove i violini, producendosi in una serie di quartine di crome (da misura 116), per la prima volta abbandonano le minime e semiminime. Il secondo tema in \"fortissimo\" sulla tonica (do minore) chiude questa prima parte del movimento.\n(Trio) e ripresa.\nAnche la fase successiva, nominata usualmente come \"trio\", \u00e8 senza indicazione. Si tratta di un \"pressante fugato affidato ai poco disinvolti contrabassi e violoncelli\" Una soluzione, questa del fugato, che \"si allontana molto dal tipo di quasi tutti i terzi tempi delle Sinfonie classiche\". Il tema, in do maggiore, appare quattro volte: nelle misure 140 (violoncelli e contrabassi), 146 (viole e fagotto), 152 (violini secondi) e 154 (violini primi). La linea melodica di questo fugato termina in \"una ulteriore citazione, rapida e ribadita, in chiave ad un tempo irosa e umoristica, della formula tre brevi-una lunga\". La conclusione dell'esposizione del fugato (a misura 160) \u00e8 nella tonalit\u00e0 della dominante (sol maggiore).[batt. 141-160]\n \n\"Questo contrappunto forte e in maggiore sugger\u00ec a Berlioz la grottesca ma felice immagine di una danza di elefanti\". Il successivo sviluppo del fugato (misura 160) continua con lo stesso tono ironico e scherzoso, quasi grottesco. La tonalit\u00e0 \u00e8 la dominante (sol maggiore).\nAnche la ripresa del trio, molto breve, a misura 197, inizia con un pedale sulla dominante (sol maggiore) dei violoncelli. Notevole \u00e8 la soluzione timbrica della fine del trio (misure 210 - 235): \"il soggetto punta verso l'alto, trasmigra dal gruppo dei violoncelli-contrabassi a quello dei violini, poi su fino al primo flauto; infine, come deprivato del peso, si spegne gradualmente in un pizzicato\".\nCon la ripresa dello scherzo ritorna la misteriosa frase introduttiva dei violoncelli e contrabassi (misura 236). Lo sviluppo tonale \u00e8 lo stesso: da do minore a sol maggiore. Ed \u00e8 su questo accordo che riappare, a misura 256, dopo un \"poco ritardando\" e quindi \"a tempo\", il \"secondo elemento tematico\" in \"pianissimo\" nella voce del clarinetto. La solennit\u00e0 della prima esposizione del secondo tema \u00e8 scomparsa, qui passa quasi inosservato, alleggerito nelle solitarie voci dei legni. Gli archi (violini primi e secondi) ora propongono una variazione timbrica: un pizzicato immobile sul ritmo del secondo tema (quasi un pedale). L'ambito armonico oscilla tra tonica (do maggiore), dominante (sol maggiore) e sottodominante (fa minore), quest'ultima poco prima di una breve riapparizione al fagotto del primo elemento tematico (misura 280). Da misura 285 a misura 323 si ha la conclusione del movimento: prosegue l'elemento timbrico del pizzicato in \"pianissimo\" degli archi; spezzoni del primo e del secondo tema appaiono e scompaiono; l'atmosfera si fa sempre pi\u00f9 rarefatta; l'ambiente armonico \u00e8 la tonica (do minore). \"La grande attesa sta per cominciare\". \"Questo pianissimo, in minore, conduce ad uno dei pi\u00f9 grandi effetti ottenuti da Beethoven.\" Infatti la \"coda dello scherzo\" non finisce qui ma si riattacca in modo magistrale al finale della sinfonia. Vediamo, dal lato tecnico, come questo effetto \u00e8 raggiunto.\nA misura 324 cambia completamente la timbrica: si \"entra\" nella fase di collegamento all'ultimo movimento. Il timpano, in \"pianissimo\", scandisce, un pedale sulla nota do, la ritmica del secondo tema dello scherzo mentre gli archi in \"ppp\" \"tengono pietrificati\" per 54 battute le note do e fino alla misura 338 la nota la bemolle. La tonalit\u00e0 in questa fase \u00e8 la bemolle maggiore \"cos\u00ec che l'orecchio crede si stia preparando un cambiamento di tono senza per\u00f2 riuscire a prevedere dove si andr\u00e0 a finire\". La ritmica del timpano diventa sempre pi\u00f9 insistente e cambia continuamente dalle iniziali tre semiminime per battuta ad una semiminima intervallata prima da due pause e poi da una sola pausa di semiminima. A misura 339 i violini primi propongono le prime tre misure del \"tema misterioso\", mentre il timpano continua il ritmo del secondo tema (in forma di pedale). Anche questo spezzone del primo tema viene presentato con una frequenza sempre pi\u00f9 compressa. A met\u00e0 di questa fase (misura 350) la tonalit\u00e0 cambia in do minore e quindi a misura 355 in do maggiore. Le ultime misure (366 - 373) vedono l'entrata progressiva di tutti gli strumenti dell'orchestra e al culmine, dopo un poderoso crescendo, una classica modulazione alla settima di dominante (sol maggiore settima - le note sono: sol si re fa) sfocia, senza soluzione di continuit\u00e0, nell'ultimo movimento. [batt. 324-356]\nAllegro - Presto.\nIl quarto movimento, in Do maggiore, inizia con toni cupi e drammatici, suonati dai violoncelli e dai contrabbassi. Riprende poi il tema principale del primo movimento, nuovamente esposto in fortissimo dai corni e dai tromboni, perdendo poco a poco i suoi toni drammatici grazie alle sonorit\u00e0 pi\u00f9 leggere degli oboi e trasformandosi in una rappresentazione della vittoria dell'ottimismo e della certezza morale sul destino.\nIl discorso viene prima esposto in Sol (dopo la parte iniziale in Do) e, dopo aver ripreso il tema del terzo movimento in Do minore, viene riesposto in Do maggiore con un accelerarsi del ritmo, fino all'esplosione finale.\nInfluenze sulla cultura di massa.\nLe quattro note introduttive della Quinta Sinfonia sono molto famose nella cultura pop, appaiono quindi in numerose opere, generalmente indicando un momento di tensione. I riferimenti cinematografici sono molto numerosi, citiamo per esempio \"Fantasia 2000\" (2000), \"Mani di velluto\" (1979), \"Omicidio!\" (1939), ecc.\nL'attacco della sinfonia fu anche usato dalle trasmissioni in italiano della famosa Radio Londra durante la Seconda guerra mondiale, in quanto in codice Morse tre punti e una linea formano l'iniziale V di Victory. Probabilmente anche per questo motivo la sinfonia viene utilizzata durante il film \"V per Vendetta\" e viene citata inoltre nella graphic novel \"V for Vendetta\" dalla quale il film \u00e8 tratto.\nNell'estate 2003 viene riadattata una cover della canzone di Robin Thicke con il titolo \"When I Get You Alone\". La Quinta Sinfonia fu anche riarrangiata in versione disco da Walter Murphy per il film \"La febbre del sabato sera\".\nRitchie Blackmore, chitarrista dei \"Deep Purple\", afferm\u00f3 che il riff iniziale di \"Smoke on the Water\", uno dei pezzi pi\u00f9 iconici e famosi della storia dell\"hard rock\", altro non \u00e8 che le prime 4 note della Quinta di Beethoven invertite.\nNel videogioco arcade \"\" \u00e8 presente Beethoven intento a comporre proprio questa sinfonia."}
{"id": "124874", "revid": "1766026", "url": "https://it.wikipedia.org/wiki?curid=124874", "title": "Sinfonia n. 6 (Beethoven)", "text": "La Sinfonia n. 6 in fa maggiore Op. 68, detta Pastorale (in tedesco \"Pastoral-Sinfonie\"), fu composta da Ludwig van Beethoven tra il 1807 e l'inizio del 1808.\n\u00c8 una delle poche opere beethoveniane dotate di un impianto programmatico esplicito e debutt\u00f2 il 22 dicembre 1808 al Theater an der Wien, aprendo il medesimo concerto nel quale debutt\u00f2, tra l'altro, la Sinfonia n. 5. Il manoscritto originale si trova nella Beethovenhaus.\nBeethoven e la natura.\nLudwig van Beethoven a quell'epoca passava molto tempo in campagna e ne era affascinato. Lo stare a contatto con la natura lo colpiva nell'intimo creandogli quell'immenso piacere e gioia di partecipare in prima persona alla vita campestre, quel cercare in essa il raggiungimento della pace. Beethoven a riguardo della natura diceva: \"Chi potr\u00e0 mai esprimere tutto ci\u00f2?\".\nDai suoi trascorsi ricordi nasce la Sinfonia n. 6 in Fa maggiore op.68, composta in contemporanea, tra il 1807 e il 1808, con la Sinfonia n. 5 in Do minore op.67 (anch'essa eseguita nel medesimo concerto del 22 dicembre del 1808).\nBeethoven volle mettere anche un sottotitolo all'opera, che chiam\u00f2 \"Pastorale\", cos\u00ec come aveva fatto anche precedentemente con la Sinfonia n.3 in mi bemolle maggiore op.55 \"Eroica\"; per evitare dubbi in merito al fatto che i temi della sinfonia non erano per niente descrittivi, volle aggiungere al sottotitolo: \"pi\u00f9 espressione del sentimento che pittura dei suoni\". Ed \u00e8 con questo spirito che Beethoven compose la Sesta Sinfonia.\nMovimenti.\nI movimento (allegro ma non troppo).\n\"Risveglio dei sentimenti all'arrivo in campagna\": \u00e8 un tema dolce, senza contrasti per cui la musica produce solo emozioni piacevoli al risveglio in campagna.\nIl tema principale \u00e8 tratto da un canto popolare croato di netto sapore campagnolo: lo studioso croato Kuhac riprodusse tale breve motivo (denominato \"Sirvonja\") in una sua raccolta del 1887.\nAltri autori invece osservano che il tema, per quanto fortemente rassomigliante al motivo croato, presenta tuttavia delle lievi differenze rispetto a quest'ultimo ed \u00e8 pertanto da ritenersi originale o quanto meno \"trasfigurato\"; altri autori invece sostengono che negli appunti di Beethoven non compaiono notazioni n\u00e9 abbozzi in merito a tale lied croato, n\u00e9 il nome di Beethoven figura tra i visitatori della biblioteca che raccolse i canti croati e invece appare pi\u00f9 documentabile un'ispirazione beethoveniana pi\u00f9 legata alle suggestioni derivanti dalle partiture tipo \"Portrait musical de la Nature\" di Knecht o le composizioni dell'abate Vogler o le cosiddette \"sinfonie caratteristiche\" che circolavano a Vienna all'epoca, in cui tra l'altro non compare traccia del lied tra le esecuzioni dell'epoca.\nIl secondo tema \u00e8 sostenuto da un dolce arpeggio di archi e non si contrappone al primo tema, come solitamente veniva fatto nella forma sonata, ma ne continua il carattere dolce e tipicamente pastorale.\nII movimento (andante molto mosso).\n\"Scena al ruscello\": una scena prettamente idilliaca tutta incentrata al ruscello con i suoi abituali frequentatori; qui prende vigore il cinguettio dell'usignolo, la quaglia e il cuc\u00f9, imitati rispettivamente dal flauto, dall'oboe, dal clarinetto. Un bellissimo tocco di naturalismo sonoro. Questa scena rappresenta in sintesi il cuore della sinfonia stessa e non a torto Beethoven tenne a dire: gli uccelli che cantavano intorno prendevano parte alla composizione.\nIII movimento (allegro).\n\"Lieta brigata di campagnoli\", scherzo: danze dei contadini in festa composte elaborando il tema principale del I movimento con suoni di pifferi e cornamusa appoggiati su uno staccato di archi, introducono cos\u00ec quella festosa riunione dei contadini.\nIV movimento (allegro).\n\"Il temporale\": \u00e8 l'imprevisto passaggio di un temporale che scatena una tempesta, dove il realismo diventa imperante con il prorompere dei timpani, delle trombe e l'entrata dei tromboni, strumenti usati per la prima volta nella sinfonia, con i bassi che avvisano il suo arrivo, il calare e scendere della musica fino all'innalzamento finale per poi scemare man mano al ritorno della calma. In questo movimento si sente tutto il romanticismo di Beethoven e la grande capacit\u00e0 di utilizzare il materiale sonoro per descrivere eventi ed emozioni.\nV movimento (allegretto).\n\"Canto pastorale: sentimenti di gioia e di riconoscenza dopo il temporale\": l'atto finale, infine, apre con un'introduzione di zampogna e affida al clarinetto l'ingresso del tema, porta alla conclusione dell'opera; ora il ringraziare e gioire, con il suo moto ondulante che ci culla, perch\u00e9 la tempesta ormai \u00e8 solo un ricordo, si riallaccia al tema del primo movimento in cui l'uomo si sveglia e dialoga con la natura."}
{"id": "124875", "revid": "125447846", "url": "https://it.wikipedia.org/wiki?curid=124875", "title": "Sinfonia n. 7 (Beethoven)", "text": "La Sinfonia n. 7 in la maggiore Op. 92 fu composta da Ludwig van Beethoven fra il 1811 e 1812. Fu eseguita per la prima volta l'8 dicembre 1813 a Vienna.\nBreve cronistoria.\nLa Sinfonia n. 7, scritta a distanza di tre anni dalla Sinfonia n. 6 \"Pastorale\", tra il 1811 ed il 1812, non ha una linea di continuit\u00e0 con le precedenti sinfonie, che furono composte dal 1801 al 1808 senza interruzione. Tra il 1809 e l'inizio della composizione della nuova sinfonia, Beethoven aveva portato a termine il \"Concerto per pianoforte n. 5\", l'ultimo, (1809), le musiche per l\"'Egmont\" di Goethe completate intorno al 1810, il \"Quartetto in fa minore\" op. 95, dello stesso anno.\nLa scrittura della Sinfonia n. 7 inizi\u00f2 a Teplitz, una citt\u00e0 termale in Boemia dove Beethoven seguiva una cura nel 1811, sperando recuperare ivi il suo udito. La prima esecuzione ebbe luogo l'8 dicembre del 1813 nella sala grande dell'Universit\u00e0 di Vienna per un concerto di beneficenza. Richard Wagner in \"L'opera d'arte dell'avvenire\" cos\u00ec descrisse questa sinfonia: \u00abLa sinfonia \u00e8 l'apoteosi della danza: \u00e8 la danza nella sua suprema essenza, la pi\u00f9 beata attuazione del movimento del corpo quasi idealmente concentrato nei suoni. Beethoven nelle sue opere ha portato nella musica il corpo, attuando la fusione tra corpo e mente.\u00bb \nPierluigi Destro ha trascritto per organico moderno la sinfonia sulla base di un arrangiamento del 1816 attribuito probabilmente a Wenzel Sedl\u00e1k scritto con l'avallo del compositore (2 oboi, 2 Clarinetti, 2 Fagotti, 1 Controfagotto e 2 corni).\nI movimenti.\nLa settima sinfonia dura circa trentotto minuti ed \u00e8 composta da quattro movimenti, di cui il ritmo \u00e8 l'elemento generatore.\nI Movimento: Poco sostenuto - Vivace..\nVivace: dopo un'introduzione che si basa essenzialmente su un quadro melodico discendente degli oboi e su una tenue cantilena dei legni, erompe nei flauti preceduto dal tema del primo movimento (il Vivace) che man mano prende corpo coinvolgendo tutta l'orchestra.\nII Movimento: Allegretto..\nIl movimento \u00e8 aperto e chiuso da un accordo dolente in la minore. Il primo tema, basato su una melodia dal ritmo marcato, quasi in passo di marcia, \u00e8 ripetuto pi\u00f9 volte progressivamente arricchito nel contrappunto. Il secondo tema, in maggiore, ha andamento cantabile.\nIII Movimento: Presto..\nAssai meno presto. Il ritmo \u00e8 leggero, fresco, con impeti improvvisi, uniti da movimenti veloci. Tutto \u00e8 giocato sul virtuosismo. Nel ritornello della melodia compare anche il tema di un canto popolare austriaco di contenuto religioso.\nIV Movimento: Allegro con brio..\nQuesto allegro propone un tema in sedicesimi che si alterna con un motivo trionfale introdotto dai fiati sullo scandire degli archi."}
