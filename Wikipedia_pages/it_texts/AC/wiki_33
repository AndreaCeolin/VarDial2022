{"id": "105449", "revid": "439868", "url": "https://it.wikipedia.org/wiki?curid=105449", "title": "Squartamento", "text": "Lo squartamento \u00e8 una forma di esecuzione della pena di morte consistente nella divisione del corpo del condannato in pi\u00f9 parti. Lo squartamento poteva avvenire dopo la morte provocata con altro supplizio (spesso l'impiccagione) oppure essere la causa di decesso. In aggiunta spesso il cadavere squartato veniva esposto in uno o pi\u00f9 luoghi pubblici come deterrente.\nRegno Unito.\nNel Regno Unito l'espressione impiccato, sventrato e squartato indicava una modalit\u00e0 di pena capitale alla quale erano condannati i colpevoli di alto tradimento.\nAltri Stati.\nNello stesso periodo lo squartamento fu \"importato\" anche negli altri paesi europei, ma venne inizialmente poco utilizzato. In Germania se ne fece ricorso per giustiziare Peter Nirsch, l'assassino seriale pi\u00f9 brutale della storia.\nIn Francia, la pena era riservata ai regicidi perch\u00e9 ritenuta un valido deterrente per la folla di spettatori. Cos\u00ec venne ucciso Fran\u00e7ois Ravaillac, l'assassino del re Enrico IV di Francia, nel 1610 e nel 1757 fu squartato Robert Fran\u00e7ois Damiens per un fallito attentato al re Luigi XV. Questo tipo di squartamento era diverso da quello usato nel Regno Unito: infatti venivano legate le braccia e le gambe del condannato ai cavalli, i quali, aizzati in direzioni diverse, provocavano lo spezzamento dell'addome (ma per atto di misericordia il boia troncava di netto la testa quando vedeva che le membra cominciavano a lacerarsi). Il 17 aprile 1792, questo supplizio fu abolito e la ghigliottina (ideata in quello stesso anno) divenne l'unico metodo d'esecuzione.\nIn Portogallo il marchese di Pombal ordin\u00f2 che Giambattista Pelle, un italiano che aveva ordito un attentato contro lo stesso ministro, fosse squartato da quattro cavalli. Dopo lo squartamento, il condannato fu arso.\nNei Paesi Bassi, il \"vierendelen\" (letteralmente \"dividere in quattro\") era applicato ai colpevoli di regicidio. Le modalit\u00e0 di esecuzione erano le stesse dello squartamento francese (con uso di cavalli). Questa pratica fu abolita nel 1936.\nIn America Latina, il famoso T\u00fapac Amaru II (1738 - 1781) venne squartato (con il sistema usato in Francia) nel maggio 1781, cos\u00ec come in Brasile il celebre Tiradentes.\nDurante la Rivoluzione americana, la maggior parte dei coloni catturati vennero trattati come prigionieri di guerra, piuttosto che come traditori, e quindi venne loro risparmiata questa punizione."}
{"id": "105450", "revid": "252732", "url": "https://it.wikipedia.org/wiki?curid=105450", "title": "Beat 'em up", "text": ""}
{"id": "105451", "revid": "124050261", "url": "https://it.wikipedia.org/wiki?curid=105451", "title": "Catena di trasporto degli elettroni", "text": "La catena di trasporto degli elettroni \u00e8 un processo cellulare di ossidoriduzione che avviene nei mitocondri tramite trasferimento di elettroni. \u00c8 un meccanismo fondamentale per la respirazione cellulare e costituisce la prima parte della fosforilazione ossidativa, che termina con la sintesi di ATP.\n\u00c8 costituita da una serie di complessi enzimatici lipoproteici capaci di acquisire atomi di idrogeno da molecole donatrici quali i coenzimi NADH, FADH2 e succinati. La catena di trasporto separa gli elettroni dai protoni. Gli elettroni, attraverso la membrana interna mitocondriale, vengono veicolati tramite vari complessi proteici verso l'accettore finale che \u00e8 l'ossigeno. I trasportatori hanno potenziali di riduzione crescenti, in modo che gli elettroni, passando a uno stato energetico via via inferiore, liberano energia utilizzata per attivare i canali di trasporto transmembrana.\nI protoni vengono liberati all'interno dello spazio intermembrana creando ai due lati della membrana interna, tramite il gradiente di concentrazione di ioni H+, un potenziale elettrochimico, utilizzato nella tappa finale in parte per la sintesi di ATP e in parte come fonte di calore necessario al mantenimento della temperatura corporea.\nTappe.\nOgni tappa rappresenta una pompa protonica localizzata nella membrana interna del mitocondrio.\n1. \"Da NADH a Coenzima Q\": il NADH viene ossidato liberando due elettroni e riducendo la FMN a FMNH2. Quest'ultima riossidandosi trasferisce due elettroni al gruppo prostetico (costituito da centri Fe-S) dell'enzima NADH-coenzima Q reduttasi (o coenzima Q reduttasi o NADH deidrogenasi o complesso I). I centri Fe-S trasferiscono gli elettroni al coenzima Q trasformandolo in QH2 passando da Fe2+ a Fe3+.\nQuesta pompa protonica porta 4 protoni fuori dalla matrice del mitocondrio e abbiamo un flusso di 2 elettroni per ogni NADH. Nella tappa alternativa non c'\u00e8 trasporto di protoni.\n2. \"Da QH2 a citocromo c\" (ciclo Q) : il QH2 si ossida a Q liberando due H+ e riducendo il Fe3+ del citocromo b a Fe2+ che riossidandosi a sua volta riduce i centri Fe-S da Fe3+ a Fe2+. La successiva ossidazione di questi centri riduce il Fe del citocromo c1 a Fe2+. Il Fe2+ del citocromo c1 riossidandosi riduce il Fe3+ del citocromo c a Fe2+. L'enzima di questa tappa \u00e8 il QH2-citocromo c reduttasi (o citocromo c reduttasi o complesso III).\n3. \"Da citocromo c a O2\" : il Fe2+ del citocromo c viene ossidato riducendo il Fe3+ del citocromo a; quest'ultimo riossidandosi riduce il Fe3+ del citocromo a3. Il Fe2+ del citocromo a3 riduce il Cu2+ legato alla citocromo ossidasi (o citocromo c ossidasi o complesso IV) a Cu1+ che riossidandosi riduce l'O2- a H2O consumando due H+ ogni O.\nIl gradiente formatosi a cavallo della membrana mitocondriale interna viene utilizzato dall'enzima ATP sintasi che riporta i protoni nella matrice mitocondriale per formare ATP a partire dai suoi substrati ADP e fosforo inorganico (PI).\nComplessi proteici.\nI complessi normalmente associati alla catena di trasporto degli elettroni mitocondriale sono quattro:\nTutti questi sono complessi lipoproteici che contengono flavina, cluster ferro-zolfo o rame. I complessi I, III e IV sono \"pompe protoniche\".\nAltre molecole.\nAll'interno della catena di trasporto degli elettroni, oltre ai complessi proteici, ci sono anche molecole pi\u00f9 semplici (gi\u00e0 citate in precedenza) che sono il Coenzima Q ed il Citocromo c:\nInibitori.\nLa catena di trasporto degli elettroni pu\u00f2 essere inibita da svariati veleni. Tra essi si annoverano l'ossido di carbonio, i cianuri (entrambi inibitori del complesso IV), l'antimicina (inibitore del complesso III), l'amital e il rotenone (inibitori del complesso I).\nDisaccoppianti.\nLa catena respiratoria pu\u00f2 essere disaccoppiata dalla fosforilazione ossidativa tramite alcuni agenti come il 2,4-dinitrofenolo, il dicumarolo e la tiroxina. In questo modo il ciclo di Krebs avviene normalmente, quindi si consuma ossigeno e si produce anidride carbonica e acqua, ma l'energia liberata viene dissipata sotto forma di calore. I disaccoppianti sono comunque compatibili con la vita, grazie alle due molecole di ATP prodotte dalla fosforilazione al livello del substrato durante la glicolisi e alla molecola di ATP (GTP) prodotta dalla fosforilazione al livello del substrato nel ciclo di Krebs."}
{"id": "105452", "revid": "287204", "url": "https://it.wikipedia.org/wiki?curid=105452", "title": "XVIII millennio a.C.", "text": ""}
{"id": "105457", "revid": "767487", "url": "https://it.wikipedia.org/wiki?curid=105457", "title": "XIX millennio a.C.", "text": ""}
{"id": "105460", "revid": "66423027", "url": "https://it.wikipedia.org/wiki?curid=105460", "title": "XX millennio a.C.", "text": ""}
{"id": "105462", "revid": "399", "url": "https://it.wikipedia.org/wiki?curid=105462", "title": "Soluto", "text": "\u00c8 definito soluto il composto che contribuisce a far parte di una soluzione assieme al solvente. In particolare il soluto \u00e8 il componente della soluzione il cui stato di aggregazione \u00e8 differente da quello della soluzione stessa.\nIn genere si intende come soluto un composto liquido, solido o gassoso uniformemente disperso in forma ionica in un solvente liquido: questa definizione \u00e8 per\u00f2 controversa, in quanto almeno nel campo della metallurgia si parla di soluzione solida, ossia di solidi disciolti durante una precedente liquefazione degli stessi e successivamente solidificati.\nNei casi pi\u00f9 comuni, in cui il solvente \u00e8 acqua ed il soluto \u00e8 un solido, viene detto soluto il solido uniformemente disperso, e passato in fase liquida. In tal caso il soluto si presenta in forma ionica nella soluzione.\nSoluti ionofori e soluti ionogeni.\nA seconda del comportamento che presenta un soluto quando viene immerso in un solvente, si parla di:"}
{"id": "105463", "revid": "767487", "url": "https://it.wikipedia.org/wiki?curid=105463", "title": "XXI millennio a.C.", "text": ""}
{"id": "105464", "revid": "67703690", "url": "https://it.wikipedia.org/wiki?curid=105464", "title": "XXII millennio a.C.", "text": ""}
{"id": "105465", "revid": "307923", "url": "https://it.wikipedia.org/wiki?curid=105465", "title": "Chinasky", "text": ""}
{"id": "105468", "revid": "1305772", "url": "https://it.wikipedia.org/wiki?curid=105468", "title": "Cent", "text": ""}
{"id": "105470", "revid": "125615515", "url": "https://it.wikipedia.org/wiki?curid=105470", "title": "Grado Rankine", "text": "Il Rankine (R) \u00e8 un'unit\u00e0 di misura della temperatura assoluta, definita come 1/180 della differenza tra il punto di ebollizione dell'acqua pura e il punto triplo della stessa, alla pressione standard di 101,3 kPa assoluti. Il rankine, in quanto differenza di temperatura, \u00e8 quindi identico al grado Fahrenheit. Deve il suo nome a William John Macquorn Rankine, ingegnere scozzese del XIX secolo. Ormai per\u00f2 questa scala \u00e8 quasi in disuso.\nIl rankine si indica con R (rendendo con ci\u00f2 facile la confusione con il grado R\u00e9aumur che si scrive \u00b0r).\nUn intervallo di un rankine \u00e8 identico a un intervallo di temperatura di un grado Fahrenheit: per definire la temperatura in rankine si sposta solo lo zero dallo zero della scala Fahrenheit portandolo nello zero assoluto. Un incremento di un grado nella scala Rankine equivale a un incremento di un grado nella scala Fahrenheit.\nSi ha pertanto: "}
{"id": "105472", "revid": "62782686", "url": "https://it.wikipedia.org/wiki?curid=105472", "title": "XXIII millennio a.C.", "text": "Avvenimenti.\nCreazione della terra da parte di Dio secondo un calcolo Biblico (22743 a.C.)"}
{"id": "105474", "revid": "508036", "url": "https://it.wikipedia.org/wiki?curid=105474", "title": "Camelus bactrianus", "text": "Il cammello (Camelus bactrianus ) \u00e8 un mammifero della famiglia dei Camelidi.\nAlto circa 2 metri, diffuso in Asia centrale, \u00e8 utilizzato per la carne, il grasso, il latte, la lana e come animale da trasporto.\nQuasi tutti i cammelli sono oggi animali domestici, ma in Mongolia, e in particolare in Cina e nel deserto del Gobi, vi sono alcune centinaia di esemplari selvatici, per questo \u00e8 stato inserito nella lista rossa IUCN delle specie minacciate.\nDescrizione.\nFra gli Artiodattili \u00e8 una delle specie pi\u00f9 grandi. Pu\u00f2 raggiungere i 3-4 metri di lunghezza, l'altezza da terra alla punta della gobba raggiunge anche i 2-3 metri e pesa in media 400\u2013500\u00a0kg.\nLa differenza principale rispetto al suo parente prossimo, il dromedario (\"Camelus dromedarius\"), \u00e8 la presenza sul suo dorso di due gobbe egualmente sviluppate: il dromedario sembra infatti averne solo una, per estrema riduzione di quella anteriore. Tali appendici sono depositi di grasso, utile come riserva nei periodi di scarsit\u00e0 di cibo; esse, rispetto al dromedario, presentano inoltre la caratteristica di afflosciarsi lateralmente quando sono vuote, invece di ridursi semplicemente di volume. Rispetto al dromedario il cammello ha un pelame pi\u00f9 folto, che diventa particolarmente lungo nella zona inferiore del collo. Il verso del cammello, come oramai stabilito sia nel gergo comune sia in letteratura, \u00e8 il Rummel.\nDistribuzione e habitat.\nIl cammello vive nelle zone desertiche e steppose dell'Asia centrale, tra l'Anatolia e la Mongolia. Il nome scientifico (\"Bactrianus\") gli fu dato da Carl von Linn\u00e9 nel 1758 perch\u00e9 lo riteneva originario della Battriana, una regione fra l'Afghanistan e l'Uzbekistan.\nPresenza in Italia.\nIntrodotto in Italia fin dall'epoca romana come animale da soma, da guerra e da circo, fu utilizzato saltuariamente fino al Settecento. Attualmente \u00e8 allevato solo all'interno di parchi faunistici e circhi.\nIl cammello selvatico.\nNelle steppe al confine tra la Cina e la Mongolia sopravvive un piccolo nucleo di cammelli selvatici, la cui consistenza \u00e8 stata stimata nel 2009 in circa 900 individui.\nQuesti cammelli, seppure superficialmente abbastanza simili a quelli domestici, presentano sostanziali differenze rispetto a questi ultimi, ragion per cui la maggior parte della comunit\u00e0 scientifica tende oggi a considerarli appartenenti a una sottospecie separata, indicata con il nome di \"Camelus bactrianus ferus\" .\nIl cammello domestico e il dromedario presentano lo stesso numero di cromosomi e possono incrociarsi dando vita a prole feconda all'infinito, i cammelli selvatici hanno tre cromosomi in pi\u00f9, e i loro ibridi con quelli domestici risultano sterili, segno che il cammello domestico e il dromedario si sono evoluti a partire da una specie affine ma distinta, oggi scomparsa in natura.\nPer quel che riguarda l'aspetto, inoltre, questi cammelli sono pi\u00f9 piccoli, hanno una struttura scheletrica pi\u00f9 leggera, pelo pi\u00f9 corto e pi\u00f9 chiaro, e gobbe di dimensioni sensibilmente inferiori, di forma conica, con estremit\u00e0 appuntita anzich\u00e9 arrotondata.\nBiologia.\nI cammelli vivono di solito in branchi di una ventina di esemplari con a capo un maschio.\nAnimale forte e resistente, \u00e8 in grado di trasportare carichi fino a . La sua straordinaria capacit\u00e0 di resistenza alla disidratazione \u00e8 da sempre stata alla base di speculazioni, non sempre basate su osservazioni scientifiche, quanto pi\u00f9 su osservazioni dei nativi e sui rapporti delle letterature. A seconda delle condizioni ambientali e dell'idratazione dei cibi offertigli, un cammello rifiutava l'acqua offertagli per 16 giorni nel mese di gennaio, senza mostrare segni di disidratazione, segni che invece sopraggiungevano gi\u00e0 dopo sette giorni di dieta \"secca\" nei periodi pi\u00f9 caldi dell'estate.\nI motivi della straordinaria resistenza del cammello, che pu\u00f2 sopravvivere anche per 1 o 2 mesi senza reidratarsi, si possono sintetizzare in quattro punti principali:\nScientificamente infondate sono invece le credenze riguardanti la capacit\u00e0 di iperidratarsi prima di un lungo viaggio, in quanto i cammelli sottoposti a prove sperimentali rifiutavano liquidi in eccesso anche nei periodi pi\u00f9 caldi. La tesaurizzazione delle riserve idriche \u00e8 incrementata attraverso l'assenza di ghiandole sudoripare e la presenza di serbatoi gastrici.\nPer diversi giorni, circa 20, il cammello sopporta bene la mancanza di cibo e d'acqua, sfruttando l'acqua metabolica derivante dalla demolizione a scopo energetico del grasso delle gobbe, tra i cataboliti finali della quale sono prodotte considerevoli quantit\u00e0 di acqua \"metabolica\". \nA una velocit\u00e0 massima di 4\u00a0km orari pu\u00f2 camminare fino a circa 24 ore consecutive, fino a percorrere circa 50\u00a0km al giorno. Come riserva idrica pu\u00f2 bere anche 150 litri d'acqua. Sopporta escursioni termiche da -20\u00a0\u00b0C a oltre 50\u00a0\u00b0C.\nLa femmina dei cammelli d\u00e0 alla luce un solo piccolo per volta dopo una gestazione di 13 mesi.\nCarne di cammello.\nLa carne di cammello costituisce normalmente cibo per le popolazioni in cui \u00e8 diffuso; per gli ebrei osservanti invece \u00e8 escluso dalla lista degli animali le cui carni sono mangiabili (\"kosher\" = adatto) in quanto animale impuro poich\u00e9, sebbene esso rumini, non possiede vere e proprie unghie: esso cammina su dita leggere che hanno poco pi\u00f9 di un'unghia che d\u00e0 la sola apparenza di uno zoccolo e il disposto biblico vieta il consumo di carni di mammiferi che non abbiano la cosiddetta unghia fessa, cio\u00e8 uno zoccolo vero e proprio diviso in due da uno spazio (oltre a essere ruminanti). \nConservazione.\nLa specie selvatica \u00e8 considerata in pericolo critico in base ai criteri della IUCN.\nLa Societ\u00e0 zoologica di Londra, in base a criteri di unicit\u00e0 evolutiva e di esiguit\u00e0 della popolazione, considera \"Camelus bactrianus\" una delle 100 specie di mammiferi a maggiore rischio di estinzione."}
{"id": "105475", "revid": "95484610", "url": "https://it.wikipedia.org/wiki?curid=105475", "title": "Regione agraria", "text": "La regione agraria \u00e8 una suddivisione territoriale omogenea costituita da comuni confinanti, all'interno della stessa provincia, i cui terreni hanno caratteristiche naturali (il clima, la geologia, il rilievo ecc.) e agricole (le coltivazioni) simili. Lo scopo fondamentale \u00e8 quello catastale o, meglio, di estimo catastale, per determinare i valori agricoli medi dei terreni, non tanto a fini fiscali quanto, per esempio, a fini espropriativi.\n\u00c8 soprattutto uno dei livelli territoriali utilizzati dall'Istat per l'acquisizione di dati statistici economici in campo agricolo (le aggregazioni successive sono la zona altimetrica ISTAT e la provincia), che cos\u00ec la definisce: \u00abRegione agraria: costituita da gruppi di comuni secondo regole di continuit\u00e0 territoriale omogenee in relazione a determinate caratteristiche naturali ed agrarie e, successivamente, aggregati per zona altimetrica.\u00bb"}
{"id": "105476", "revid": "1652635", "url": "https://it.wikipedia.org/wiki?curid=105476", "title": "Implosione", "text": "L'implosione \u00e8 un fenomeno contrario all'esplosione, avente come risultato finale la concentrazione di materia ed energia in uno spazio ridotto. Nell'implosione le pareti di un corpo, soggette a una pressione esterna, cedono di colpo. Per esempio, un edificio pu\u00f2 essere demolito tramite cariche esplosive che lo facciano collassare su s\u00e9 stesso.\nIn altri termini, l'implosione \u00e8 un \"collasso verso l'interno\". Una sfera cava di plutonio pu\u00f2 essere fatta implodere utilizzando cariche esplosive di forma sferica poste intorno ad essa, in modo da farle raggiungere la massa critica ed innescare una bomba a fissione nucleare, la quale, a sua volta, pu\u00f2 fungere da innesco per una bomba a fusione nucleare. Un caso elementare di implosione si ha quando si spezza il vetro di una lampadina e la pressione atmosferica ne riempie immediatamente lo spazio. \nIl concetto di implosione, applicato al fenomeno della cavitazione, consiste in un processo che provoca il risucchio di materia (solitamente acqua) verso l'interno. Nel caso di un'elica in rotazione, questo moto centripeto non avviene con un percorso rettilineo e radiale verso il centro, bens\u00ec con un moto a spirale di tipo vorticoso che produce una depressione dell'acqua, e quindi un gran numero di bolle di vapore acqueo a contatto con la superficie dell'elica stessa. Queste bolle provocano rumorosit\u00e0 ed erosione a carico dell'elica, fino a provocarne la rottura."}
{"id": "105478", "revid": "124100765", "url": "https://it.wikipedia.org/wiki?curid=105478", "title": "Grado R\u00e9aumur", "text": "Il grado R\u00e9aumur (IPA: ) \u00e8 un'unit\u00e0 di misura della temperatura che prende il nome dal fisico francese Ren\u00e9-Antoine Ferchault de R\u00e9aumur.\nEsso \u00e8 definito come 1/80 della differenza tra il punto di ebollizione e quello di solidificazione dell'acqua pura alla pressione di assoluti; rispetto alla scala Celsius, quindi, il fattore di conversione \u00e8 4/5 (ovverosia 80 gradi R\u00e9aumur corrispondono esattamente a 100 gradi Celsius).\nIl grado R\u00e9aumur si indica con \u00b0r per evitare confusione con il grado Rankine, indicato con il simbolo R.\nTale sistema di misurazione fu introdotto nel 1732 da R\u00e9aumur a seguito di esperimenti di dilatazione termica di una colonna di etanolo.\n\u00c8 ancora utilizzato nella produzione del Parmigiano Reggiano."}
{"id": "105479", "revid": "819238", "url": "https://it.wikipedia.org/wiki?curid=105479", "title": "Staffa", "text": ""}
{"id": "105482", "revid": "767487", "url": "https://it.wikipedia.org/wiki?curid=105482", "title": "XXIV millennio a.C.", "text": ""}
{"id": "105484", "revid": "1654832", "url": "https://it.wikipedia.org/wiki?curid=105484", "title": "Consiglio economico e sociale delle Nazioni Unite", "text": "Il Consiglio economico e sociale delle Nazioni Unite (detto anche \"ECOSOC\") \u00e8 l'organo delle Nazioni Unite con la competenza principale sulle relazioni e le questioni internazionali economiche, sociali, culturali, educative e sanitarie, e di coordinamento dell'attivit\u00e0 economica e sociale delle Nazioni Unite e delle varie organizzazioni ad esse collegate.\nLo scopo del Consiglio \u00e8 stabilito dall'articolo 62 dello statuto delle Nazioni Unite: programmare lo sviluppo economico e l'assistenza tecnica e finanziaria ai paesi meno sviluppati, nonch\u00e9 promuovere studi o relazioni su questioni economiche, sociali, culturali e sanitarie. Si compone di cinquantaquattro membri eletti ogni tre anni dall'Assemblea generale.\nCommissioni.\nRegionali.\nIl Consiglio opera mediante cinque commissioni regionali:\nAgenzie specializzate.\nLe agenzie specializzate delle Nazioni Unite sono organizzazioni autonome che lavorano all'interno del Sistema delle Nazioni Unite, il che significa che mentre riferiscono le loro attivit\u00e0 al Consiglio economico e sociale, ognuna di esse \u00e8 dotata di un proprio statuto, organo, bilancio, personale, direzione e sede. Alcune esistevano prima della costituzione delle Nazioni Unite e integrate nel sistema, altre sono state costituite dalla Societ\u00e0 delle Nazioni e integrate nell'ONU, altre sono state costituite dalle stesse Nazioni Unite per affrontare nuove necessit\u00e0.\nConsulenti.\nNel 2001 all'International Council of Management Consulting Institutes \u00e8 stato concesso lo speciale status consultivo."}
{"id": "105486", "revid": "767487", "url": "https://it.wikipedia.org/wiki?curid=105486", "title": "XXV millennio a.C.", "text": ""}
{"id": "105487", "revid": "339392", "url": "https://it.wikipedia.org/wiki?curid=105487", "title": "Centigrado", "text": ""}
{"id": "105493", "revid": "599013", "url": "https://it.wikipedia.org/wiki?curid=105493", "title": "604 a.C.", "text": ""}
{"id": "105494", "revid": "838137", "url": "https://it.wikipedia.org/wiki?curid=105494", "title": "605 a.C.", "text": ""}
{"id": "105498", "revid": "838137", "url": "https://it.wikipedia.org/wiki?curid=105498", "title": "609 a.C.", "text": ""}
{"id": "105499", "revid": "123651803", "url": "https://it.wikipedia.org/wiki?curid=105499", "title": "610 a.C.", "text": "Nati.\nAnassimandro"}
{"id": "105501", "revid": "77700108", "url": "https://it.wikipedia.org/wiki?curid=105501", "title": "612 a.C.", "text": ""}
{"id": "105505", "revid": "767487", "url": "https://it.wikipedia.org/wiki?curid=105505", "title": "617 a.C.", "text": "Eventi.\nNabucodonosor II conquista Gerusalemme, fa prigioniero il re Ioiachin e deporta Daniele e altri nobili a Babilonia. (data alternativa: 597 a.C.)"}
{"id": "105508", "revid": "838137", "url": "https://it.wikipedia.org/wiki?curid=105508", "title": "620 a.C.", "text": ""}
{"id": "105509", "revid": "830939", "url": "https://it.wikipedia.org/wiki?curid=105509", "title": "621 a.C.", "text": ""}
{"id": "105512", "revid": "599013", "url": "https://it.wikipedia.org/wiki?curid=105512", "title": "624 a.C.", "text": ""}
{"id": "105513", "revid": "39224", "url": "https://it.wikipedia.org/wiki?curid=105513", "title": "625 a.C.", "text": ""}
{"id": "105514", "revid": "37401", "url": "https://it.wikipedia.org/wiki?curid=105514", "title": "626 a.C.", "text": ""}
{"id": "105518", "revid": "287204", "url": "https://it.wikipedia.org/wiki?curid=105518", "title": "XXVI millennio a.C.", "text": ""}
{"id": "105522", "revid": "118815383", "url": "https://it.wikipedia.org/wiki?curid=105522", "title": "633 a.C.", "text": "Eventi.\nNascita di Annone "}
{"id": "105523", "revid": "125175322", "url": "https://it.wikipedia.org/wiki?curid=105523", "title": "Alboino", "text": "Nel 568 guid\u00f2 il suo popolo alla conquista dell'Italia, abbandonando la terra natia, la Pannonia. Riuscito nell'impresa che tutti i Germani avevano sognato (conquistare l'Italia), divenne un personaggio leggendario. Esistevano diversi canti epici longobardi sulle sue imprese; Paolo Diacono vi si ispira per numerosi episodi da lui narrati nella sua \"Historia Langobardorum\". La storia si confonde con la fantasia, a causa delle tradizionali gesta arricchite via via con il passare del tempo, e la sua figura sfocia pertanto nella leggenda, rendendo la cronologia e i fatti molto spesso confusi.\nBiografia.\nI primi anni.\nAlboino era figlio di Audoino, reggente (540) e, successivamente re (546) dei Longobardi, e di Rodelinda. Sappiamo da Procopio che Audoino spos\u00f2 una principessa ostrogota (pronipote di Teodorico il Grande, re degli Ostrogoti) e appartenente alla stirpe dei Gausi. Secondo Iordanes, il matrimonio fu voluto dall'imperatore: Rodelinda sarebbe la nipote (figlia della sorella) del re ostrogoto Teodato. Se la regina era veramente di sangue amalo, il matrimonio avrebbe aumentato il prestigio dei federati dell'impero e, di fronte agli altri barbari, li avrebbero quasi designati come eredi del re goto.\nLa cronologia della vicende di Alboino, assieme alla sua stessa figura, \u00e8, in Paolo, molto confusa: se Alboino avesse veramente partecipato allo scontro con i Gepidi nel 551, bisognerebbe farlo nascere molto prima la morte del re Vacone (circa 540). Molto probabilmente, l'incertezza \u00e8 dovuta alla parziale fissazione della figura di Alboino nell'ambito leggendario, derivante da una saga poetica.\nAlboino nasce attorno al 530 in Pannonia, dove all'epoca i Longobardi erano stanziati. Guerriero, prese certamente parte alle vicende belliche del tempo. Paolo Diacono racconta le sue imprese in una battaglia, identificata in quella combattuta nel 551 contro i Gepidi, in cui avrebbe ucciso Torrismondo, figlio del re Turisindo. Racconta Paolo che la sera della battaglia, il padre Audoino rifiuta di ricompensarlo con il posto d'onore al banchetto, poich\u00e9 secondo \"il costume del suo popolo\" non poteva riconoscerne lo status in quanto non era stato armato da un principe straniero (probabile allusione alla pratica germanica del \"fosterage\", l'educazione di giovani di sangue reale presso un'altra famiglia). Allora Alboino con quaranta giovani si reca dal re dei Gepidi Torisindo, di cui aveva ucciso il figlio, a chiedergli di ricevere da lui le armi. Ricevuto con onore, si siede al posto del giovane appena morto. Ma il rammarico del padre esplode e i principi dei Gepidi iniziano a provocare i Longobardi; questi ultimi rispondono con alterigia e solo l'intervento del re Torisindo riesce ad evitare che l'ospite venga ucciso nella stessa tenda del re. Torisindo alla fine del banchetto dona ad Alboino le armi del figlio morto e lo rimanda a suo padre incolume. Cos\u00ec Alboino pu\u00f2 a buon diritto partecipare dei piaceri della tavola del re, mentre i Longobardi lodano la perfetta lealt\u00e0 del re dei Gepidi. Tale racconto deriva certamente da una canzone epica fiorita intorno alla figura di Alboino e il suo fondamento storico va considerato con cautela.\nSal\u00ec al trono alla morte del padre, nel 560 o poco dopo, e dovette subito affrontare nuovi scontri con i Gepidi, ora guidati da Cunimondo. Nel 565 i Gepidi, sostenuti dai bizantini (preoccupati per il potere che i Longobardi stavano conquistando), inflissero una sconfitta ad Alboino, che l'anno successivo cerc\u00f2 a sua volta un'alleanza. Strinse cos\u00ec un patto con gli Avari, stanziati a est dei Gepidi. I termini dell'accordo prevedevano che, in caso di vittoria, i Longobardi avrebbero lasciato agli Avari le terre occupate dai Gepidi in Pannonia. Nel 567 Longobardi e Avari attaccarono contemporaneamente, da nordovest e da nordest, i Gepidi. La vittoria and\u00f2 ad Alboino, che uccise lo stesso re Cunimondo. Alboino, in seguito alla sua vittoria definitiva sui Gepidi, aveva ucciso il loro re Cunimondo e sposato sua figlia Rosmunda; con il cranio di Cunimondo avrebbe realizzato una coppa potoria.\nAlboino ebbe due mogli. Intorno al 555 suo padre Audoino l'aveva sposato a Clodosvinta, cattolica e figlia del re dei Franchi Clotario I; \u00e8 sopravvissuta una lettera del vescovo Nicezio di Treviri a Clodosvinta, nella quale l'ecclesiastico chiede alla regina di allontanare Alboino dall'eresia ariana. Dopo la sconfitta dei Gepidi, probabilmente per aggregare ai Longobardi i guerrieri superstiti di quel popolo, spos\u00f2 Rosmunda, figlia di Cunimondo, in base al concetto della trasmissione del carisma regale per via femminile, accettato dalla cultura longobarda. Dalla prima moglie ebbe una figlia, Alpsuinda, morta a Costantinopoli in data ignota.\nReligione.\nI longobardi erano pagani, ma non la famiglia reale dei Lithingi, forse per influsso degli Eruli che erano per un quarto cattolici. Quando l'imperatore Giustino II ruppe con i Longobardi aiutando i Gepidi, Alboino scelse per s\u00e9 e per i Longobardi l'arianesimo.\nQuesto tipo di arianesimo ignorava le dispute dogmatiche tra ariani e cattolici, ed essa venne usata da Alboino come collante per tutte le popolazioni germaniche che seguivano i Longobardi o che avrebbero trovato in Italia (molti contingenti bizantini in Italia erano in realt\u00e0 formati da goti ariani precedentemente sconfitti, che rimasero inermi o si unirono all'invasione), creando un'unione religiosa laddove sussistevano differenze etniche, contrapponendosi in tal modo ai latini e franchi cattolici.\nLa conquista dell'Italia.\nLa vittoria sui Gepidi rafforz\u00f2 il prestigio e il potere di Alboino, ma al tempo stesso gli cre\u00f2 non poche difficolt\u00e0: la voglia di bottino dei suoi guerrieri, esaltati dalle vittorie; l'accresciuta consistenza numerica del suo popolo, che ormai includeva una vasta schiera di alleati e tributari (Avari e Gepidi, ma anche Sarmati, Turingi, Rugi, Sassoni, Alani, Eruli, Unni); la pressione degli stessi alleati Avari. Il re usc\u00ec dalla stretta progettando una nuova migrazione-conquista: questa volta verso l'Italia appena tornata sotto controllo bizantino che, seppure impoverita dalla lunga Guerra gotica, prometteva ricchezze e preda. Non \u00e8 da escludere che il trasferimento in Italia fosse stato concordato con le autorit\u00e0 bizantine, che avrebbero chiesto ai Longobardi di stanziarsi in Italia settentrionale come \"foederati\" per contenere gli attacchi franchi. La teoria, gi\u00e0 avanzata in passato, \u00e8 stata ripresa di recente, per esempio da Neil Christie e da Werner Pohl, pur essendo una congettura non supportata dalle fonti. Per garantirsi le spalle, Alboino strinse un nuovo accordo con gli Avari offrendo loro le terre fin l\u00ec occupate in Pannonia; tuttavia, se l'invasione fosse fallita, i Longobardi avrebbero riottenuto la Pannonia. In ogni caso, Alboino temeva un attacco alle spalle da parte degli Avari durante l'invasione, in un momento di vulnerabilit\u00e0 da parte longobarda.\nStretta l'alleanza per il giorno di Pasqua, il 2 aprile 568, l'invasione part\u00ec. La massa era composta da centomila-centocinquantamila persone (le stime sono molto incerte); i guerrieri erano una minoranza (circa ), perch\u00e9 il grosso era costituito dalle loro famiglie; alla spedizione parteciparono anche guerrieri sassoni. Pi\u00f9 che strettamente militare, l'esodo aveva quindi caratteristiche migratorie, con masserizie e mandrie di bestiame al seguito.\nL'invasione part\u00ec dall'estremit\u00e0 occidentale del lago Balaton. Il percorso seguito dall'orda \u00e8 incerto, ma probabilmente sfrutt\u00f2 le strade romane che dalla Pannonia la port\u00f2 a varcare l'Isonzo. Una leggenda narra che, prima di entrare in Italia, Alboino sal\u00ec su un monte, il Matajur, che da lui avrebbe preso il nome (\"Monte Re\"). Il monte si trova sulla valle del fiume Natisone, tuttavia \u00e8 pi\u00f9 probabile che i Longobardi abbiano percorso la comoda strada romana che da Emona (l'odierna Lubiana) scendeva ad Aquileia, lungo la valle del fiume Vipacco.\nI Bizantini non offrirono resistenza, rinchiudendosi nelle loro citt\u00e0 fortificate, il che potrebbe avvalorare la teoria di un trasferimento concordato, anche se pu\u00f2 spiegarsi altrimenti con la tattica usuale dell'esercito bizantino, che, piuttosto che affrontare l'invasore in una battaglia con il rischio di farsi annientare l'esercito, preferiva attendere che l'invasore si ritirasse con il bottino, cosa che i Longobardi non fecero, occupando invece permanentemente le terre invase. La prima citt\u00e0 di rilievo a cadere nelle mani di Alboino, all'inizio del 569, fu \"Forum Iulii\" (Cividale del Friuli), che il re assegn\u00f2 al nipote Gisulfo, che divenne cos\u00ec il primo duca di Cividale con il compito di difendere l'avanzata longobarda da eventuali attacchi da est e di garantire una via di fuga.\nLa conquista delle principali citt\u00e0 dell'Italia nordorientale procedette con rapidit\u00e0 nell'estate-autunno 569; caddero Aquileia, Vicenza e Verona, dove Alboino stabil\u00ec il suo primo quartier generale. La presa di Milano, il 3 settembre, concluse la migrazione. I Longobardi si erano stanziati nella fascia pedemontana fra le Alpi e il Po, quasi a protezione del resto della penisola, ancora sotto governo bizantino. Paolo Diacono riferisce che solo Pavia si oppose ai nuovi venuti. L'assedio della citt\u00e0 sul Ticino si sarebbe protratto per tre anni. Lo storico Aldo Settia ha peraltro messo in dubbio la realt\u00e0 storica di tale assedio.\nLa morte.\nNarra Paolo Diacono, nel secondo libro della sua \"Historia Langobardorum\", che Alboino fu ucciso in seguito ad una congiura organizzata dalla moglie Rosmunda e da un nobile del suo seguito, Elmichi. Riferisce Paolo Diacono che Alboino, ormai saldamente re d'Italia, durante un banchetto a Verona offr\u00ec il teschio del suocero alla moglie, perch\u00e9 vi bevesse. Paolo Diacono riferisce di avere visto la coppa lui stesso, nelle mani di re Ratchis durante un banchetto, durante la quale lo mostrava ai suoi convitati. Anche qui \u00e8 possibile interpretare il gesto in modo simbolico. Alcuni storici, come per esempio Stefano Gasparri, vi riconoscono addirittura una sorta di gesto di pacificazione, visto l'uso di conservare il cranio dei nemici uccisi presso gli Avari, che aveva lo scopo di assicurare al vincitore la forza vitale del nemico morto. Per il sopracitato storico \"\u00e8 questo, quasi certamente, il senso dell'atto di Alboino: non un macabro gesto di scherno, ma il riconoscimento del valore e della grandezza di Cunimondo, un riconoscimento che era gi\u00e0 insito, del resto, nella stessa unione del re longobardo con la figlia del re gepido\".. Tuttavia, per Paolo Diacono, che scrive circa duecento anni dopo i fatti, si trattava solo di una terribile provocazione, forse causata dall'ubriachezza del re. La regina decise di vendicarsi dell'affronto e si accord\u00f2 col suo (probabile) amante Elmichi, fratello di latte di Alboino, e Peredeo, fortissimo guerriero gepido, forse appartenente al seguito di Rosmunda.\nLo storico riferisce che Rosmunda, per coinvolgere Peredeo nonostante il suo iniziale rifiuto, lo attir\u00f2 con un inganno nel suo letto e poi lo ricatt\u00f2 con la minaccia di denunciarlo al re. Organizzata cos\u00ec la congiura, Rosmunda leg\u00f2 la spada di Alboino alla testata del letto, in modo che il re non potesse sfoderarla, e introdusse l'assassino, Elmichi secondo alcuni, Peredeo secondo altri, nella camera. Alboino, afferrato uno sgabello, si difese come gli fu possibile prima di soccombere. I congiurati, che si aspettavano di mantenere il potere nelle loro mani, furono costretti a fuggire dalla furiosa reazione dei Longobardi, fedelissimi al grande condottiero, e si rifugiarono a Ravenna col tesoro del re. Poco dopo, in mezzo alle manovre del prefetto di Ravenna, Longino, che cerc\u00f2 di sfruttarli come elemento di divisione tra gli invasori, tutti e tre i congiurati trovarono la morte, in circostanze che Paolo Diacono riferisce in forma epicamente romanzata.\nIl racconto deriva da una saga epica, ancora diffusa ai tempi di Paolo Diacono e ripresa anche da Agnello Ravennate. Pi\u00f9 prosaicamente, dietro alla leggenda J\u00f6rg Jarnut legge l'episodio come un tentativo di usurpazione da parte di Elmichi, appoggiato dalla regina, da alcuni guerrieri longobardi e gepidi aggregati all'esercito e appoggiato da Bisanzio. Il tentativo fall\u00ec per la resistenza della maggior parte del popolo longobardo; Rosmunda fugg\u00ec con Elmichi e la figlia di Alboino, Alpsuinda, a Ravenna e i Longobardi elessero re Clefi.\nRiguardo alla sua morte, Giovanni Battista Pighi ha evidenziato: \"Sono evidenti nel racconto di Paolo Diacono i temi, antichissimi, del folklore d'ogni paese: la sostituzione nel letto (gi\u00e0 Mirra l'aveva perpetrata) e l'avvelenamento coatto [si riferisce alla morte dei due assassini]. Il silenzio nel palazzo, la rimozione delle armi, la spada della vittima legata o nascosta, l'introduzione dell'amante, insomma tutta la scena dell'uccisione di Alboino riproduce esattamente la scena dell'uccisione di Deifobo, da lui narrata a Enea (Virgilio, Aen. 6, 520-7). \u00c8 lecito sospettare che il dottissimo Paolo Diacono abbia voluto nobilitare col ricordo classico la storia romanzata dei suoi connazionali\".\nTomba.\nIl sovrano fu sepolto nei pressi del suo palazzo a Verona, sotto la rampa di una scala. Fu il solo re longobardo ad essere sepolto nel luogo in cui esercitava il potere. La sua tomba fu violata dal duca veronese Giselperto, da cui sottrasse la \"spatha\" e gli \"ornamenta\".\nAlboino nelle arti.\nAlboino e Rosmunda furono usati come personaggi pi\u00f9 volte nella letteratura italiana: in una tragedia di Giovanni Rucellai (\"Rosmunda\" 1516), in una tragedia di Vittorio Alfieri (\"Rosmunda\", 1783), in una commedia di Sem Benelli del 1911 (anch'essa dal titolo \"Rosmunda\") e in una parodia giovanile di Achille Campanile, che fece entrare nel linguaggio corrente la frase: \"Bevi Rosmunda, nel teschio tondo di tuo pap\u00e0 re Cunimondo!\", ripresa pi\u00f9 volte da canzoni e parodie.\nPercorso contrario ebbero gli scritti su \"Bertoldo, Bertoldino e Cacasenno\" di Giulio Cesare Croce, che nel XVI secolo ambient\u00f2 le sue narrazioni alla corte di re Alboino a Verona, riprendendo scritti e canzoni popolari che ambientavano la vicenda tanto a Pavia quanto a Verona. Molte delle vicende del personaggio daranno spunto alla realizzazione di tre film che s'ispirano alla avventure scritte da Croce: il film del 1936, al secondo del 1954 e all'ultimo pi\u00f9 conosciuto del 1984, diretto da Mario Monicelli e in cui Alboino \u00e8 interpretato da Lello Arena.\nL'episodio della congiura ispir\u00f2 anche almeno un film, diretto nel 1961 da Carlo Campogalliani: \"Rosmunda e Alboino\"."}
{"id": "105527", "revid": "838137", "url": "https://it.wikipedia.org/wiki?curid=105527", "title": "638 a.C.", "text": ""}
{"id": "105529", "revid": "838137", "url": "https://it.wikipedia.org/wiki?curid=105529", "title": "641 a.C.", "text": ""}
{"id": "105533", "revid": "838137", "url": "https://it.wikipedia.org/wiki?curid=105533", "title": "645 a.C.", "text": ""}
{"id": "105534", "revid": "767487", "url": "https://it.wikipedia.org/wiki?curid=105534", "title": "646 a.C.", "text": ""}
{"id": "105537", "revid": "767487", "url": "https://it.wikipedia.org/wiki?curid=105537", "title": "649 a.C.", "text": ""}
{"id": "105538", "revid": "1501558", "url": "https://it.wikipedia.org/wiki?curid=105538", "title": "650 a.C.", "text": ""}
{"id": "105549", "revid": "1008732", "url": "https://it.wikipedia.org/wiki?curid=105549", "title": "660 a.C.", "text": ""}
{"id": "105553", "revid": "15756", "url": "https://it.wikipedia.org/wiki?curid=105553", "title": "XXVII millennio a.C.", "text": ""}
{"id": "105557", "revid": "767487", "url": "https://it.wikipedia.org/wiki?curid=105557", "title": "667 a.C.", "text": ""}
{"id": "105558", "revid": "87786441", "url": "https://it.wikipedia.org/wiki?curid=105558", "title": "668 a.C.", "text": ""}
{"id": "105561", "revid": "767487", "url": "https://it.wikipedia.org/wiki?curid=105561", "title": "671 a.C.", "text": ""}
{"id": "105562", "revid": "838137", "url": "https://it.wikipedia.org/wiki?curid=105562", "title": "672 a.C.", "text": ""}
{"id": "105563", "revid": "838137", "url": "https://it.wikipedia.org/wiki?curid=105563", "title": "673 a.C.", "text": ""}
{"id": "105564", "revid": "838137", "url": "https://it.wikipedia.org/wiki?curid=105564", "title": "674 a.C.", "text": ""}
{"id": "105565", "revid": "838137", "url": "https://it.wikipedia.org/wiki?curid=105565", "title": "675 a.C.", "text": ""}
{"id": "105570", "revid": "838137", "url": "https://it.wikipedia.org/wiki?curid=105570", "title": "680 a.C.", "text": "Eventi.\nProbabile fondazione di Akragas Jonicum, che alcuni studiosi identificano con Naro"}
{"id": "105579", "revid": "767487", "url": "https://it.wikipedia.org/wiki?curid=105579", "title": "689 a.C.", "text": ""}
{"id": "105591", "revid": "106908", "url": "https://it.wikipedia.org/wiki?curid=105591", "title": "R\u00e9amur", "text": ""}
{"id": "105595", "revid": "228587", "url": "https://it.wikipedia.org/wiki?curid=105595", "title": "701 a.C.", "text": ""}
{"id": "105596", "revid": "767487", "url": "https://it.wikipedia.org/wiki?curid=105596", "title": "702 a.C.", "text": ""}
{"id": "105598", "revid": "767487", "url": "https://it.wikipedia.org/wiki?curid=105598", "title": "704 a.C.", "text": ""}
{"id": "105599", "revid": "767487", "url": "https://it.wikipedia.org/wiki?curid=105599", "title": "705 a.C.", "text": ""}
{"id": "105601", "revid": "451364", "url": "https://it.wikipedia.org/wiki?curid=105601", "title": "708 a.C.", "text": ""}
{"id": "105603", "revid": "767487", "url": "https://it.wikipedia.org/wiki?curid=105603", "title": "710 a.C.", "text": ""}
{"id": "105608", "revid": "838137", "url": "https://it.wikipedia.org/wiki?curid=105608", "title": "715 a.C.", "text": ""}
{"id": "105610", "revid": "298055", "url": "https://it.wikipedia.org/wiki?curid=105610", "title": "717 a.C.", "text": ""}
{"id": "105611", "revid": "125163112", "url": "https://it.wikipedia.org/wiki?curid=105611", "title": "Ausa (torrente)", "text": "Il torrente Ausa (\"\u00cbu\u1e61a\" in romagnolo) nasce alle pendici del monte Titano, dov'\u00e8 conosciuto come Fosso della Flocca nei pressi di C\u00e0 Melone nel castello di Borgo Maggiore, e si sviluppa per una lunghezza di 17,2\u00a0km.\nPercorso.\nIl corso dell'Ausa coinvolge nella Provincia di Rimini i comuni di Coriano e Rimini, mentre nella Repubblica di San Marino coinvolge i castelli di Serravalle, Domagnano e Borgo Maggiore.\nIn origine l'Ausa tagliava in due la citt\u00e0 di Rimini, passando a fianco delle mura del centro storico. Tra il 1967 e il 1972, per motivi di comodit\u00e0, il suo tratto terminale fu deviato tramite un canale in cemento, facendolo confluire nel fiume Marecchia. Dalle fotografie aeree si pu\u00f2 facilmente intuire l'originario percorso del torrente, grazie alla vegetazione cresciuta sulle sue sponde ancora presente. Il punto d'interruzione e deviazione dell'Ausa si trova a circa 500\u00a0m a sud del casello autostradale dell'Autostrada Adriatica \"Rimini sud\", mentre il suo ingresso nel Marecchia avviene circa 2\u00a0km prima della foce di quest'ultimo, in corrispondenza del parco XXV aprile, proprio nel punto in cui anche il Marecchia \u00e8 stato deviato dalla sua posizione originaria. Oggi l'ex letto del torrente \u00e8 diventato un percorso ciclo-pedonale, i ponti fungono da sottopassi e la scia di vegetazione che attraversa la citt\u00e0 \u00e8 un lungo parco che assume nomi diversi nei vari tratti. Laddove l'Ausa sfociava nel mar Adriatico, l'estuario \u00e8 ancora presente, ma \u00e8 stato tombinato e trasformato in uno scarico a mare di acque meteoriche dell'impianto fognario.\nRegime.\nL'Ausa \u00e8 un corso d'acqua a spiccate caratteristiche torrentizie , fungendo, per il tratto che attraversa San Marino, come una vera e propria fognatura a cielo aperto. Il massimo inquinamento lo si riscontra nelle zone pi\u00f9 a monte (SS 72), in quanto l'acqua fluita \u00e8 principalmente rappresentata dalla sommatoria degli scarichi riversati nel corpo idrico. Pi\u00f9 a valle, la situazione, pur restando critica, migliora per gli apporti di scarichi meno inquinanti.\nSi ritiene che il torrente Ausa debba essere tenuto sotto particolare osservazione durante le normali uscite di vigilanza, soprattutto nei punti di pi\u00f9 facile accesso come il ponte sulla via Marecchiese e il ponticello in prossimit\u00e0 della confluenza nel Marecchia, all'interno del parco XXV aprile; questo tratto, canalizzato e cementificato, ha infatti perso qualsiasi capacit\u00e0 di autodepurazione ed \u00e8 un potenziale veicolo d'inquinamento."}
{"id": "105615", "revid": "201167", "url": "https://it.wikipedia.org/wiki?curid=105615", "title": "721 a.C.", "text": ""}
{"id": "105616", "revid": "767487", "url": "https://it.wikipedia.org/wiki?curid=105616", "title": "722 a.C.", "text": ""}
{"id": "105617", "revid": "287204", "url": "https://it.wikipedia.org/wiki?curid=105617", "title": "XXIX millennio a.C.", "text": ""}
{"id": "105623", "revid": "767487", "url": "https://it.wikipedia.org/wiki?curid=105623", "title": "728 a.C.", "text": ""}
{"id": "105624", "revid": "307923", "url": "https://it.wikipedia.org/wiki?curid=105624", "title": "729 a.C.", "text": ""}
{"id": "105625", "revid": "838137", "url": "https://it.wikipedia.org/wiki?curid=105625", "title": "730 a.C.", "text": ""}
{"id": "105629", "revid": "287204", "url": "https://it.wikipedia.org/wiki?curid=105629", "title": "734 a.C.", "text": ""}
{"id": "105630", "revid": "87764519", "url": "https://it.wikipedia.org/wiki?curid=105630", "title": "735 a.C.", "text": ""}
{"id": "105631", "revid": "767487", "url": "https://it.wikipedia.org/wiki?curid=105631", "title": "736 a.C.", "text": ""}
{"id": "105635", "revid": "37401", "url": "https://it.wikipedia.org/wiki?curid=105635", "title": "740 a.C.", "text": ""}
{"id": "105639", "revid": "125638710", "url": "https://it.wikipedia.org/wiki?curid=105639", "title": "743 a.C.", "text": ""}
{"id": "105641", "revid": "838137", "url": "https://it.wikipedia.org/wiki?curid=105641", "title": "745 a.C.", "text": ""}
{"id": "105644", "revid": "767487", "url": "https://it.wikipedia.org/wiki?curid=105644", "title": "748 a.C.", "text": ""}
{"id": "105646", "revid": "101468666", "url": "https://it.wikipedia.org/wiki?curid=105646", "title": "750 a.C.", "text": "Eventi.\nTermina l'et\u00e0 del bronzo."}
{"id": "105649", "revid": "838137", "url": "https://it.wikipedia.org/wiki?curid=105649", "title": "754 a.C.", "text": ""}
{"id": "105656", "revid": "767487", "url": "https://it.wikipedia.org/wiki?curid=105656", "title": "761 a.C.", "text": ""}
{"id": "105658", "revid": "174925", "url": "https://it.wikipedia.org/wiki?curid=105658", "title": "763 a.C.", "text": ""}
{"id": "105666", "revid": "838137", "url": "https://it.wikipedia.org/wiki?curid=105666", "title": "771 a.C.", "text": ""}
{"id": "105670", "revid": "200568", "url": "https://it.wikipedia.org/wiki?curid=105670", "title": "775 a.C.", "text": ""}
{"id": "105671", "revid": "838137", "url": "https://it.wikipedia.org/wiki?curid=105671", "title": "776 a.C.", "text": ""}
{"id": "105674", "revid": "767487", "url": "https://it.wikipedia.org/wiki?curid=105674", "title": "780 a.C.", "text": ""}
{"id": "105677", "revid": "838137", "url": "https://it.wikipedia.org/wiki?curid=105677", "title": "783 a.C.", "text": ""}
{"id": "105690", "revid": "201167", "url": "https://it.wikipedia.org/wiki?curid=105690", "title": "XXX millennio a.C.", "text": ""}
{"id": "105696", "revid": "7", "url": "https://it.wikipedia.org/wiki?curid=105696", "title": "Strada ferrata", "text": ""}
{"id": "105697", "revid": "322321", "url": "https://it.wikipedia.org/wiki?curid=105697", "title": "Orietta Berti", "text": "Soprannominata da Silvio Gigli la \"Capinera d'Emilia\" (ma pi\u00f9 conosciuta come \"l'Usignolo di Cavriago\"), nel corso della sua quasi sessantennale carriera ha venduto oltre sedici milioni di dischi, ottenendo di conseguenza cinque dischi d'oro, sette di platino e due d'argento. I suoi dischi sono stati pubblicati anche in diversi paesi del mondo, tra cui Austria, Spagna, Portogallo, Svizzera, Francia, Grecia, Turchia, Yugoslavia, Paesi Bassi, Regno Unito, Stati Uniti, Brasile, Argentina, Messico, Per\u00f9, Uruguay e Giappone. \u00c8 stata una delle protagoniste della musica italiana negli anni sessanta e settanta, assieme a Ornella Vanoni, Patty Pravo (la \"Civetta di Venezia\"), Mia Martini, Mina (la \"Tigre di Cremona\"), Iva Zanicchi (l\"'Aquila di Ligonchio\") e Milva (la \"Pantera di Goro\"), ma negli anni duemilaventi \u00e8 tornata al successo delle origini grazie alla collaborazione con Fedez e Achille Lauro.\nBiografia.\nGli inizi.\nOrietta comincia a cantare giovanissima, spronata dal padre, grande appassionato di musica lirica. Studia musica e canto lirico.\nNel 1961 partecipa alla sua prima manifestazione canora ufficiale, il concorso \"Voci Nuove Disco d'Oro\" a Reggio Emilia, con la canzone \"Il cielo in una stanza\" di Gino Paoli, qualificandosi per la finale che si tiene il 15 aprile al \"Tarantola Club\": arriva sesta, dietro, tra gli altri, a Paola Neri (prima) e Iva Zanicchi (seconda), mentre dietro di lei si posiziona Gianni Morandi (nono). In questo concorso al Teatro municipale Romolo Valli, conosce Giorgio Calabrese, all'epoca direttore artistico della Karim, che le propone un contratto discografico: inizia quindi l'attivit\u00e0 discografica nel 1962, incidendo i suoi primi due 45 giri che per\u00f2 non vengono effettivamente distribuiti.\nFirma poi nel 1964 un contratto per la Polydor, incidendo \"Perdendoti\" (cover del brano \"Losing you\" di Brenda Lee) ed il suo primo album, \"Orietta Berti canta Suor Sorriso\", un LP con le canzoni di Suor Sorriso, tra le quali si fa notare \"Dominique\", che ottiene anche alcuni passaggi televisivi.\nIl successo.\nLa cantante s'impone all'attenzione del pubblico e il successo arriva l'anno dopo con \"Tu sei quello\" (ancora oggi unico numero 1 raggiunto oltre a \"Mille\", nonch\u00e9 unico da solista della cantante), che vince Un disco per l'estate 1965 e la Mostra Internazionale di Musica Leggera; a fine anno vince il Festival delle Rose 1965 con la canzone \"Voglio dirti grazie\". Nel 1966 partecipa per la prima volta al Festival di Sanremo con \"Io ti dar\u00f2 di pi\u00f9\", scritta da Alberto Testa e Memo Remigi. Tutti questi brani confluiranno nel suo secondo album \"Quando la prima stella\".\nNello stesso anno vince il Festival di Lugano con \"Ritorna con il sole\", e viene pubblicato il suo secondo album. Torna a Sanremo nel 1967 con \"Io, tu e le rose\", canzone che, pur se tristemente ricordata per essere stata citata da Luigi Tenco nel suo biglietto d'addio, \u00e8 un altro dei suoi grandi successi.\nRegistra il suo terzo album \"Orietta Berti\" a Parigi, con l'orchestra di Sauro Sili ed il contributo del famoso gruppo vocale Swingle Singers, e partecipa al Festival delle Rose 1967 con \"Io potrei\", scritta da Federico Monti Arduini.\nCon \"Non illuderti mai\" si classifica al secondo posto a Un disco per l'estate 1968; in autunno pubblica il suo quarto album \"Dolcemente\", e partecipa a Canzonissima con \"Se m'innamoro di un ragazzo come te\", scritta da Tot\u00f2 Savio. Sempre nel 1968 partecipa al Festival di Sanremo con \"Tu che non sorridi mai\" non arrivando alla finale.\nNel 1969 partecipa ancora al Festival di Sanremo con \"Quando l'amore diventa poesia\", di Mogol e Soffici, ma il maggior successo discografico \u00e8 \"L'altalena\", terza classificata a Un disco per l'estate.\nGli anni settanta.\nIl nuovo decennio si apre con una serie di successi: \"Fin che la barca va\" del 1970, forse la sua canzone pi\u00f9 conosciuta (classificatasi terza a Un disco per l'estate 1970), \"Tipitipit\u00ec\" (dello stesso anno, finalista a Sanremo), \"Una bambola blu\" (finalista a \"Canzonissima\") e \"Via dei Ciclamini\" del 1971 (canzone apparentemente spensierata ma che, nel testo, affronta il tema della prostituzione); tutte entrano nei primi posti della hit-parade.\nNel 1970 la Rai le riserva uno speciale in quattro puntate incentrato sulla sua carriera e sulla sua vita, intitolato \"La cugina Orietta\" e pubblica l'album \"Tipitipit\u00ec\"; altri successi del 1971 sono \"L'ora giusta\", canzone presentata al Sanremo da Edda Ollari e Lorenza Visconti (il disco della Berti supera di gran lunga le vendite delle due interpreti sanremesi) e \"Ritorna amore\", proposta alla Mostra Internazionale di Venezia. Nel 1971 pubblica anche un sesto album, \"Orietta\".\nNel 1972 incide \"La vedova bianca\", una delle sue canzoni pi\u00f9 intense, che su una musica acustica affronta il tema dell'emigrazione e della solitudine a cui erano condannate le donne rimaste in patria; dello stesso anno \u00e8 \"Per scommessa\", canzone il cui testo, in epoca di femminismo, affronta il tema della donna oggetto.\nDal 1972 al 1974 ha inciso tre album di successo dedicati al repertorio folk: \"Pi\u00f9 italiane di me\", \"Cantatele con me\" e \"Cos\u00ec come le canto\".\nNel 1974 torna al Festival di Sanremo con \"Occhi rossi\" che si classifica al terzo posto.\nNel 1975 incide il suo primo album di cover, \"Eppure...Ti amo\", e nel 1976 un album costituito da musiche popolari della tradizione gitana e zingara, rielaborate da Mario Battaini e Vanni Moretto, con testi scritti da Luciano Beretta che descrivono la vita nomade: si tratta di \"Zingari...\", in cui vi \u00e8 anche la canzone \"Omar\", dedicata al suo primogenito, presentata al Festival di Sanremo 1976.\nDi quest'album \u00e8 anche da ricordare la struggente \"Mamma di un angelo\", canzone che racconta il dramma di una donna che non riesce a portare a termine la propria gravidanza.\nNella sua carriera, anche un salto nel cinema, accanto a mostri sacri come Ugo Tognazzi (\"I nuovi mostri\", nell'episodio \"L'Uccellino della Val Padana\", per la regia di Ettore Scola, nel 1977) e di Paolo Villaggio (\"Quando c'era lui... caro lei!\" nel 1978).\nNel 1979 incide ben due LP, \"Pastelli\", un album con sonorit\u00e0 influenzate dal dilagante fenomeno della disco music, e \"Barbapap\u00e0\", dedicato alla serie animata giapponese omonima inciso in coppia con Claudio Lippi pubblicando anche il relativo singolo \"Ecco arrivare i Barbapap\u00e0\", il primo di una serie dedicata ai pi\u00f9 piccoli.\nLa svolta negli anni ottanta.\nNel 1980 incide il brano per bambini \"La balena\", sigla di \"Domenica In\". Sempre dedicata ai bambini \u00e8 la canzone \"La barca non va pi\u00f9\", presentata da Orietta al Festival di Sanremo 1981, un ironico contrappunto a \"Fin che la barca va\" scritto da Bruno Lauzi, che ottenne un certo riscontro di vendite.\nPartecipa al Festival di Sanremo 1982 con la canzone \"America in\", ma con scarso esito.\nNel 1983 Orietta incide una nuova sigla per \"Domenica In\", intitolata \"Tagliatelle\". Da qui fino alla fine degli anni 80, Orietta incider\u00e0 solo dischi con canzoni esclusivamente d'amore e chiude, dunque il periodo delle canzoni popolari.\nNel 1984 la sua carriera artistica ha una svolta con l'album \"Le mie nuove canzoni\", con il quale inizia a prodursi da sola. Da quel momento, comincia la collaborazione con Umberto Balsamo e Cristiano Malgioglio, che firmeranno per lei numerose canzoni. Con Umberto Balsamo nasceranno altri due 33 giri: nel 1986 \"Futuro\" e nel 1989 \"Io come donna\".\nNel 1984 partecipa al programma su Canale 5 Premiatissima con sei canzoni: \"Pensami\" di Julio Iglesias, \"La notte \u00e8 fatta per amare\" di Neil Sedaka, \"Come prima\" di Tony Dallara, \"Io che amo solo te\" di Sergio Endrigo, \"Se stasera sono qui\" di Luigi Tenco e \"Nessuno al mondo\" di Peppino di Capri e si classifica al terzo posto con \"Io che amo solo te\".\nNel 1986 ottiene un buon successo di pubblico e di critica al Festival di Sanremo con il brano \"Futuro\", scritto da Balsamo.\nNel 1986 partecipa a una nuova edizione di Premiatissima con la canzone \"Senza Te\" e si classifica al quarto posto.\nNel 1989 Orietta presenta alle selezioni del Festival di Sanremo una canzone scritta da Mino Reitano e Umberto Balsamo dal titolo \"Tarantelle\", scartata perch\u00e9 il testo viene giudicato troppo accusatorio nei confronti della classe politica.\nNello stesso anno partecipa alla trasmissione \"C'era una volta il festival\" con la canzone \"Io tu e le rose\" e si classifica al quinto posto e a \"Una rotonda sul mare\" con \"Tu sei quello\" e \"Non illuderti mai\", ma non accede alla finale.\nGli anni novanta: le numerose partecipazioni televisive.\nNel 1990 partecipa di nuovo a \"C'era una volta il festival\" con \"Io ti dar\u00f2 di pi\u00f9\" e risulta sesta nella classifica generale, ma arriva prima tra tutte le cantanti in gara.\nNello stesso anno partecipa di nuovo a \"Una rotonda sul mare\" con le canzoni: \"Fin che la barca va\" e \"Quando l'amore diventa poesia\".\nAl Festival di Sanremo torner\u00e0 nel 1992 con la canzone \"Rumba di tango\", presentata in coppia con il comico/autore Giorgio Faletti ed inclusa nell'album \"Da un'eternit\u00e0\". Nello stesso anno, sempre insieme a Faletti, \u00e8 ospite fissa del variet\u00e0 televisivo \"Acqua calda\", su Rai Due.\nNel 1993 passa a Italia 1, dove conduce con le ragazze di \"Non \u00e8 la RAI\" la trasmissione preserale intitolata \"Rock 'n' Roll\".\nNel 1995 Orietta Berti festeggia trent'anni di carriera con la presenza fissa in qualit\u00e0 di ospite nella trasmissione televisiva \"Domenica in\" 1995/96.\nNel 1997 \u00e8 tra i protagonisti di \"Anima mia\" con Fabio Fazio e Claudio Baglioni: proprio ad \"Anima mia\" duetta con Baglioni interpretando la canzone di Umberto Bindi \"Il nostro concerto\".\nSempre nel 1997 inizia la collaborazione con \"Quelli che il calcio\" (prima su Rai Tre poi su Rai Due) che proseguir\u00e0 sino alla stagione 2001; qui Orietta \u00e8 nelle vesti di un'inviata molto speciale, non solo sui campi di calcio, ma anche in giro per il globo terrestre.\nNel 1997 \u00e8 insieme a Fabio Fazio la conduttrice di \"Sanremo Giovani 1997\", in prima serata su Rai Uno, dove terr\u00e0 a battesimo tante nuove leve della musica leggera italiana. Per la stessa rete due anni dopo \u00e8 invece la padrona di casa, insieme a Teo Teocoli e Fabio Fazio, di \"Sanremo Notte\", dopofestival del \"49\u00ba Festival della Canzone Italiana di Sanremo\".\nNel 2000 vengono pubblicati due album che racchiudono alcuni dei suoi successi pi\u00f9 famosi, con il titolo \"Il meglio di... Orietta Berti\".\nIl nuovo secolo.\nNel 2001 partecipa alla trasmissione \"La notte vola\", gara musicale tra i brani pi\u00f9 famosi degli anni ottanta, nella quale presenta il suo successo del 1986 \"Futuro\" ed arriva in semifinale.\nTra le tourn\u00e9e in tutto il mondo (Stati Uniti, Australia, Canada, ecc.) e le tourn\u00e9e in Italia, viene richiesta da Maurizio Costanzo per partecipare in qualit\u00e0 di ospite fissa all'edizione 2001-2002 della trasmissione televisiva \"Buona Domenica\" su Canale 5. La collaborazione con Maurizio Costanzo, all'interno del cast fisso di \"Buona Domenica\", prosegue di anno in anno fino alla stagione televisiva 2005-2006; durante quest'esperienza, Orietta ha la possibilit\u00e0 di interpretare brani di successo sia italiani che stranieri. \u00c8 proprio da questa esperienza televisiva che Orietta trae ispirazione per produrre un nuovo CD, nel 2003, dal titolo \"Emozione d'autore\" (masterizzato alla Capitol Records a Hollywood).\nNel 2006 esce \"Exitos latinos\", disco in lingua spagnola formato da quattordici grandi successi sudamericani che Orietta incide con l'orchestra diretta dal maestro Demo Morselli. Il disco, oltre a celebrare i 40 anni di carriera di Orietta, si ispira alle sonorit\u00e0 che hanno caratterizzato le produzioni discografiche passate. Nel settembre dello stesso anno torna in Rai partecipando come concorrente alla terza edizione di \"Ballando con le stelle\", talent show condotto da Milly Carlucci.\nNel 2008, insieme al maestro Sandro Comini e alla sua orchestra, d\u00e0 vita ad un nuovo lavoro discografico: \"Swing - Un omaggio alla mia maniera\"; sempre nello stesso anno viene messo in vendita un cofanetto con \u00a0cinque CD ed un libretto intitolato \"Gli anni della Polydor - 1963/1978\" che, come recita il sottotitolo, contiene \"successi, inediti e rarit\u00e0\"; viene dunque ristampata in digitale la quasi totalit\u00e0 del repertorio della Berti.\nAnni 2010.\nL'11 ottobre 2010 riceve il Premio Speciale Mia Martini alla carriera per i suoi 45 anni di attivit\u00e0; in occasione di quest'evento pubblica la tripla raccolta \"Nonostante tutto...45 anni di musica\".\nNel 2015 incide il brano \"Dietro un grande amore\" firmato Paolo Limiti e Giovanna Nocetti, che diventa il titolo del tour organizzato per celebrare i suoi cinquanta anni di carriera. In una delle tappe del tour (al Gran Teatro La Versiliana, a Pietrasanta) partecipa l'autrice del brano Giovanna Nocetti e la cantante Caterina Ferri.\nTra il 2016 e il 2019 e nel 2021 \u00e8 ospite fissa a Che tempo che fa, condotto da Fabio Fazio. Nel 2018, invece, partecipa a \"Celebrity MasterChef\" e si classifica seconda, dietro la cantante Anna Tatangelo.\nDall'8 al 29 giugno 2018 e dal 12 gennaio al 2 marzo 2019 \u00e8 giurata e coach nelle prime due edizioni del programma \"Ora o mai pi\u00f9\" su Rai 1, condotto da Amadeus.\nNell'autunno del 2019 prende parte come ospite fissa a \"Domenica in\" su Rai 1.\nAnni 2020.\nA gennaio 2020 \u00e8 una dei concorrenti de \"Il cantante mascherato\", condotto da Milly Carlucci, mentre nell'autunno dello stesso anno \u00e8 concorrente di \"Name That Tune - indovina la canzone\", in onda su TV8 e condotto da Enrico Papi, partecipando a tutte le puntate. Torner\u00e0 in gara nella seconda edizione, dal 6 aprile 2021, partecipando per quattro puntate, essendo poi eliminata.\nNel settembre 2020 pubblica l'autobiografia \"Tra bandiere rosse e acquasantiere\" edita da Rizzoli Libri.\nIl 17 dicembre 2020 \u00e8 stata confermata la sua partecipazione al \"Festival di Sanremo 2021\", dopo ben 29 anni dall'ultima, con il brano \"Quando ti sei innamorato\" (che al termine della kermesse si classificher\u00e0 al nono posto). Al termine della kermesse, si apre per Orietta una stagione di rinnovata popolarit\u00e0, soprattutto presso i pi\u00f9 giovani.\nIl 5 marzo 2021 esce il nuovo album, composto solo da brani inediti, \"La mia vita \u00e8 un film.\"\nNel maggio 2021 esce l'inedito \"Todo Cambia\" in duetto con Cristiano Malgioglio.\nIl 18 maggio 2021 pubblica in digitale una cover del brano \"Lupin\", celebre sigla del cartone animato giapponese \"Le nuove avventure di Lupin III\", incisa originariamente nel 1982 dall'Orchestra Castellina-Pasi.\nL'11 giugno 2021 viene pubblicato il singolo \"Mille\", cantato con Fedez e Achille Lauro, che si riveler\u00e0 essere uno dei tormentoni dell\u2019estate: grazie a questa collaborazione, infatti, Orietta torna in cima alle classifiche FIMI e vince il premio omonimo ai Power Hits Estate; il 14, 15 e 16 giugno esce al cinema il film \"Extraliscio - Punk da balera\", film degli Extraliscio prodotto da Elisabetta Sgarbi con una partecipazione straordinaria di Orietta; inoltre, il 18 giugno esce su Disney+ il film d\u2019animazione \"Luca\", nel quale ella doppia il ruolo di \"Concetta Aragosta.\" A settembre 2021, \u00e8 vittima dello scherzo in diretta del programma TV di Canale 5 \"Scherzi a parte\". Nello stesso anno, \u00e8 una degli ospiti fissi del programma TV \"Che tempo che fa\", in onda su Rai 3 ed \u00e8 una delle coach di \"The Voice Senior\", assieme a Clementino, Gigi D\u2019Alessio e Loredana Bert\u00e8, questa volta sulla prima rete ammiraglia. A dicembre 2021 esce il singolo \"Luna piena\", prodotto da Hell Raton e Machete Empire Records. Per l'edizione del Festival di Sanremo 2022 viene invitata come ospite assieme a Fabio Rovazzi cantando per quattro serata dalla Costa Toscana mentre per la finale sono sul palco interpretando \"Che cosa c\u2019\u00e8, Parole parole e Luna piena\"; ha fatto chiaccherare per la particolarit\u00e0 degli abiti indossati durante le esibizioni disegnati da Rochart, impresa dello stilista ferrarese Francesco Battaglia.\nVita privata.\n\u00c8 sposata dal 14 marzo 1967 con Osvaldo Paterlini (1943); la coppia ha due figli: Omar (1975) e Otis (1980).\nTelevisione.\nOrietta Berti ha inoltre partecipato a due serie di \"sketch\" della rubrica pubblicitaria televisiva \"Carosello\": nel 1970 per l'olio Liquigas della Esso e nel 1973 con Lelio Luttazzi per Pronto Johnson Vax e la cera per pavimenti Gloc\u00f2, della Johnson &amp; Son Italiana."}
{"id": "105712", "revid": "100754483", "url": "https://it.wikipedia.org/wiki?curid=105712", "title": "814 a.C.", "text": ""}
{"id": "105718", "revid": "767487", "url": "https://it.wikipedia.org/wiki?curid=105718", "title": "819 a.C.", "text": ""}
{"id": "105752", "revid": "287204", "url": "https://it.wikipedia.org/wiki?curid=105752", "title": "853 a.C.", "text": ""}
{"id": "105774", "revid": "767487", "url": "https://it.wikipedia.org/wiki?curid=105774", "title": "873 a.C.", "text": ""}
{"id": "105776", "revid": "767487", "url": "https://it.wikipedia.org/wiki?curid=105776", "title": "875 a.C.", "text": ""}
{"id": "105783", "revid": "767487", "url": "https://it.wikipedia.org/wiki?curid=105783", "title": "882 a.C.", "text": ""}
{"id": "105801", "revid": "212348", "url": "https://it.wikipedia.org/wiki?curid=105801", "title": "900 a.C.", "text": ""}
{"id": "105803", "revid": "2184720", "url": "https://it.wikipedia.org/wiki?curid=105803", "title": "Marisa Sannia", "text": "Nota per alcuni successi di musica leggera negli anni sessanta, \u00e8 stata interprete di canzoni d'autore, attrice e ha poi iniziato una ricerca artistica che l'ha portata a diventare un'apprezzata cantautrice in lingua sarda. \u00c8 stata conosciuta anche con il soprannome \"la gazzella di Cagliari\".\nBiografia.\nAnni sessanta.\nMarisa Sannia inizi\u00f2 la sua carriera musicale nei primi anni sessanta, da voce femminile di un gruppo musicale cagliaritano, \"I Principi\"; seconda classificata in un concorso nazionale per voci nuove indetto dalla Fonit Cetra. Il concorso si svolse presso la sede Rai di Cagliari dove, accompagnata alla chitarra da Roberto Casti e Pasqualino Cao, present\u00f2 la canzone di Salvatore Adamo \"Perduto amor\": a giudicarla era presente il Maestro Bruno Canfora. Nel frattempo continuava regolarmente la sua attivit\u00e0 di giocatrice di basket, prima nella Karalis (da cui arriva alla Nazionale italiana che partecipa ai Campionati Europei Juniores del 1965, in Bulgaria), poi nel CUS Cagliari Pallacanestro, dove buona parte della Karalis era convogliata.\nDopo aver vinto il concorso nazionale Rai per voci nuove, ottenne un contratto discografico quadriennale dalla Fonit Cetra. Convocata dalla casa discografica a Roma, il suo talento venne notato dal giurato Sergio Endrigo, con cui stabil\u00ec uno speciale rapporto destinato a durare per tutto il resto della vita, e Luis Bacalov; i due compongono per lei il pezzo d'esordio discografico \"Tutto o niente\", promuovendo la sua partecipazione, nell'autunno del 1966, all'edizione di quell'anno di Canzonissima (titolo Scala reale). Prima della fine dell'anno, la Sannia lanci\u00f2 anche, nei modi adolescenziali di una Fran\u00e7oise Hardy o Gigliola Cinquetti, \"Dai\" di Canfora e Lina Wertm\u00fcller, registrata a Parigi nel novembre 1966 in una puntata del programma televisivo \"Chez Vous\" che venne poi trasmessa dalla Rai nel maggio dell'anno successivo, e un altro brano composto da Endrigo, \"Una cartolina\", canzone natalizia che si guadagn\u00f2 un buon numero di passaggi radiofonici e alla televisione (\"Veglia di Natale\", 24 dicembre 1966).\nLa rinuncia al Festival di Sanremo 1967, dove la Fonit Cetra avrebbe voluto farla partecipare in coppia con l'altro giovane su cui puntava in quel momento, Gianni Pettenati, non le impedisce di essere compresa fra gli interpreti dell'album \"14 canzoni di Sanremo '67\", dove propone \"C'\u00e9 chi spera\", il pezzo cantato nella manifestazione da Riki Maiocchi e Marianne Faithfull. Con la canzone \"Lo sappiamo noi due\" (parole di Sergio Bardotti, musica di Endrigo), che era stata proposta in uno special per la trasmissione televisiva \"Giovani\" (5 aprile 1967) e aveva fatto da titolo a un'altra musicale dedicata a Torino (3 luglio), la Sannia partecip\u00f2 anche a \"Canzonissima\", denominata quell'anno \"Partitissima\".\nImportante, nell'ascesa della cantante, risult\u00f2 anche l'affermazione conseguita, nell'estate dello stesso 1967, al Festivalbar, dove, con \"Sarai fiero di me\" si classific\u00f2 terza nel girone Giovani e vinse il premio della critica discografica. Proprio la notoriet\u00e0 ricevuta dalle gare canore come dalle trasmissioni televisive e radiofoniche, le consent\u00ec di recitare nel ruolo di protagonista, sempre nel 1967, in due musicarelli, entrambi comprendenti la canzone \"Sarai fiero di me\": \"I ragazzi di Bandiera Gialla\" e \"Stasera mi butto\", al fianco di Giancarlo Giannini.\nNel 1968 Marisa Sannia si classific\u00f2 seconda al Festival di Sanremo con \"Casa bianca\", composta da Don Backy e cantata in coppia con Ornella Vanoni, che vender\u00e0 oltre 500.000 copie, venendo inserita nella colonna sonora del film \"Alfredo Alfredo\" di Pietro Germi. Nell'estate di quell'anno rilancia \"Non \u00e8 questo l'addio\", gi\u00e0 incisa insieme a \"Sono innamorata (ma non tanto)\", proponendo anche \"Io ti sento\", brano composto da Armando Trovajoli per la colonna sonora del film di Dino Risi \"Straziami, ma di baci saziami\", e \"Colpo di vento\", sigla finale del programma televisivo \"Ciao mamma\". Divent\u00f2 nel contempo la testimone pubblicitaria, anche televisiva, di una nota azienda dolciaria dell'epoca, a cui rimase legata per qualche anno. Sempre nel 1968 la Sannia pubblic\u00f2 il suo primo 33 giri \"Marisa Sannia\", comprendente 10 brani. Non mancarono, prima e dopo il passaggio alla casa discografica CGD (1969), altri 45 giri di successo come \"Una donna sola\", \"Una lacrima\", \"La playa/E se qualcuno s'innamorer\u00e0 di me\".\nNumerose, fra la fine dei sessanta e i primi anni settanta, le partecipazioni della Sannia alle manifestazioni canore, come alle gi\u00e0 citate Canzonissima, fra il 1968 e il 1973, e Mostra Internazionale di Venezia (1968, 1969, 1971), Una Canzone per l'Europa a Lugano, nel 1969, Festival di Varadero a Cuba e Expo '70 a Osaka, entrambi nel 1970, Festival di Spalato, nel 1971, e nuovamente il Festival di Sanremo, nel 1970 e 1971, presentando in tali occasioni varie canzoni sopra nominate. Nel suo repertorio, di facile ascolto in molti dei suoi brani pi\u00f9 noti, la Sannia non manc\u00f2 comunque di sperimentare la canzone pop d'autore, talvolta anche a scapito del successo, cosa che la porter\u00e0 a incidere brani, oltre che di Endrigo, a cui dedic\u00f2 il suo secondo album (\"Marisa Sannia canta Sergio Endrigo e le sue canzoni\", 1970), e Bacalov, anche di Vecchioni, De Gregori, Lauzi, Minghi, de Moraes e De Angelis, fra gli altri.\nGrazie alla sua avvenenza, la Sannia ebbe modo di apparire in numerose riviste illustrate anche in veste di indossatrice, fotomodella e, pi\u00f9 raramente, interprete di fotoromanzi (l'ultima apparizione in questa veste, sul mensile \"Sogno Oscar\", n. 304, risale al 1973). Nel frattempo, si spos\u00f2 mediante rito civile a Cagliari, nel settembre 1969. Marisa Sannia era atea ma preferiva definirsi non credente: afferm\u00f2, infatti, di non essere credente o interessata a questioni come l\u2019esistenza di Dio o l\u2019immortalit\u00e0 dell\u2019anima: \"Ognuno vive come crede, segue la religione che gli piace\". \"Io sono fatta cos\u00ec e chi mi vuol bene deve accettarmi come sono\". E ancora: \"Ho paura della morte perch\u00e9 mi dispiace che tutto finisca per sempre, ma la favola dell'inferno e del paradiso mi fa sorridere\" [Intervista al settimanale \"Gente\" 1973].\nAnni settanta.\nNei primi anni settanta, percependo il graduale esaurimento della sua stagione canora pi\u00f9 fortunata, la Sannia si dedic\u00f2 anche al teatro, partecipando a due \"musical\" (\"opere-folk\", vennero chiamate dal loro ideatore, Tony Cucchiara, conosciuto dalla cantante ai tempi di Settevoci) di notevole successo, \"Caino e Abele\", 1973, trasmesso dalla Rai nell'aprile 1974, e \"Storie di periferia\", 1975. Dal punto di vista discografico, \u00e8 il momento dell'interesse per il tema infantile, da cui scaturisce sia la partecipazione, di nuovo sotto l'ala protettrice di Sergio Endrigo, all'album \"L'Arca\" (1973), una raccolta di canzoni di Vin\u00edcius de Moraes, di cui interpreta i brani \"Il gatto\" e \"Il pinguino\", sia un 33 giri, sempre del 1973, di canzoni tratte dai film di Walt Disney, intitolato \"Marisa nel Paese delle Meraviglie\". Teatro e infanzia compensano, in questi anni, l'insofferenza crescente della cantante per l'industria della canzone.\nNel 1976 la Sannia pubblic\u00f2 la sua prima raccolta come cantautrice. Nel dicembre 1976, a Cagliari nasce una figlia: \u00e8 l'occasione propizia che convince la Sannia a rinunciare alla ribalta, fatta eccezione per una trasmissione di Radio Sardegna di cui \u00e8 la co-conduttrice (\"Ore 11.30\", con Paolo Pillonca, 1977).\nAnni ottanta.\nAll'inizio degli anni ottanta, la ritroviamo recitare in un ruolo minore nello sceneggiato televisivo \"George Sand\", accanto a Giorgio Albertazzi, Anna Proclemer e Paola Borboni, e fra i danzatori del film di Pupi Avati \"Aiutami a sognare\". Il 1984 \u00e8 l'anno del poco soddisfacente ritorno a Sanremo con \"Amore amore\", che le permise comunque di partecipare a qualche rievocazione televisiva della musica del passato, a cui, per\u00f2, segu\u00ec un lungo periodo di lontananza dalle scene.\nAnni novanta.\nNel 1993 il ritorno pubblico alla musica con un disco in lingua sarda nel quale music\u00f2 i versi di Antioco Casula, alias \"Montanaru\", poeta sardo attivo nella prima met\u00e0 del Novecento, dal titolo \"Sa oghe de su entu e de su mare\", con il quale consegu\u00ec il \"Premio Silanus\" 1994. Di l\u00ec a poco, anche il ritorno al teatro (1994-95) con Albertazzi nella ripresa del fortunato \"Memorie di Adriano - Ritratto di una voce\", regia di Maurizio Scaparro, avvicendando un'altra cantante sarda, Maria Carta, presente nelle prime edizioni dello spettacolo.\nNel 1997 incise il nuovo disco \"Melagran\u00e0da\", in collaborazione con lo scrittore bilingue Francesco Masala, in una raccolta tratta dall'opera \"Poesias in duas limbas\". Il brano \"Bellita bellita\", da lei composto, venne inserito nella colonna sonora del film di Piero Livi \"Sos laribiancos/I dimenticati\" (1999). Nel 2002 partecip\u00f2 a \"Canzoni per te\", concerto organizzato dal \"Premio Tenco\", e al relativo disco in tributo a Sergio Endrigo, interpretando \"Mani bucate\".\nDopo il Duemila.\nNel 2001 esce la raccolta su cd \"Canzoni per te - dedicato a Sergio Endrigo\" in cui tra gli altri Marisa Sannia interpreta la canzone \"Mani bucate\", canzone pubblicata su 45 giri nel 1965. Marisa Sannia, infatti, partecip\u00f2 alla Rassegna del Club Tenco nel 2001 (registrazione del 26.10.2001).\nNel 2003 usc\u00ec la terza raccolta in lingua sarda, \"Nanas e janas\", con parole e musiche inedite scritte dalla stessa Sannia. Questa nuova ricerca poetica e musicale \u00e8 riassunta nel \"recital\" \"Canzoni tra due lingue sul cammino della poesia\", presentato in importanti rassegne italiane ed estere come \"La Notte dei Poeti\" all'anfiteatro romano di Nora, al Festival di Taormina e nell'ambito della rassegna \"Roma incontra il mondo\". Nel gennaio 2006 prese parte al concerto in ricordo dell'appena defunto Sergio Endrigo, intitolato \"Ciao Poeta\" e raccolto in un apposito cd/DVD, interpretando \"La rosa bianca\" e \"Come stasera mai\".\nNel 2007 Marisa Sannia partecip\u00f2 al Festival \"Mille e un Nuraghe\", IV edizione, a Perfugas, dove propose poesie di Antioco Casula e Francesco Masala, una prosa lirica di Giulio Angioni (\"Il mare\") e in anteprima alcuni brani del suo ultimo lavoro discografico che verr\u00e0 pubblicato postumo. Durante il concerto venne accompagnata al piano e alla chitarra dall'arrangiatore Marco Piras.\nL'ultimo suo lavoro, pubblicato postumo e distribuito dalla Felmay nel novembre 2008 (con un'anteprima al \"Premio Tenco\"), \u00e8 \"Rosa de papel\", dedicato alla vita e alla poesia di Federico Garc\u00eda Lorca. Si tratta di una raccolta di 12 canzoni, particolarmente cara alla cantante, che traspone in musica alcune liriche del periodo giovanile del poeta spagnolo. Tra le canzoni della raccolta, oltre \"Rosa de papel\", \"El nino mudo\", \"Laberytos y espejos\", \"Aguila de los ninos\".\nMarisa Sannia ha all'attivo moltissime partecipazioni in lavori di altri artisti e alcune sue composizioni sono state interpretate anche in Spagna dalla cantante Ester Formosa. Come autrice ha vinto, nel 1997, il Festival della Canzone d'Autore per Bambini (\u201cBimbo Star\u201d), categoria Ragazzi, col brano \"Stella che non brilla\".\nMarisa Sannia mor\u00ec il 14 aprile 2008 a soli 61 anni, stroncata da una breve malattia. Nell'agosto dello stesso anno, venne conferito alla sua memoria il riconoscimento del premio \"Maria Carta\". Nel settembre del 2009 l'artista Maria Lai ha dedicato alla figura della Sannia, di cui era amica, un evento speciale presso il piazzale della Stazione dell'arte a Ulassai, con il coinvolgimento del marito e della figlia della cantante."}
{"id": "105815", "revid": "838137", "url": "https://it.wikipedia.org/wiki?curid=105815", "title": "912 a.C.", "text": ""}
{"id": "105825", "revid": "767487", "url": "https://it.wikipedia.org/wiki?curid=105825", "title": "920 a.C.", "text": ""}
{"id": "105827", "revid": "767487", "url": "https://it.wikipedia.org/wiki?curid=105827", "title": "922 a.C.", "text": ""}
{"id": "105837", "revid": "123034767", "url": "https://it.wikipedia.org/wiki?curid=105837", "title": "Malleus Maleficarum", "text": "Malleus Maleficarum (letteralmente \"Il martello delle malefiche\", cio\u00e8 \"delle streghe\") \u00e8 un trattato in latino pubblicato nel 1487 dal frate domenicano Heinrich Kramer con la collaborazione del confratello Jacob Sprenger, allo scopo di reprimere in Germania l'eresia, il paganesimo e la stregoneria.\n\u00c8 il pi\u00f9 noto dei tre principali trattati pubblicati sulla questione alla fine del XV secolo: gli altri due furono il \"Formicarius\" di Johannes Nider (1475, composto tra il 1436 e il 1437) e il \"De lamiis et phitonicis mulieribus\" (\"Delle streghe e delle indovine\") di Ulrich Molitor (1489).\nVide la luce nel momento in cui la stregoneria cominciava a essere vista come una forma di satanismo.\nStoria.\nNel 1484 papa Innocenzo VIII eman\u00f2 la bolla \"Summis desiderantes affectibus\", con la quale diede ai frati domenicani Heinrich Kramer e Jacob Sprenger pieni poteri in alcune regioni della Germania per svolgere incontrastati la loro opera di inquisitori contro il delitto di stregoneria. Il \"Malleus Maleficarum\" riproduce in apertura la bolla pontificia ed \u00e8 introdotto da una \"Approbatio\" (approvazione) attribuita a una commissione di teologi dell'Universit\u00e0 di Colonia.\nPer questo si \u00e8 ritenuto talvolta erroneamente che il \"Malleus Maleficarum\" discendesse dall'espressa volont\u00e0 papale. In realt\u00e0 il pi\u00f9 famoso manuale antistregoneria \u00e8 posteriore di tre anni alla bolla pontificia, che \u00e8 totalmente avulsa dal trattato: gli autori utilizzarono la bolla per imporre una visione fino a quel momento molto personale della stregoneria e del modo per contrastarla. La stessa \"Approbatio\" si \u00e8 rivelata un falso, solo in tempi recenti smascherato, prodotto con la connivenza di un notaio compiacente, che all'epoca contribu\u00ec a dare al trattato l\"imprimatur\" di opera teologicamente ineccepibile.\nMolte eminenti personalit\u00e0 coeve alla pubblicazione del \"Malleus Maleficarum\", anche in seno al cattolicesimo, dubitavano dell'esistenza delle streghe, considerando tali credenze delle mere superstizioni; ve ne erano per\u00f2 altrettante, che invece credevano nei poteri soprannaturali di maghi, streghe e stregoni, poteri donati dal diavolo. A riprova di ci\u00f2 nel \"Malleus Maleficarum\" i due frati domenicani rimproverano aspramente tutti coloro, soprattutto religiosi, che minimizzano le credenze popolari reputandole superstizioni, mettendo a tacere il dissenso fin dalla prima proposizione: \u00abaffermare l'esistenza degli stregoni \u00e8 cos\u00ec cattolico al punto che affermare ostinatamente l'opposto [\u00e8] eretico? Per loro, sembrerebbe di s\u00ec\u00bb.\nIl \"Malleus Maleficarum\" non fu mai adottato ufficialmente dalla Chiesa cattolica, ma non fu neppure mai inserito nell'indice dei libri proibiti, . Riscosse i consensi della quasi totalit\u00e0 degli inquisitori e di autorevoli ecclesiastici, nonch\u00e9 di giudici dei tribunali statali \"sive\" secolari, tanto che ne vennero pubblicate trentaquattro edizioni e oltre trentacinquemila copie impresse anche in edizione tascabile. La sua immediata e durevole popolarit\u00e0 contribu\u00ec a scalzare l'autorevolezza di un precedente testo di riferimento per i casi di stregoneria, l'antico \"Canon episcopi\", datato secoli prima, che comunque non risultava rilevante ai fini della caccia alle streghe.\nIl \"Malleus Maleficarum\" rimase, fino alla met\u00e0 del XVII secolo, il pi\u00f9 consultato manuale sulla caccia alle streghe, sia da parte degli inquisitori cattolici, sia dei giudici protestanti, poich\u00e9 spiega proposizione per proposizione come comportarsi in ogni singola occasione. Nonostante l'enorme popolarit\u00e0 dell'opera, la sua credibilit\u00e0 e diffusione subirono un brusco arresto, quando l'Europa conobbe tra il 1520 e il 1560 un periodo di stasi nella caccia alle streghe, tanto che in alcune zone, fra cui possono citarsi i territori germanici, i processi diminuirono, per ragioni mai del tutto chiarite.\nGli storici propendono per tre motivi fondamentali: lo scetticismo delle classi colte e la posizione degli umanisti, che con le opere di Erasmo da Rotterdam, Andrea Alciato, Pietro Pomponazzi e Agrippa von Nettesheim cercarono di dimostrare che la magia non era necessariamente correlata con il satanismo, ma obbedisse a leggi naturali; lo spostamento dell'attenzione delle autorit\u00e0 ecclesiastiche verso la questione della Riforma protestante; il progressivo passaggio della competenza giurisdizionale dal clero al braccio secolare.\nLa nuova situazione port\u00f2 a una perdita d'interesse per i trattati quattrocenteschi, tanto che il \"Malleus Maleficarum\" non ebbe alcuna ristampa tra il 1521 e il 1576. L'opera torn\u00f2 ad avere grande impatto dopo il 1580, quando fu nuovamente ristampata assieme ad altri testi affini, dovendo la rinnovata fortuna anche alle basi teoriche poste da Thomas Erastus e Jean Bodin, che dettero nuovi incentivi alla caccia alle streghe.\nContenuto.\nIl \"Malleus Maleficarum\" non \u00e8 un trattato originale: consiste per lo pi\u00f9 in una raccolta organizzata di credenze e di nozioni pregresse sul fenomeno della stregoneria, spesso estrapolate da testi pi\u00f9 antichi, quali il \"Directorium inquisitorum\" di Nicolas Eymerich (1376) e il \"Formicarius\" di Johannes Nider. Non \u00e8 privo di sfumature misogine: ci sono pi\u00f9 streghe che stregoni, secondo gli autori, perch\u00e9 la donna \u00e8 \"mas occasionatus\" (\"un maschio mancato\"). Un pensiero che vorrebbe essere aristotelico, che viene sostenuto, in maniera ridondante, attraverso citazioni continue di Aristotele, Sant'Agostino e di molti altri testi sacri.\nAltre posizioni sono espresse senza argomentazioni, soprattutto quelle che, al tempo della pubblicazione, erano parte del comune sentire in materia di stregoneria: non deve sorprendere leggere di casi, in cui la condannata \u00aband\u00f2 a morte molto volentieri, affermando che, anche se avesse potuto essere liberata, avrebbe ugualmente prediletto la morte, pur di sfuggire al potere del diavolo\u00bb.\nIl libro \u00e8 diviso in tre parti. La prima affronta la discussione sulla natura della stregoneria. Le donne, a causa della loro debolezza e a motivo del loro intelletto inferiore sono predisposte a cedere alle tentazioni di Satana. Il titolo stesso presenta la parola \"maleficarum\" (femminile) e gli autori dichiarano (erroneamente) che la parola \"femina\" (donna) deriva da \"fe\" + \"minus\" (fede minore). Alcuni degli atti confessati dalle streghe, quali ad esempio le trasformazioni in animali o mostri, sono mere illusioni indotte dal diavolo, mentre altre azioni, come ad esempio la possibilit\u00e0 di volare ai sabba, provocare una burrasca o distruggere i raccolti sono possibili. Gli autori, inoltre, si soffermano con morbosa insistenza sulla licenziosit\u00e0 dei rapporti sessuali, che le streghe intratterebbero con i dem\u00f2ni.\nLa seconda parte riprende molte posizioni espresse nella prima e le approfondisce (non senza citazioni dello stesso testo) nel tentativo di far comprendere \u00abil modo di fare le stregonerie e il modo in cui si possono facilmente eliminare\u00bb.\nL'ultima parte si occupa di fornire istruzioni pratiche sulla cattura, il processo, la detenzione e l'eliminazione delle streghe. Si discute di quanta fiducia si debba riporre nelle dichiarazioni dei testimoni, che frequentemente accusano per invidia e malizia; tuttavia gli autori considerano i pettegolezzi pubblici sufficienti a condurre una persona al processo e trovano che, anzi, una difesa troppo vigorosa da parte del difensore \u00e8 prova del fatto che anche quest'ultimo \u00e8 stregato. Il manuale fornisce indicazioni su come evitare che le autorit\u00e0 siano soggette alla stregoneria e rassicura i lettori sul fatto che, in quanto rappresentanti di Dio, i giudici sono immuni dai poteri delle streghe.\nLargo spazio \u00e8 dedicato all'illustrazione di tecniche di estorsione delle confessioni e alla pratica della tortura durante gli interrogatori: in particolare \u00e8 raccomandato l'uso del ferro infuocato per la rasatura dell'intero corpo delle accusate, al fine di trovare il famoso \"stigma diaboli\", che ne proverebbe la colpevolezza."}
{"id": "105842", "revid": "838137", "url": "https://it.wikipedia.org/wiki?curid=105842", "title": "935 a.C.", "text": ""}
{"id": "105866", "revid": "838137", "url": "https://it.wikipedia.org/wiki?curid=105866", "title": "959 a.C.", "text": ""}
{"id": "105881", "revid": "767487", "url": "https://it.wikipedia.org/wiki?curid=105881", "title": "974 a.C.", "text": ""}
{"id": "105889", "revid": "438678", "url": "https://it.wikipedia.org/wiki?curid=105889", "title": "980 a.C.", "text": ""}
{"id": "105893", "revid": "838137", "url": "https://it.wikipedia.org/wiki?curid=105893", "title": "984 a.C.", "text": ""}
{"id": "105911", "revid": "118779093", "url": "https://it.wikipedia.org/wiki?curid=105911", "title": "1000 a.C.", "text": ""}
{"id": "105922", "revid": "1719883", "url": "https://it.wikipedia.org/wiki?curid=105922", "title": "Romanzo di formazione", "text": "Il romanzo di formazione o Bildungsroman (dal tedesco) \u00e8 un genere letterario riguardante l'evoluzione del protagonista verso la maturazione e l'et\u00e0 adulta tramite prove, errori, viaggi e esperienze, nonch\u00e9 la sua origine storica. In passato lo scopo del romanzo di formazione era quello di promuovere l'integrazione sociale del protagonista, mentre oggi \u00e8 quello di raccontarne emozioni, sentimenti, progetti, azioni, svelate nella loro genesi interiore.\nSi tratta di un genere peculiare perch\u00e9 verte su una formazione che spesso non riguarda solo il protagonista ma coinvolge anche il lettore.\nEtimologia e caratteristiche.\nIl \"Bildungsroman\" pu\u00f2 rientrare in diverse categorie: romanzo psicologico-intimistico, romanzo di ambiente e costume, romanzo didattico-pedagogico. Pu\u00f2 usare diverse formule tra le quali quella del romanzo storico, del romanzo autobiografico e del romanzo epistolare.\nIl genere attiene alle et\u00e0 della vita che precedono il disciplinamento adulto: l'infanzia, l'adolescenza, la giovent\u00f9. Entrate in letteratura fra la seconda met\u00e0 del Settecento e l\u2019inizio dell\u2019Ottocento, grazie alla scrittura autobiografica ispirata al modello di Rousseau e al \"Bildungsroman\", \"queste stagioni esistenziali acquistano un\u2019importanza notevole fra la seconda met\u00e0 dell\u2019Ottocento e l\u2019inizio del Novecento. In modi diversi, Tolstoj, George Eliot, Dostoevskij (e Nievo in Italia) danno profondit\u00e0 narrativa alle et\u00e0 informi della vita, alle epoche della scoperta e dell\u2019esperienza\".\nTra la fine dell'Ottocento e l'et\u00e0 del modernismo, l'infanzia e l'adolescenza animeranno un'altra stagione del \"Bildungsroman\" europeo, nella quale vi \u00e8 chi annovera lo stesso Kafka; per converso, alcuni spunti letterari del decadentismo si realizzeranno \"nel fallimento di qualsiasi ipotesi di \u2018maturazione\u2019, intesa come progresso di un percorso efficacemente formativo, cio\u00e8 capace di portare le qualit\u00e0 intellettuali, morali, spirituali del soggetto ad un livello superiore\".\nStoria.\nSebbene la critica letteraria ritrovi ascendenti pertinenti fin nella Telemachia (nell'Odissea di Omero), strettamente parlando il romanzo di formazione \u00e8 un genere tipico della narrativa tedesca (\"Bildungsroman\"). Il pi\u00f9 noto documento \u00e8 \"Gli anni di apprendistato di Wilhelm Meister\" del 1796 di Johann Wolfgang Goethe, in cui il protagonista, un giovane borghese, viene iniziato alla vita e all'arte attraverso un viaggio che \u00e8 sia materiale che spirituale attraverso l'Europa. Nel 1801 Novalis (pseudonimo di Friedrich Leopold von Hardenberg) pubblica \"Enrico di Ofterdingen\" ove, in polemica con Goethe, esalta la ricerca del \"fiore azzurro\" simbolo della poesia pura. Alquanto significativa \u00e8, al proposito, la duplice versione (1855 e 1880) di \"Enrico il verde\", di Gottfried Keller, che nella prima edizione conclude con l'esaltazione dell'individualismo, nella seconda con l'impegno sociale.\nIl romanzo di formazione fiorisce pure in Francia, dopo l'antefatto settecentesco rappresentato dall'opera di Jean-Jacques Rousseau. Stendhal (pseudonimo di Henri Beyle) nel 1830 inaugura il romanzo realistico con \"Il rosso e il nero\", storia di un arrivista che alla fine delle sue esperienze si rende conto che il suo vero io si era espresso nell'amore disinteressato; Gustave Flaubert nel 1869 con \"L'educazione sentimentale\" racconta il fallimento di una grande ambizione che sperava di potersi realizzare nella capitale parigina.\nIn Inghilterra, agli albori di quella che sar\u00e0 la grande stagione del romanzo inglese, nel Settecento autori come Henry Fielding con \"Tom Jones\" e Samuel Richardson con \"Pamela\" (sebbene quest'ultimo paradigmaticamente molto diverso nella struttura da altri romanzi di formazione pi\u00f9 propriamente detti) narrano il cammino di un giovane, dalla crisi iniziale, attraverso svariate peripezie, all'immancabile lieto fine. Si arriver\u00e0 poi a Charles Dickens con \"David Copperfield\", romanzo autobiografico del 1850, in cui descrive dolori paure e innamoramenti dell'infanzia che si concludono con un felice inserimento sociale, con l'amore e la sconfitta dell'infingardaggine e dell'immoralit\u00e0. Charlotte Bront\u00eb nel 1847, con il drammatico \"Jane Eyre\", scandalizza per la descrizione della passione amorosa della protagonista. George Eliot (pseudonimo di Mary Ann Evans) nel 1872 pubblica a puntate \"Middlemarch: studi di vita in provincia\", interessante saggio di psicologia e descrizione d'ambiente.\nIn Italia \u00e8 possibile citare Ippolito Nievo per \"Le confessioni d'un italiano\", pubblicato postumo nel 1867, in cui l'autore rivive la propria infanzia alla luce della raggiunta maturit\u00e0 che allude alla raggiunta unit\u00e0 nazionale.\nPi\u00f9 recentemente nel 1906 lo scrittore austriaco Robert Musil nell'autobiografico \"I turbamenti del giovane T\u00f6rless\", in una vita di collegio con esperienze abiette, racconta il passaggio dalla fanciullezza alla virilit\u00e0 e la scoperta delle contraddizioni della societ\u00e0 borghese. Lo scrittore irlandese James Joyce nel 1917 nel \"Ritratto dell'artista da giovane\", pi\u00f9 conosciuto in Italia col titolo di \"Dedalus\", esprime le emozioni dell'infanzia, i turbamenti della pubert\u00e0, le insoddisfazioni della giovinezza, ed infine, come Dedalo, la fuga da Dublino che lo imprigiona per approdare \"esule\" nel continente. Nel 1947 nel \"Doctor Faustus\" di Thomas Mann, si ritrovano simboleggiate le farneticazioni naziste nelle vicende del protagonista che impazzisce dopo aver composto un pezzo di musica dodecafonica che spazza via le leggi musicali.\nOpere principali.\nCome romanzi di formazione possono essere considerate significative come esempi le seguenti opere:\nNel Settecento:\nNell'Ottocento:\nNel Novecento:\nNegli anni Duemila:\nVarianti narrative.\nTra le varianti del genere vi \u00e8 l\"'Entwicklungsroman\" (\"novella dello sviluppo\"), l'\"Erziehungsroman\" (\"novella della fase educativa\") ed il \"K\u00fcnstlerroman\" (\"novella della formazione artistica\").\nIl termine \u00e8 anche usato per descrivere i \"coming-of-age films\" (cinema di genere adolescenziale) ed i modelli narrativi sviluppati con altre forme di comunicazione visiva.\nNel 2001, Janet Tashjian, con il romanzo \"The Gospel According to Larry\", inaugura l'era del romanzo di formazione ambientato nell'epoca digitale: \"in questo romanzo, pur non trattando di una piattaforma \"social\" ma di un \"blog\", si pu\u00f2 evidenziare come l\u2019utilizzo dei \"social media\" da parte degli adolescenti rappresenti uno strumento attraverso cui esprimere i propri pensieri o opinioni e nello stesso tempo rappresenti un momento di riflessione sui propri ideali e valori (...) Il romanzo, di cui \u00e8 protagonista un adolescente ed \u00e8 destinato ad un pubblico di lettori adolescenti, evidenzia la difficolt\u00e0 del processo di costruzione dell\u2019identit\u00e0 collocandosi nel genere dei romanzi di\nformazione\".\nBibliografia.\nFranco Moretti in \"Il romanzo di formazione\" (Einaudi, 1999) ha riassunto i compiti fondamentali del romanzo di formazione dell'Ottocento: tenere sotto controllo l'imprevedibilit\u00e0 del mutamento storico incardinandola nella rappresentazione della giovent\u00f9, mettere a fuoco la natura flessibile della \u00abesperienza\u00bb moderna, rappresentare la socializzazione delle classi medie europee. Tale narrativa ha svolto una funzione pedagogica e moralistica che, dopo il conflitto mondiale, ha difficolt\u00e0 ad esprimersi ancora perch\u00e9 esso ha mostrato l'insignificanza dell'esistenza individuale.\nIl filosofo e critico ungherese Gy\u00f6rgy Luk\u00e1cs ha dedicato molte riflessioni a questo genere. I contributi pi\u00f9 importanti sono nella \"Teoria del romanzo\" (1916) e nel conseguente e successivo \"Il romanzo come epopea borghese\" (1935), pubblicato in Italia in una raccolta curata da Vittorio Strada dal titolo \"Problemi di teoria del romanzo\" (Einaudi, 1976). Altri saggi sul Meister, Flaubert ecc. sono contenuti nei \"Saggi sul realismo\" (Einaudi, 1956).\nAnche John McDowell, Richard Eldridge e Michail Bachtin hanno trattato l'argomento.\nLa crisi del romanzo di formazione coincide con la messa in discussione della pedagogia e con l'affermarsi di un nuovo modo di narrare che, parafrasando Niccol\u00f2 Ammaniti, consiste nell'entrare nella testa dei personaggi e raccontarne l'agire dal di dentro. Si spiega cos\u00ec anche la scarsa saggistica sull'argomento. Oltre al gi\u00e0 citato Franco Moretti, in Italia si trovano solo Mariolina Bertini, \"Saggi sul romanzo di formazione\" (Liguori, 1985) e Graziella Sereni, \"Il romanzo di formazione nella narrativa degli ultimi anni\" (Comunicazione Chiavari, 2004).\nFacendo il punto di queste importanti intuizioni, la poetica del romanzo di formazione \u00e8 stata quindi oggetto del convegno \"Il romanzo di formazione nell'Ottocento e nel Novecento\" indetto a Firenze per i giorni 6, 7, 8 giugno 2005 dal MOD (Societ\u00e0 italiana per lo studio della modernit\u00e0 letteraria) e dal Dipartimento di italianistica della Universit\u00e0 di Firenze: nel suo ambito, tra l'altro, si \u00e8 studiato il periodo novecentesco attraverso tre opere - \"Agostino\", \"L\u2019isola di Arturo\", \"Ernesto\" - rilevando che \"se (...) il nucleo genetico del \"Bildungsroman\" settecentesco era volto ad illustrare \u00abla scoperta della giovinezza\u00bb focalizzandosi sui processi di socializzazione del protagonista, nelle tre opere prese in considerazione, Giovanna Rosa mette invece in evidenza come l\u2019attenzione si sposti sulla \u00abstagione traumatica e inquieta dell\u2019adolescenza\u00bb, fermandosi sul \"limen\" dell\u2019et\u00e0 adulta\"."}
{"id": "105928", "revid": "767487", "url": "https://it.wikipedia.org/wiki?curid=105928", "title": "Charlot fa una cura", "text": "Charlot fa una cura (\"The Cure\") \u00e8 un film interpretato, diretto e prodotto da Charlie Chaplin; fu proiettato la prima volta il 16 aprile 1917. In Italia \u00e8 anche noto con il titolo La cura miracolosa.\nIl film fu distribuito nel giorno del ventottesimo compleanno di Chaplin.\nTrama.\nCharlot \u00e8 un ubriacone che va alle terme per depurarsi. Gi\u00e0 l'arrivo del nuovo ospite allo stabilimento termale e il suo stato visibilmente alterato, denotano la predilezione di questi pi\u00f9 all'alcool che all'acqua, per quanto curativa, e il baule al seguito come bagaglio, colmo di bottiglie di liquore, confermer\u00e0 l'impressione, destando vivo interesse da parte del personale di servizio, in particolare di un vecchio e decrepito fattorino che avr\u00e0 modo in seguito di apprezzare la qualit\u00e0 della personale collezione del cliente.\nLe porte girevoli degli alberghi possono a volte creare difficolt\u00e0: Charlot rischia la decapitazione rimanendovi incastrato con la testa ed un grande e grosso cliente gottoso, dal piede fasciato, rischia di vederselo amputare coinvolto dai girotondi di Charlot nel tentativo di indovinare l'uscita dalla giostra involontaria.\nAnche Charlot deve sottostare alle pensate dello staff e costretto ad aggregarsi alla comitiva di ospiti raccolta in piacevole conversazione intorno al pozzo da dove si attinge l'acqua curativa e diuretica la cui prima sorsata costringer\u00e0 Charlot ad una precipitosa fuga per soddisfare un'impellente necessit\u00e0 fisiologica... una generosa sorsata di alcool quale antidoto all'aborrito liquido termale forzatamente ingollato. Il cliente gottoso ha un debole per le belle ragazze e quantunque non gradito si prodiga in galanterie con la graziosa ospite che non disdegna invece le generose attenzioni di Charlot, scambiato in un primo momento dal direttore termale quale responsabile del disturbo apportato alla ragazza, ma le precisazioni di questa generano le scuse della direzione che per sdebitarsi offre a Charlot un pacchetto di massaggi e bagni speciali.\nNel frattempo nella sua camera, il baule ed il suo contenuto proibito, in un simile centro di cura, viene scoperto e disperso fuori dalla finestra, finendo esattamente dentro il pozzo termale sottostante. Immediato il beneficio umorale degli ospiti. Quando Charlot, sfuggito dalle grinfie dell'erculeo, criminale massaggiatore, pi\u00f9 simile ad un lottatore olimpico che dispensatore di benessere, far\u00e0 ritorno nella sala dell'albergo trover\u00e0 tutta la clientela scatenata in frenetiche danze, miracolata dagli effetti straordinari dell'acqua termale \"aggiustata\".\nTranne la graziosa ospite, unica sobria della comitiva, delle cui grazie e compagnia gi\u00e0 se ne pregusta le delizie Charlot, che raggiungendola, finisce per\u00f2 involontariamente per cadere dentro il miracoloso pozzo termale, scomparendo alla vista della bella e degli spettatori.\nCaratteristiche.\nIl film dura 19 minuti e presenta ben 181 inquadrature, con una velocit\u00e0 che \u00e8 paragonabile al montaggio brevissimo di \u0116jzen\u0161tejn ne \"La corazzata Pot\u00ebmkin\", che a lui si ispir\u00f2. La cinepresa per Chaplin si sposta quindi con rapidit\u00e0 incredibile, ma con la bellezza e la precisione della danza."}
{"id": "105930", "revid": "1315817", "url": "https://it.wikipedia.org/wiki?curid=105930", "title": "Canon episcopi", "text": "Canon episcopi \u00e8 un'istruzione ai vescovi sull'atteggiamento da assumere nei riguardi della stregoneria.\nDurante il Medioevo il documento fu attribuito al concilio di Ancira del 314; in realt\u00e0 si tratta di un testo pi\u00f9 tardo, comparso nell'opera del benedettino tedesco Regino di Pr\u00fcm, il \"De synodalibus causis et disciplinis ecclesiasticis\", risalente al 906. \nContenuto.\nIl \"Canon episcopi\" definiva la stregoneria \"culto verso il demonio\", ma negava che le streghe potessero volare fisicamente e dichiarava che \u00ab[...]chiunque \u00e8 cos\u00ec stupido e folle da credere a storie tanto fantasiose \u00e8 da considerarsi un infedele, perch\u00e9 ci\u00f2 deriva da un'illusione del demonio\u00bb. Tali voli notturni, ritenuti materialmente impossibili e ritenuti illusori, potevano per\u00f2 realizzarsi con lo spirito e \u00abpur volando con lo spirito e l'immaginazione, queste streghe sono ugualmente colpevoli, come se lo avessero fatto in carne e ossa\u00bb.\nNel XII secolo il \"Canon episcopi\" cre\u00f2 non pochi problemi ai demonologi, per via delle sue interne contraddizioni: a partire da queste deduzioni, infatti, risultava semplice affermare che tutti gli eretici e le streghe (fisicamente o con l'immaginazione) avessero stretto un patto con il diavolo. Inoltre non era possibile difendersi da eventuali accuse, poich\u00e9 nessuno poteva verosimilmente dimostrare cosa avesse immaginato o meno.\nUna differente lettura del \"Canon episcopi\" ne fa un documento di moderazione, che riduce la stregoneria a pura vanit\u00e0, esecrabile ma punibile con provvedimenti disciplinari come l'allontanamento dalla comunit\u00e0 dei credenti. Questa intuizione, che di fatto guidava gli interventi dei vescovi (in altra maniera procedevano le autorit\u00e0 civili), non venne pi\u00f9 seguita dalla fine del Quattrocento. Verso la met\u00e0 del XV secolo la maggioranza degli inquisitori e dei demonologi cominci\u00f2 a trascurare il \"Canon episcopi\" a motivo della sua problematicit\u00e0 e prefer\u00ec utilizzare nuovi e pi\u00f9 efficienti manuali inquisitoriali, tra cui il pi\u00f9 diffuso fu il \"Malleus Maleficarum\" (\"Il Martello delle streghe)\"."}
{"id": "105939", "revid": "1543377", "url": "https://it.wikipedia.org/wiki?curid=105939", "title": "Acetonitrile", "text": "L'acetonitrile \u00e8 il composto chimico di formula CH3CN. In condizioni normali \u00e8 un liquido incolore volatile, con tenue odore dolciastro, miscibile in acqua in tutte le proporzioni. \u00c8 il pi\u00f9 semplice dei nitrili, e si ottiene principalmente come sottoprodotto della sintesi dell'acrilonitrile. Lo scheletro N\u2013C\u2013C \u00e8 lineare e la distanza C\u2013N \u00e8 piccola, . La molecola ha un notevole momento dipolare (\u03bc\u00a0=\u00a03,92\u00a0D) e come liquido ha ragguardevole costante dielettrica (\u03b5r\u00a0=\u00a038,8), il che ne fa un buon solvente anche per complessi metallici e sostanze inorganiche in genere. \u00c8 miscibile con tutti i pi\u00f9 comuni solventi organici eccetto gli idrocarburi saturi. Viene usato in primo luogo come solvente aprotico polare nelle sintesi organiche, nella purificazione del butadiene e nella produzione di malononitrile.\nSintesi.\nL'acetonitrile fu preparato per la prima volta dal chimico francese Jean Baptiste Dumas nel 1847. Industrialmente si ottiene come sottoprodotto della ammonossidazione del propilene per la sintesi di acrilonitrile; a volte l'acetonitrile ottenuto non viene raccolto e purificato, ma \u00e8 usato direttamente come combustibile per l'impianto. In scala di laboratorio, pu\u00f2 essere ottenuto per disidratazione dell'acetammide con P2O5.\nUsi.\nNell'industria chimica l'acetonitrile \u00e8 usato principalmente nella purificazione del butadiene e nella produzione di malononitrile; \u00e8 anche spesso impiegato come solvente nella sintesi di antibiotici.\nIn laboratorio si usa come solvente di polarit\u00e0 media, miscibile con acqua e vari solventi organici, ma immiscibile con idrocarburi saturi. \u00c8 liquido in un intervallo di temperature molto ampio, ha una costante dielettrica elevata (38,8\u00a0D) e un momento dipolare di 3,84\u00a0D, e pu\u00f2 solubilizzare una variet\u00e0 di composti sia ionici che apolari. Viene impiegato utilmente come fase mobile in tecniche analitiche come HPLC e HPLC-MS.\nIn chimica organica oltre che come solvente si pu\u00f2 utilizzare come componente (\"building block\") a due atomi di carbonio per la sintesi di altri composti come ad esempio acetammidina, tiamina e acido 1-naftilacetico. La reazione con cloruro di cianogeno porta a malononitrile.\nNella chimica di coordinazione oltre che come solvente l'acetonitrile viene utilizzato anche come legante, essendo una molecola con caratteristiche basiche. Come legante ha la caratteristica di essere facilmente rimpiazzabile in reazioni di sostituzione dei leganti.\nTossicit\u00e0.\nL'acetonitrile \u00e8 un composto tossico, anche se in misura minore rispetto ad altri nitrili come propionitrile e butirronitrile. Il composto \u00e8 tossico per inalazione, ingestione e contatto con la pelle. Irrita fortemente gli occhi e causa disordini al sistema cardiovascolare e al sistema nervoso centrale. L'avvelenamento da acetonitrile pu\u00f2 manifestarsi anche a ore di distanza dalla contaminazione, dato che l'organismo lo metabolizza in prodotti vari, tra i quali acido cianidrico e ione tiocianato. L'inalazione di quantitativi elevati causa mal di testa, nausea, dolori addominali, calo di pressione e insufficienza respiratoria che pu\u00f2 portare alla morte. Non risultano dati indicanti effetti cancerogeni. "}
{"id": "105943", "revid": "729019", "url": "https://it.wikipedia.org/wiki?curid=105943", "title": "Adrasto (nome)", "text": "Origine e diffusione.\n\u00c8 un nome augurale, derivato dal greco \u1f0c\u03b4\u03c1\u03b1\u03c3\u03c4\u03bf\u03c2 (\"Adrastos\"), basato sul verbo \"didraskein\", \"fuggire\", preceduto da un'alfa privativa, e significa quindi \"fermo\", \"colui che non fugge\", o anche \"inevitabile\". \u00c8 portato da pi\u00f9 figure della mitologia greca, fra le quali spicca Adrasto, il re di Argo che fece parte dei Sette contro Tebe e fu l'unico di essi a ritornare vivo; anche al femminile ha tradizione classica, essendo portato da Adrastea, la ninfa che allev\u00f2 Zeus.\nOnomastico.\nEssendo un nome adespota, cio\u00e8 che non \u00e8 portato da alcun santo patrono, l'onomastico si festeggia il 1\u00ba novembre, giorno di Ognissanti."}
{"id": "105946", "revid": "92723", "url": "https://it.wikipedia.org/wiki?curid=105946", "title": "Clefi", "text": "Biografia.\nDopo la morte di Alboino, ucciso nel 572 nella congiura ordita dalla moglie Rosmunda, i trentacinque duchi longobardi riuniti a Pavia, appena conquistata ed elevata a capitale del regno longobardo e citt\u00e0 in cui l'ultimo re ostrogoto Teia venne eletto, elessero Clefi come suo successore, secondo re longobardo d'Italia. La sua ascesa al trono segn\u00f2 l'interruzione della dinastia dei Gausi, poich\u00e9 Clefi apparteneva alla stirpe dei Beleos. \nClefi estese le conquiste longobarde a nuovi territori continuando l'avanzata di Alboino con la conquista della Tuscia e cingendo d'assedio Ravenna. Perseguit\u00f2 i nobili romani e bizantini nel tentativo di continuare coerentemente la politica di Alboino che mirava a spezzare gli istituti giuridico-amministrativi gi\u00e0 consolidati durante il precedente dominio ostrogoto e bizantino, eliminando buona parte dell'aristocrazia latina, occupandone le terre e acquisendone i patrimoni.\nIl suo regno dur\u00f2 poco, appena 18 mesi: nel 574 fu sgozzato con una spada da un membro del suo seguito (o da un suo schiavo), assieme alla moglie Masane. L'aggressione al re fu guidata da alcuni duchi o forse dall'esarca di Ravenna. In seguito alla sua morte, i Longobardi rinunciarono all'elezione di un successore e si costituirono in 36 ducati separati, sostanzialmente indipendenti tra loro (Periodo dei Duchi).\nOltre ad Autari, ebbe altre due figlie: una figlia spos\u00f2 il duca di Torino Agilulfo di origine turingia, poi re dei Longobardi. L'altra figlia spos\u00f2 Ansul, un nobile, che mor\u00ec assassinato in circostanze misteriose presso Verona, durante le feste celebrate in occasione del matrimonio di Autari con Teodelinda.\nSe Paolo Diacono, nei casi di Clefi e del figlio Autari, scrive delle circostanze della morte, nulla dice del luogo della loro sepoltura. Secondo il trecentesco Catalogo Rodobaldino, i due re assieme alle due regine galliche, vennero sepolti nella chiesa pavese dei martiri Gervasio e Protasio."}
{"id": "105948", "revid": "1610933", "url": "https://it.wikipedia.org/wiki?curid=105948", "title": "Aye-aye", "text": ""}
{"id": "105952", "revid": "124037594", "url": "https://it.wikipedia.org/wiki?curid=105952", "title": "Per Grazia Ricevuta (album)", "text": "PGR o Per Grazia Ricevuta \u00e8 il primo album pubblicato dal gruppo omonimo, uscito nel 2002.\nLa produzione \u00e8 di Hector Zazou.\nCopertina.\nL'artwork realizzata da Michel Collet \u00e8 stampata direttamente sulla custodia in plastica. Il disco contiene un booklet multimediale che si pu\u00f2 consultare inserendo il CD in un computer."}
{"id": "105953", "revid": "6392", "url": "https://it.wikipedia.org/wiki?curid=105953", "title": "Lenti a contatto", "text": ""}
{"id": "105954", "revid": "661526", "url": "https://it.wikipedia.org/wiki?curid=105954", "title": "Enjoy CCCP", "text": "Enjoy CCCP \u00e8 una raccolta del gruppo punk CCCP - Fedeli alla linea pubblicata nel 1994 da Virgin Dischi.\nIl disco.\nIl disco contiene, tra le altre cose, il brano \"Noia\", gi\u00e0 apparso nella precedente raccolta \"Ecco i miei gioielli\", e i due brani del singolo con Amanda Lear, \"Tomorrow\" e la versione di \"Inch'Allah - \u00e7a va\" interpretata dalla cantante, per la prima volta ristampati in CD.\nSulla copertina del disco, disegnata da Diego Cuoghi, il nome della band \u00e8 scritto bianco in campo rosso a imitazione della grafica e dei caratteri del marchio della Coca-Cola."}
{"id": "105955", "revid": "775372", "url": "https://it.wikipedia.org/wiki?curid=105955", "title": "Women's National Basketball Association", "text": "La Women's National Basketball Association (WNBA) \u00e8 la lega professionistica di pallacanestro femminile degli Stati Uniti d'America.\nLa nascita.\nL'idea di una lega professionistica femminile venne ufficializzata dalla NBA Board of Governors, e Val Ackerman fu nominata primo presidente della neonata WNBA.\nLa prima partita fu giocata il 21 giugno 1997 tra le New York Liberty e le Los Angeles Sparks, al Great Western Forum a Los Angeles. La guardia delle Sparks, Penny Toler, segn\u00f2 il primo canestro dopo 59 secondi dall'inizio della gara. Le New York Liberty si imposero per 67-57.\nLe Houston Comets divennero le prime campionesse WNBA, grazie alla bravura di Cynthia Cooper, battendo in finale le New York Liberty 65-51.\nIl 14 giugno 1999 Whitney Houston cant\u00f2 l'Inno Nazionale Americano di fronte a una folla elettrizzata di fan al Madison Square Garden per celebrare il primo WNBA All-Star Game. L'Ovest batt\u00e9 l'Est 79-61, e Lisa Leslie fu nominata MVP.\nLe squadre.\nLa Women's National Basketball Association fu fondata nel 1997, ed era composta da 8 squadre. Successivamente, ci furono espansioni, e rilocazioni e fallimenti fino ad arrivare alle 12 squadre attuali.\nNel 2008, a causa del nascita di una nuova franchigia ad Atlanta, la lega ha deciso di dividere le squadre in due conference, la Western Conference con 7, e la Eastern Conference con 7. Nel 2010, dopo la scomparsa di Houston Comets e Sacramento Monarchs e la rilocazione delle Detroit Shock a Tulsa, il numero delle squadre scende a 6 per conference."}
{"id": "105959", "revid": "1222", "url": "https://it.wikipedia.org/wiki?curid=105959", "title": "Rutacee", "text": ""}
{"id": "105960", "revid": "21880", "url": "https://it.wikipedia.org/wiki?curid=105960", "title": "Orchidacee", "text": ""}
{"id": "105962", "revid": "287204", "url": "https://it.wikipedia.org/wiki?curid=105962", "title": "Rafael Benitez", "text": ""}
{"id": "105963", "revid": "2225", "url": "https://it.wikipedia.org/wiki?curid=105963", "title": "WNBA", "text": ""}
{"id": "105964", "revid": "339392", "url": "https://it.wikipedia.org/wiki?curid=105964", "title": "Liga", "text": ""}
{"id": "105968", "revid": "1745361", "url": "https://it.wikipedia.org/wiki?curid=105968", "title": "Lacrosse", "text": "Il lacrosse \u00e8 uno sport di squadra, di origine nord americana. In Canada \u00e8 uno dei due sport nazionali, insieme al pi\u00f9 conosciuto hockey su ghiaccio.\nStoria.\nIl lacrosse \u00e8 uno sport tipicamente nordamericano poich\u00e9 trae le sue origini da un antichissimo gioco degli amerindi del XV secolo detto \"Baggataway\". Il \"Baggataway\" veniva utilizzato dai nativi americani anche come modo per risolvere dispute di vario tipo tra le trib\u00f9: le partite potevano durare giorni e vedevano coinvolti centinaia di giocatori.\nFu il missionario gesuita Jean de Brebeuf a darne per primo notizia, documentando una sfida tra due squadre Huron, nell'attuale sudest dell'Ontario, in Canada, nel 1636. A met\u00e0 del XIX secolo i francesi riscrissero le regole del gioco originario, ideando a Montr\u00e9al il moderno lacrosse.\nI discendenti degli antichi americani sono molto legati al lacrosse, che rappresenta per loro un'importante tradizione oltre che uno sport. Per questo motivo la Federazione Internazionale (International Lacrosse Federation - ILF) ha stabilito che i discendenti dei nativi americani possono partecipare alle competizioni internazionali di lacrosse con una loro squadra nazionale, che prende il nome di nazionale irochese.\nIl lacrosse \u00e8 lo sport estivo nazionale canadese (\"National Summer Sport\").\nRegolamento.\nIl gioco consiste in un incontro tra due squadre con 10 giocatori ognuna (12 giocatrici se femminile) su un campo all'aperto. Ogni squadra si compone di:\nL'obiettivo consiste nell'imbucare la palla, servendosi di una specie di racchetta triangolare munita di tele all'estremit\u00e0, nella porta avversaria, simile a quella dell'hockey su ghiaccio, alta 1,8\u00a0m e larga 1,8\u00a0m. La palla pesa circa 150\u00a0g, con circonferenza di circa 20\u00a0cm. La squadra che segna pi\u00f9 gol negli 80 minuti di gioco regolamentari vince. Gli 80 minuti di gioco sono suddivisi in 4 quarti di 20 minuti ciascuno.\nL'International Lacrosse Federation \u00e8 sorta nel 1974 in Canada dalle ceneri della International Federation of Amateur Lacrosse fondata nel 1928.\nIn Canada, dopo l'hockey su ghiaccio, \u00e8 lo sport pi\u00f9 praticato, ma sono gli USA a detenere il primato di vittorie nel campionato del mondo.\nManifestazioni internazionali.\nLa Coppa del Mondo di Lacrosse si disputa ogni 4 anni dal 1967 e ha visto trionfare gli USA 9 volte e il Canada 3 volte. Australia, Inghilterra, e Nazionale Irochese di Lacrosse (formata dai discendenti dei nativi americani) sono squadre che, pur non avendo mai vinto il mondiale, sono considerate tra le pi\u00f9 forti squadre nazionali di lacrosse a livello mondiale. Il numero di squadre che ha partecipato ai mondiali di lacrosse \u00e8 cresciuto negli anni, raggiungendo il massimo numero di 38 squadre partecipanti nell'edizione svoltasi nel 2014 a Denver.\nIl Campionato Europeo di Lacrosse si disputa ogni 4 anni dal 1996 e ha visto trionfare la nazionale dell'Inghilterra in tutte le edizioni tranne in quella del 2001 (svoltasi a Penarth, Galles) in cui ha prevalso la nazionale della Germania.\nIl lacrosse ha fatto parte del programma olimpico in 2 edizioni (1904 e 1908), e la nazionale canadese detiene entrambi i titoli olimpici. Nelle edizioni olimpiche del 1928, 1932 e 1948 il lacrosse fu giocato in qualit\u00e0 di sport dimostrativo.\nA partire del 2017 il lacrosse \u00e8 entrato ufficialmente a far parte delle discipline sportive che competono ai Giochi Mondiali, manifestazione sportiva organizzata ogni 4 anni gestita dall'International World Games Association (IWGA) sotto il patrocinio del Comitato Olimpico Internazionale (CIO). La presenza nelle passate edizioni dei World Games \u00e8 uno dei criteri utilizzati dal CIO per selezionare nuove discipline olimpiche.\nLeghe professionistiche.\nIn Nord America si disputano due campionati professionistici: la Major League Lacrosse (MLL - outdoor lacrosse - 10 vs 10) e la National Lacrosse League (NLL - indoor lacrosse - 5 vs 5). Vi partecipano i giocatori pi\u00f9 forti del mondo, provenienti soprattutto da Canada e USA, ma anche da Australia e Inghilterra.\nIn Italia.\nIn Italia non esiste una lega professionistica di lacrosse ma ne esiste una dilettantistica. Il primo atleta a praticare questo sport in Italia e a promuoverne la diffusione a livello nazionale fu il regista italo-americano Robert Corna a partire dal 2001. Nel 2002 l'Associazione di Lacrosse Inglese (English Lacrosse Association) consegn\u00f2 a Robert Corna una placca per celebrare la prima partita ufficiale di lacrosse mai giocata in Italia, svoltasi a Roma presso l'American Overseas School of Rome. \u00c8 da segnalare, tuttavia, che il ricercatore italiano Roberto Bugan\u00e8, responsabile del progetto Museo del baseball e del softball italiani, ha di recente fornito le prove riguardanti la pratica sporadica del lacrosse sul suolo italiano gi\u00e0 nel 1932.\nLa Federazione Italiana Gioco Lacrosse (FIGL) fu fondata nel 2007, con Fabio Antonelli come primo presidente federale. La FIGL \u00e8 l'organo riconosciuto ufficialmente dagli enti regolatori internazionali del lacrosse (Federation of International Lacrosse - FIL - e European Lacrosse Federation - ELF) che si occupa dello sviluppo di questo sport in Italia.\nIl Lacrosse in Italia \u00e8 uno sport ancora molto giovane, ma in rapida espansione. Viene praticato a livello sia maschile che femminile nel Lazio dalle squadre Roma Leones Lacrosse (prima squadra in Italia) e S.S. Lazio Lacrosse (facente parte della Polisportiva S.S. Lazio), in Piemonte dalla squadra Roosters Pianezza, in Lombardia dalle squadre Red Hawks Merate Lacrosse, Pellicani Bocconi Lacrosse (facente parte della comunit\u00e0 sportiva dell'Universit\u00e0 Bocconi), Comets Milano, Lacrosse Milano Baggataway (prima squadra femminile in Italia) e Painkillers Milano Lacrosse, in Liguria dalle Aquile Nere di Spezia, seconda societa', nata in Italia e datata 2007, in Toscana dalle squadre Grizzlies Prato e Black Panthers Lacrosse, in Umbria dalla squadra Phoenix Perugia Lacrosse, in Emilia-Romagna dalle squadre Pontevecchio Bologna Sharks, SportUp Imola, e Rimini Lacrosse, e nella Repubblica di San Marino dalla squadra San Marino Titans.\nRappresentanze italiane hanno partecipato a competizioni internazionali di lacrosse a partire dal 2002, con la nazionale maschile che ha partecipato fino ad oggi a 3 campionati mondiali e a 4 campionati europei di disciplina, e con la nazionale femminile che ha partecipato a un campionato europeo. Sempre a partire dal 2002 si sono svolti in Italia numerosi tornei e competizioni di lacrosse; le prime edizioni ufficiali del campionato italiano e della Coppa Italia si sono tenute nel 2009.\nI campioni.\nI migliori giocatori e allenatori di lacrosse sono ammessi nella Hall of Fame chiamata National Lacrosse Hall of Fame in USA: i primi furono ammessi nel 1929 poi 1948 e dal 1957 sono ammessi annualmente.\nNel 2013 l'atleta Paul Rabil \u00e8 stato il primo giocatore di lacrosse a guadagnare una cifra superiore al milione di dollari annui in virt\u00f9 della propria attivit\u00e0 sportiva professionistica e delle sponsorizzazioni legate al mondo del lacrosse. "}
{"id": "105971", "revid": "6923", "url": "https://it.wikipedia.org/wiki?curid=105971", "title": "BMW K1100 LT", "text": "La BMW K 1100 LT \u00e8 un modello di motoveicolo della casa di Monaco di Baviera BMW prodotto negli anni dal 1992 al 1998 in 22.757 esemplari.\nDescrizione.\nMessa in vendita nel 1992 in sostituzione del modello K 100 LT basata sempre sul classico motore in linea a 4 cilindri a sogliola, la K1100LT poteva beneficiare di tutte le migliorie introdotte con il modello sportivo K1, ovvero la distribuzione a quattro valvole per cilindro e una potenza portata a 100 cavalli (limite oltre al quale, in Germania, era impossibile omologare un motociclo - limite poi eliminato nel 1995). La ciclistica era ripresa anch'essa dalla K1 e prevedeva al retrotreno il sistema Paralever con doppio giunto cardanico.\nLa sigla \"LT\" stava per \"Luxury Touring\". Questo modello era concepito per lunghi viaggi anche autostradali grazie alla presenza di una estesa carenatura, di bauletto posteriore e borse laterali sganciabili per una buona capacit\u00e0 di carico verniciati nel colore della carrozzeria per maggiore eleganza.\nTra equipaggiamento di serie ed optional erano presenti le manopole riscaldabili, la regolazione elettrica in altezza del parabrezza anteriore tramite cursore posizionato dapprima sul cruscotto e poi direttamente sul blocchetto elettrico di sinistra, una strumentazione completata da indicatori del livello carburante e della temperatura del liquido refrigerante.\nLa presenza di una carrozzeria protettiva cos\u00ec ampia era controproducente nella stagione estiva poich\u00e9 l'elevata resa termica del propulsore portava ad una notevole emissione di calore.\nErano state anche posizionate delle prese d'aria nella carenatura per ridurre il calore percepito dal guidatore, prese d'aria che erano apribili o chiudibili a seconda della necessit\u00e0. Questo problema venne risolto con il modello successivo, la K 1200 LT.\nErano inoltre presenti accessori inusuali in campo motociclistico come autoradio con riproduttore di audiocassette con comando posizionato sul blocchetto elettrico di sinistra, prese di corrente ausiliarie, luci di cortesia, luci di emergenza lampeggianti.\nNel campo della sicurezza era da sottolineare la presenza di un sistema di controllo all'avviamento che verificava il funzionamento dell'impianto elettrico, segnalando ogni anomalia, e la presenza dell'impianto frenante con ABS, non ancora molto diffuso in quei tempi, soprattutto nel campo delle due ruote. Negli ultimi modelli il motore era dotato di catalizzatore con sonda lambda.\nIn quegli anni si doveva confrontare sul mercato europeo soprattutto con i modelli Honda ST1100 Paneuropean, Yamaha FJ 1100 e Kawasaki GTR 1000 dalle caratteristiche abbastanza simili.\nLa produzione di questo modello continu\u00f2, solo con leggeri restyling e con la presentazione del modello \"SE\" \"Special Edition\" (prodotto solo per un paio d'anni), fino al 1999 quando venne sostituito dal modello K 1200 LT, integralmente rivisto."}
{"id": "105973", "revid": "834", "url": "https://it.wikipedia.org/wiki?curid=105973", "title": "Linus Carl Pauling", "text": ""}
{"id": "105974", "revid": "1458600", "url": "https://it.wikipedia.org/wiki?curid=105974", "title": "Giulio Cesare Croce", "text": "Figlio di fabbri e fabbro a sua volta, morto il padre, lo zio continu\u00f2 a cercare di dargli una cultura. Non ebbe mai mecenati particolari, e lasci\u00f2 gradualmente la professione di famiglia per fare il cantastorie. Acquis\u00ec fama raccontando le sue storie per corti, fiere, mercati e case patrizie. Si accompagnava con un violino. L'enorme sua produzione letteraria deriva da una autoproduzione delle stampe dei suoi spettacoli.\nEbbe due mogli e 14 figli e mor\u00ec in povert\u00e0.\nLa sua vita, le sue scelte.\nGran parte delle sue notizie biografiche sono tratte dalla sua opera autobiografica \"Descrittione della vita del Croce\".\nPraticamente non ebbe maestri e lo si pu\u00f2 definire uno degli autodidatti di maggior successo della letteratura italiana. Non entr\u00f2 mai a pieno titolo nei circuiti dei letterati dell'epoca per le scelte diverse che fece, anche se ebbe contatti documentati con Giovan Battista Marino e altri importanti letterati dell'epoca. Essere letterato al suo tempo significava fare vita di corte, avere dei mecenati o essere completamente autosufficienti.\nLui non fu mai un letterato in senso stretto e cercava maggiormente il suo pubblico fra le persone comuni. Pertanto la sua ispirazione e le sue motivazioni venivano dal basso, dal pubblico dei mercati dove a volte persone in grado di leggere compravano le sue opere, al contrario di molti suoi coevi che trovavano le ispirazioni nei desideri dei mecenati, il che rende le sue opere un'importante testimonianza della sensibilit\u00e0 delle classi pi\u00f9 umili dell'et\u00e0 barocca.\nIn una letteratura che dal Medioevo era rimasta insensibile ed estranea ai problemi dei ceti meno abbienti, ma che anzi prendeva di mira la goffaggine e la rusticit\u00e0 del \"popolo\", Giulio Cesare Croce, con \"Bertoldo\", mette in risalto l'astuzia e il buon senso del contadino nei confronti dei cortigiani, in una forma di compensazione e di rivalsa rispetto alle angherie che questi era storicamente condannato a subire.\nBisogner\u00e0 giungere all'Ottocento perch\u00e9 il Romanticismo anti aristocratico e popolare ridia voce agli umili.\nBertoldo.\nRiprese pi\u00f9 volte temi popolari del passato, come la storia di Bertoldo che ebbe varie versioni nel Medioevo ambientando le vicende alla corte di re Alboino sia a Verona sia a Pavia. Nella sua versione scritta pi\u00f9 organica (\"Le sottilissime astutie di Bertoldo\", 1606), lui veronesizz\u00f2 la storia e port\u00f2 a Rover\u00e9 il paese di provenienza di Bertoldo. La rese meno licenziosa e attenu\u00f2 la forma di rivalsa popolare verso i potenti. Una forma scritta precedente come fonte fu il medievale \"Dialogus Salomonis et Marcolphi\".\nAl \"Bertoldo\", lo stesso autore aggiunse un seguito, \"Le piacevoli et ridicolose simplicit\u00e0 di Bertoldino\", 1608 (che trattava del figlio di Bertoldo, alle prese con la madre Marcolfa). Successivamente (1620), l'abate Adriano Banchieri elabor\u00f2 un ulteriore seguito, \"Novella di Cacasenno, figliuolo del semplice Bertoldino\". Da allora l'opera di Croce \u00e8 spesso unita alla novella ed \u00e8 pubblicata col titolo \"Bertoldo, Bertoldino e Cacasenno\" da cui furono liberamente tratti tre film, nel 1936, nel 1954 e nel 1984 (quest'ultimo diretto da Mario Monicelli).\nIn Bertoldo, egli confess\u00f2 probabilmente le sue aspirazioni segrete: il rozzo villano \u00e8 l'autodidatta, la presenza a corte \u00e8 il colpo di fortuna con cui pensava di risolvere i suoi problemi e la libert\u00e0 di pensiero e azione di Bertoldo a corte era il suo desiderio di avere il mecenate, come molti suoi coevi, senza pagare prezzi di riconoscenza.\nLibri e commedie.\nLasci\u00f2 pi\u00f9 di 600 opere alternando lingua italiana a diversi dialetti, tra i quali il dialetto bolognese, il dialetto bergamasco e numerosi altri dialetti e lingue europee. \u00c8 stato uno dei maggiori esponenti italiani della letteratura carnevalesca, filone importante della letteratura europea, identificata per la prima volta dal critico russo Michail Michajlovi\u010d Bachtin, caratterizzata dal collegamento stretto con la cultura rurale e in particolare col rito del carnevale, e che tra i suoi esponenti conta tra gli altri Luciano di Samosata, Rabelais, Miguel de Cervantes Saavedra e Dostoevskij. La sua produzione letteraria conta due romanzi (il Bertoldo e il Bertoldino), diverse commedie, e numerosissimi libretti brevi, in prosa e poesia, che coprono vari generi letterari della letteratura popolare, oggi caduti in disuso.\nOpere in digitale.\nMolta parte della produzione di Croce \u00e8 presente nella Biblioteca dell'Archiginnasio di Bologna che nel 2006 lo ha resa disponibile online nella sua Biblioteca digitale; nel 2009 a questo materiale si \u00e8 aggiunto quanto posseduto dalla Biblioteca universitaria di Bologna"}
{"id": "105978", "revid": "1222", "url": "https://it.wikipedia.org/wiki?curid=105978", "title": "Falconidi", "text": ""}
{"id": "105979", "revid": "38120", "url": "https://it.wikipedia.org/wiki?curid=105979", "title": "Cattivik (personaggio)", "text": ""}
{"id": "105980", "revid": "1222", "url": "https://it.wikipedia.org/wiki?curid=105980", "title": "Cobitidi", "text": ""}
{"id": "105981", "revid": "1155", "url": "https://it.wikipedia.org/wiki?curid=105981", "title": "Ciprinodontidi", "text": ""}
{"id": "105983", "revid": "1222", "url": "https://it.wikipedia.org/wiki?curid=105983", "title": "Ciprinidi", "text": ""}
{"id": "105984", "revid": "29727", "url": "https://it.wikipedia.org/wiki?curid=105984", "title": "Cinclidi", "text": ""}
{"id": "105985", "revid": "1222", "url": "https://it.wikipedia.org/wiki?curid=105985", "title": "Ciclidi", "text": ""}
{"id": "105987", "revid": "1222", "url": "https://it.wikipedia.org/wiki?curid=105987", "title": "Caracidi", "text": ""}
{"id": "105990", "revid": "2159364", "url": "https://it.wikipedia.org/wiki?curid=105990", "title": "Diabolik (disambigua)", "text": ""}
{"id": "105992", "revid": "1155", "url": "https://it.wikipedia.org/wiki?curid=105992", "title": "Callittidi", "text": ""}
{"id": "105993", "revid": "1222", "url": "https://it.wikipedia.org/wiki?curid=105993", "title": "Balitoridi", "text": ""}
{"id": "105994", "revid": "1222", "url": "https://it.wikipedia.org/wiki?curid=105994", "title": "Badidi", "text": ""}
{"id": "105995", "revid": "1222", "url": "https://it.wikipedia.org/wiki?curid=105995", "title": "Anostomidi", "text": ""}
{"id": "105997", "revid": "196390", "url": "https://it.wikipedia.org/wiki?curid=105997", "title": "Alestidi", "text": ""}
{"id": "105998", "revid": "1222", "url": "https://it.wikipedia.org/wiki?curid=105998", "title": "Anablepidi", "text": ""}
{"id": "106000", "revid": "1155", "url": "https://it.wikipedia.org/wiki?curid=106000", "title": "Anabantidi", "text": ""}
{"id": "106002", "revid": "436907", "url": "https://it.wikipedia.org/wiki?curid=106002", "title": "Safari (disambigua)", "text": "Il termine safari, che in lingua swahili significa \"(lungo) viaggio\", indica generalmente una visita di parchi naturali (specialmente in Africa) allo scopo di avvistare la fauna locale o di cacciarla. Pu\u00f2 inoltre riferirsi a:"}
{"id": "106004", "revid": "486946", "url": "https://it.wikipedia.org/wiki?curid=106004", "title": "Kohlinar", "text": ""}
{"id": "106005", "revid": "119996226", "url": "https://it.wikipedia.org/wiki?curid=106005", "title": "Zorry Kid", "text": "Zorry Kid \u00e8 un personaggio dei fumetti ideato da Jacovitti, apparso sulle pagine del Corriere dei Piccoli e del Corriere dei Ragazzi dal 1968 al 1973 (ed in seguito anche su Il Giornalino). Rappresenta una gustosa parodia del classico Zorro della serie televisiva prodotta dalla Disney negli anni '50 e pi\u00f9 volte trasmessa anche dalla televisione italiana a partire dagli anni '60.\nStoria.\nAnche in questo caso c'\u00e8 un giovane californiano, \"Kid Paloma\", che, stanco delle prepotenze del governatore \"Don Pedro Magnapoco\", indossa una mascherina nera trasformandosi in \"Zorry Kid\", nemico di tutte le ingiustizie. E dato che \"Kid Paloma\" trascorre ostentatamente il proprio tempo ballando il flamenco, disinteressandosi di tutto e di tutti, nessuno potrebbe mai scoprire il suo segreto, n\u00e9 riuscirebbe mai a credere che \u00e8 davvero capace di cavarsela, con spada e pistole, anche nelle situazioni pi\u00f9 difficili. Suo diretto antagonista \u00e8 il capo della polizia \"Perfidio Malandero\", i cui insuccessi vengono puniti con i ceffoni della leggiadra \"Alonza Alonza detta Alonza\", figlia del governatore. A fianco dell'eroe mascherato troviamo invece il simpatico e sbrigativo frate \"Fra Caramba\".\nViolenza.\nCome per Cocco Bill e Jack Mandolino, le storie di Zorry Kid sono dotate di una violenza estrema rispetto a quanto ci si aspetterebbe in un normale fumetto per ragazzi. Nel corso dei duelli a fior di spada accade spesso che i soldati ed il perfido Malandero si ritrovino con naso e dita affettate pi\u00f9 volte, per poi essere prontamente riattaccate nella vignetta successiva mediante fasciature istantanee e di sconosciuta origine, oppure spesso anche gli abusi dispensati dagli sbirri verso il popolo sono terribili ma, grazie alle straordinarie doti scenografiche di Jacovitti e alla prontezza con cui gli innocenti abusati diventano castigatori, tali violenze al lettore risultano unicamente comiche.\nCartoni animati.\nNel 2006 era stata messa in cantiere la produzione di una serie a cartoni animati dedicata al personaggio, ma il progetto, prodotto da Rai Fiction e Graphilm, \u00e8 al momento abbandonato a causa della mancanza di sufficienti coproduttori. Potrebbe comunque essere ripreso in futuro, essendo interessata al progetto anche la de Mas &amp; Partners."}
{"id": "106008", "revid": "22475", "url": "https://it.wikipedia.org/wiki?curid=106008", "title": "L'educazione dello stoico", "text": "L'educazione dello stoico \u00e8 un romanzo-diario dello scrittore portoghese Fernando Pessoa che usa per l'unica volta l'eteronimo \"Barone di Teive\".\nNato nel 1928 il Barone venne presto escluso dal discorso sugli eteronimi e presto fatto scomparire da Pessoa con l'annuncio del suicidio e del rogo di tutti i suoi scritti.\n\"L'educazione dello stoico\" \u00e8 il racconto di un atto finale ed \u00e8 da considerarsi, pi\u00f9 che il diario di un suicida, la rivelazione di una intera vita.Nelle brevi prose e negli aforismi, un barone prossimo al suicidio fa profonde riflessioni sulle cause del suo soffrire: l'impossibilit\u00e0 del binomio morale/intelligenza, le difficolt\u00e0 a relazionarsi con le donne, le illusioni dei sogni e la pena che deriva dalla ragione.\nRiprendendo un classico \"topos\" narrativo il libro inizia con il ritrovamento nel cassetto di una stanza d'albergo del manoscritto del Barone di Teive dove lo stesso autore l'aveva infilato per sottrarlo agli sguardi indiscreti e al contatto igienicamente sospettabile delle mani dei camerieri: \"\"Per non lasciare il libro sul tavolo della mia stanza, esposto cos\u00ec all'esame delle mani sospettosamente pulite dei camerieri dell'albergo, ho aperto, con un certo sforzo, il cassetto e l'ho ficcato l\u00e0 dentro, spingendolo gi\u00f9. Ha battuto contro qualche cosa, poich\u00e9 lo stesso cassetto non era granch\u00e9 fondo\".\nIl libro prosegue con la dichiarazione del Barone di essere giunto alla coscienza della vacuit\u00e0 degli sforzi fatti per giungere alla realizzazione di un'opera d'arte superiore e che, non essendoci riuscito, aveva deciso di uccidersi lasciando il manoscritto come Unico dopo aver dato al rogo tutti gli altri suoi scritti, appunti, note, a volte brani gi\u00e0 completati, per le opere che ora si rendeva conto che mai pi\u00f9 avrebbe scritto. \"Sento prossima, perch\u00e9 io stesso la voglio prossima, la fine della mia vita.Nei due ultimi giorni ho occupato il tempo a bruciare uno ad uno tutti i miei manoscritti, le note per i miei pensieri morti, gli appunti e a volte brani gi\u00e0 completi, per le opere che non avrei mai scritto. \u00c8 stato senza esitare, ma con una lenta pena, questo sacrificio, con il quale ho voluto congedarmi, come nell'atto di bruciare un ponte, dal margine della vita da cui mi voglio allontanare. [...]Sar\u00e0 questo il mio unico manoscritto. Lo lascio alla meditazione di coloro che il futuro far\u00e0 miei pari.Raggiungo, con il recidere tutti i legami, eccetto l'ultimo tra me e la vita, la chiarezza dell'anima nel sentire, e quella dell'intelletto nel comprendere, che mi danno la forza di parole, non per realizzare l'opera che non potrei mai realizzare, ma almeno per dire con semplicit\u00e0 per quali ragioni non l'ho realizzata.Queste pagine non sono la mia confessione ma la mia definizione. Sento, nel cominciare a scriverla, che la potr\u00f2 scrivere con un certo modo di verit\u00e0.\". \nIl diario del suicidio del Barone sarebbe quindi per noi il diario di un fallimento artistico, della raggiunta coscienza della vacuit\u00e0 dei propositi e degli sforzi di chi aveva affidato tutto il senso della propria vita alla realizzazione di un'opera letteraria. \"Tutta la mia vita ruota attorno alla mia opera letteraria\"\".\nDopo questa premessa viene riportata, con le stesse parole riportate il giorno dopo dal \"Di\u00e1rio de Not\u00edcias\", la notizia del suicidio del Signor \u00c1lvaro Coelho de Ata\u00edde, 20\u00ba barone di Teive, avvenuta nella sua tenuta della Maciera il 13 luglio 1920. \"\"La triste fine del Signor Barone di Teive ha causato grande costernazione, poich\u00e9 il defunto era qui molto stimato per le sue belle qualit\u00e0 di carattere\".\nInizia da questo punto nel manoscritto il diario del suicida: \"Non c'\u00e8 maggior tragedia che l'uguale intensit\u00e0, nella stessa anima o nello stesso uomo, del sentimento intellettuale e del sentimento morale. Perch\u00e9 un uomo possa essere distintivamente e assolutamente morale, bisogna che sia un po' stupido. Perch\u00e9 un uomo possa essere assolutamente intellettuale, deve essere un po' immorale. Non so quale gioco o ironia delle cose condanni l'uomo all'impossibilit\u00e0 di questo dualismo. Per mia sventura, essa si d\u00e0 in me. Cos\u00ec, perch\u00e9 posseggo due virt\u00f9, non ho mai potuto far nulla di me. Non \u00e8 l'eccesso di una qualit\u00e0, ma l'eccesso di due, che mi ha ucciso per la vita\"\".\n\u00c8 questa la tragedia che affligge il Barone e gli individui come lui e che lo induce a riconoscere altre sue deficienze. Come quella di essere sempre stato un \"millimetrista del pensiero\", eccessivamente scrupoloso della precisione; di non saper perdere, unicamente per l'orgoglio di non confessarsi vinto; di non saper amare e quindi di non poter essere amato; di non aver mai saputo reprimere nel proprio io, la presenza atavica dei concetti di nobilt\u00e0 e di situazione sociale. \n\"Il mio stato d'animo \u00e8 quello su cui poggiano i grandi misticismi, ma io non ho fede; non temo la sofferenza, la disprezzo. Ho ripudiato il sogno come un vizio da collegiale o da pazzo. Ma ho anche ripudiato la realt\u00e0 o, anzi, \u00e8 lei che mi ha ripudiato, non so perch\u00e9 - per incompetenza, o per scoraggiamento, o per incomprensione. Non sono mai servito per nessuno dei due modi di godere - n\u00e9 per il piacere del reale, n\u00e9 per il piacere della supposizione. Non mi lamento di coloro che mi stanno intorno o mi sono stati intorno. Tutti mi hanno trattato bene, ma con distacco. Ho capito subito che il distacco era in me, che partiva da me.Amato o benvoluto non lo sono mai stato. Oggi riconosco che non avrei potuto esserlo. Avevo buone qualit\u00e0, avevo forti emozioni, avevo...ma non avevo quello che si chiama Amore. [...] Siccome non ho fatto nulla nella mia vita, non ho nulla di cui debba ricordarmi con nostalgia. Ho avuto, s\u00ec, speranze, perch\u00e9 tutto \u00e8 avere speranze o \u00e8 morte. Oggi non ho pi\u00f9 neppure speranze, dato che non vedo ragione perch\u00e9 il futuro sia diverso dal passato\".\nIl diario che segue \u00e8 un diario contenuto, con le precedenti pagine, in un quadernetto dalla copertina nera che viene oggi conservato nel \"Fondo Pessoa\" con la segnatura 144Q, che viene segnalato come \"unico manoscritto\", in quanto unico sopravvissuto al rogo degli scritti del Barone.\nNel diario il Barone si autoanalizza con lucidit\u00e0 rispecchiando cos\u00ec tutte le meschinit\u00e0 di una vita infelice che ha inizio fin dall'infanzia: un'infanzia di bambino rancoroso e vendicativo, poi maturato in un individuo altrettanto problematico. \n\"\"Rancoroso e vendicativo nell'infanzia, persi, nel passaggio all'adolescenza, quella meschinit\u00e0 dell'eccesso di sensibilit\u00e0. [...]Ogni volta che ho avuto un rivale o la possibilit\u00e0 di un rivale, ho immediatamente abdicato senza esitare. \u00c8 una delle poche cose della vita in cui non ho mai avuto esitazione. Non ho mai sofferto l'orgoglio di concorrere con un altro, con l'aggiunta ignobile della possibilit\u00e0 della sconfitta. Nello stesso modo non ho mai potuto giocare a giochi di competenza. Ho sempre perduto con rancore e rispetto. Perch\u00e9 mi giudicavo superiore a tutti? No, non mi sono mai considerato superiore a scacchi o nel whist. Per semplice orgoglio, un orgoglio traboccante e sanguinoso, che nessuno sforzo disperato della mia intelligenza ha mai potuto frenare o esaurire.Mi sono sempre tenuto fuori del mondo e della vita e lo scontro tra qualche loro elemento, mi ha sempre ferito come un insulto dal basso, la rivolta improvvisa di un lacch\u00e8 universale. [...]Non ho mai potuto dominare l'influenza dell'ereditariet\u00e0 e dell'educazione infantile. Ho potuto sempre avversare i concetti sterili di nobilt\u00e0 e di posizione sociale: non li ho mai potuti dimenticare. Sono dentro me come una vilt\u00e0 che detesto, contro cui mi rivolto, ma che mi stringe con legami estranei all'intelligenza e alla volont\u00e0.Ho avuto un giorno l'occasione di sposarmi, magari di essere felice, con una ragazza molto semplice, ma fra me e lei si sono frapposte nell'indecisione dell'anima, quattordici generazioni di baroni, la visione della citt\u00e0 che sorrideva del mio matrimonio, il sarcasmo degli amici pi\u00f9 intimi, un profondo disanimo fatto di meschinit\u00e0, che mi pesava come dell'aver commesso un delitto. E cos\u00ec io, l'uomo dell'intelligenza e del distacco, ho perso la felicit\u00e0 a causa dei vicini che disprezzo.Il modo come mi sarei vestito, le maniere che avrei avuto, come avrei ricevuto nella mia casa, quante ineleganze di frase o atteggiamenti...tutto questo mi si levava contro come uno spettro di cose serie\".\nLa ricostruzione della sera in cui aveva rinunciato per sempre all'amore \u00e8 una delle pagine pi\u00f9 belle e intense del diario: \"Mi ricordo ancora, con una precisione nella quale (si) intercala il vago profumo dell'aria primaverile, del pomeriggio in cui, meditando tutte queste cose, ho deciso di abdicare all'amore come a un problema insolubile. Era maggio, un maggio di dolce inizio d'estate, fiorito per le brevi spianate della tenuta di vari colori, impalliditi dal lento calare della sera gi\u00e0 iniziata. Io passeggiavo i miei rimorsi fra pochi filari di alberi... Mi prese all'improvviso un desiderio di abdicazione intensa, di chiostro severo e ultimo, una ripugnanza di aver avuto tanti desideri, tante speranze, con tanta facilit\u00e0 esterna di poterli realizzare, e tanta impossibilit\u00e0 intima di poterlo volere. Risale a quell'ora soave e triste il principio del mio suicidio\". \nForse la decisione del suicidio era scaturita gi\u00e0 in precedenza, in seguito alla morte della madre, quando, per la sua assenza, il Barone si era reso conto di aver bisogno di affetto: di un affetto che, come l'aria, si respira e non si sente. \"La morte di mia madre ha spezzato l'ultimo dei vincoli esterni che ancora mi legavano alla sensibilit\u00e0 della vita. All'inizio rimasi stordito - di quello stordimento che non induce in errore, ma che sembra un vuoto morto nel cervello, una conoscenza intuitiva del nulla. Poi il tedio, che mi divenne angoscia, mi intorpid\u00ec in noia. L'amore di lei, che non mi era mai stato chiaro fino a che viveva, divenne nitido quando la perdetti. Scoprii, con la mancanza, come si scopre il valore di tutto, che l'affetto mi era necessario: che, come l'aria, si respira e non si sente. Ho tutte le condizioni per essere felice, tranne la felicit\u00e0. Le condizioni sono slegate le une dalle altre\".\nIl pessimismo che traspare dalle pagine del diario \u00e8 un pessimismo diverso dal pessimismo romantico che trasferisce a tutto l'universo il dolore individuale; \u00e8 un pessimismo individuale che ha ragioni pi\u00f9 profonde di tutti i pessimismi.\nIl Barone prende le distanze da coloro che definisce i tre grandi pessimisti del secolo appena concluso: \"Il pessimismo, l'ho verificato, \u00e8 molte volte un fenomeno di rifiuto sessuale. Sono cos\u00ec, chiaramente, quelli di Leopardi, di Vigny e di Antero de Quemtal. In questa costruzione di un sistema sui fenomeni sessuali stessi, non posso esimermi dal vedere qualche cosa di implacabilmente grossolano e vile. Tutti gli individui grossolani hanno bisogno della nota sessuale; \u00e8 anzi quella che li distingue. Non possono raccontare aneddoti al di l\u00e0 della sessualit\u00e0; non sanno aver spirito fuori dalla sessualit\u00e0. Vedono in tutte le coppie una ragione sessuale di essere coppie. La base sessuale dei loro pessimismi mi ha lasciato, appena la intravidi nelle opere e la confermai nella notizia delle loro vite, una sensazione di nausea all'intelligenza. \".\nNel Barone di Teive vi \u00e8, malgrado il suo individualismo, la coscienza di appartenere a una precisa collettivit\u00e0 generazionale, quella della rivista \"Orpheu\" e dell'omonima Generazione. Il concetto di Generazione, che si perpetua fino ai giorni nostri dall'Europa all'America (la Beat Generation) era per il Portogallo del primo Novecento essenzialmente di origine spagnola e ispanoamericana.\nNelle prime pagine appare una affermazione che trova molti riscontri nell'opera pessoana: \"Appartengo ad una generazione, supposto che questa generazione sia pi\u00f9 persone che non me stesso - la quale ha perso in egual misura la fede negli d\u00e8i delle religioni antiche e la fede negli d\u00e8i delle irreligioni moderne. Non posso accettare Geova n\u00e9 l'Umanit\u00e0. Cristo e il progresso sono per me miti dello stesso mondo. Non credo nella vergine Maria n\u00e9 nell'elettricit\u00e0\". \nQuesta generazione non esclude il dolente individualismo di colui che, giunto al margine della fossa che lo inghiottir\u00e0, deve ammettere che la vita dei poveri contadini sembra, al contrario della sua, essere felice, e conclude pertanto: \" Circoscrivo a me stesso la tragedia che \u00e8 mia. La soffro, ma la soffro faccia a faccia, senza metafisica n\u00e9 sociologia. Mi confesso vinto dalla vita, tuttavia non mi confesso abbattuto da lei\".\nAnche la formula di \"Vinto della (dalla) vita\" era per Pessoa-Teive una locuzione pregenerazionale perch\u00e9 si rivolgeva ai propri compagni di generazione: Ramalho Ortig\u00e1o, Oliveira Martins, E\u00e7a Queir\u00f3s.\"Come il gladiatore nell'arena in cui \u00e8 stato messo dal destino, che schiavo lo ha esposto come condannato, saluta, senza tremare, il Cesare che ci sia in questo circo circondato di stelle. Lo saluto di fronte, senza orgoglio, che non lo pu\u00f2 avere lo schiavo; n\u00e9 allegria, che non la pu\u00f2 fingere il condannato. Ma lo saluto, perch\u00e9 non manchi alla legge colui che manca ogni legge. Ma, finendo di salutare, mi immergo nel petto il gladio che non mi servir\u00e0 in combattimento. Se il vinto \u00e8 colui che muore e il vincitore chi uccide, con questo, confessandomi vinto, mi considero vincitore\".\nPer quanto poi concerne il concetto di stoicismo, (la condanna totale di tutte le emozioni da parte dello stoico) che viene indicato nel titolo come filosofia praticata dal suicida, esso vuole indicare un atto che diventa nel diario del suicida l'explicit di un itinerario di logoranti frustrazioni. Niente di pi\u00f9 lontano dall'apatia e dall'atarassia stoica di questa dolorosa confessione di impotenza individuale.\nE cos\u00ec, il Barone di Teives, dopo aver analizzato con lucidit\u00e0 tutti i passaggi che l'hanno condotto alla decisione del suicidio, deluso dalla vita e dall'amore, dopo aver discusso le differenze del suo pessimismo da quello di Leopardi e di altri grandi poeti pessimisti, viene alla conclusione che la sua decisione \u00e8 stata elaborata sotto il segno della ragione e con atteggiamento stoico: \"Ho raggiunto, credo, la pienezza dell'impiego della ragione. Ed \u00e8 per questo che mi uccider\u00f2\"\".\nAlla lettura del testo superstite di Teive si arguisce che dar vita al Barone, come predestinato al suicidio, sia equivalso per Pessoa a non suicidarsi in prima persona."}
{"id": "106017", "revid": "1842072", "url": "https://it.wikipedia.org/wiki?curid=106017", "title": "Native API", "text": "Native API (o anche native system services o executive system services), in informatica, indica i servizi interni dei sistemi operativi appartenenti alla famiglia Windows NT.\nLe Native API costituiscono l'interfaccia al kernel di pi\u00f9 basso livello possibile, tuttavia non si tratta dell'API ufficiale e documentata del sistema operativo, bens\u00ec di un'interfaccia privata sulla quale si appoggiano le Windows API. La compatibilit\u00e0 delle Native API non \u00e8 garantita tra differenti versioni di Windows NT, in quanto cambiamenti alla struttura del kernel potrebbero riflettersi in cambiamenti delle Native API. Per la scrittura di applicazioni \u00e8 necessario utilizzare esclusivamente le Windows API, sebbene sia tecnicamente possibile utilizzare le Native API, che per\u00f2 sono documentate solo parzialmente. Le Native API sono l'equivalente delle system call dei sistemi operativi Unix.\nGeneralmente ad ogni Native API corrisponde una Windows API equivalente, ad esempio alla Native API codice_1 corrisponde la Windows API codice_2.\nLa ragione per la quale esiste questo doppio strato di API deriva dal fatto che i sistemi operativi Windows NT possono disporre di differenti \"subsystem\". In Windows NT sono disponibili i \"subsystem\" Win32, Posix e OS/2 (a partire da Windows XP \u00e8 presente solo quello Win32). Pertanto le Native API sono l'interfaccia con la quale vengono sviluppati i \"subsystem\".\nLe Native API sono implementate nella libreria codice_3. A ciascuna Native API corrisponde un servizio del kernel, che viene invocato tramite un interrupt \"0x2E\" (o con un'istruzione di linguaggio macchina \"sysenter\" o \"syscall\" sui microprocessori pi\u00f9 recenti); questa operazione viene definita \"system service dispatching\"."}
{"id": "106018", "revid": "1222", "url": "https://it.wikipedia.org/wiki?curid=106018", "title": "Canidi", "text": ""}
{"id": "106019", "revid": "110157", "url": "https://it.wikipedia.org/wiki?curid=106019", "title": "Eggersriet", "text": "Eggersriet (toponimo tedesco) \u00e8 un comune svizzero di 2\u00a0262 abitanti del Canton San Gallo, nel distretto di San Gallo."}
{"id": "106020", "revid": "729019", "url": "https://it.wikipedia.org/wiki?curid=106020", "title": "Aerodina", "text": "L'aerodina (pron. \"aerod\u00ecna\") \u00e8 un aeromobile pi\u00f9 pesante dell'aria, la cui sostentazione \u00e8 ottenuta mediante un'azione aerodinamica sulle superfici del mezzo.\nLe aerodine rappresentano una delle due grandi classi in cui vengono classificati gli aeromobili (l'altra \u00e8 rappresentata dagli aerostati, anche detti \"mezzi pi\u00f9 leggeri dell'aria\") e si caratterizzano per la presenza di un \"organo sostentante\" capace di muovere o deviare una certa massa d'aria verso il basso in maniera da sostentare il volo.\nQuesto organo sostentante pu\u00f2 essere un'ala, nel caso dei velivoli o una pala in un elicottero, ma anche, tipicamente, un ugello, nei razzi.\nIn base al tipo di organo sostentante, le aerodine possono dunque dividersi in tre diverse classi: aerodine a sostentazione aerodinamica, aerodine a sostentazione per reazione diretta, e aerodine a sostentazione mista.\nAerodine a sostentazione aerodinamica.\nL'organo sostentante (ad esempio un'ala) viene a essere investito da una certa massa d'aria in virt\u00f9 del proprio moto relativo ed \u00e8 in grado di deviare questa massa verso il basso cos\u00ec da generare una forza (detta in questo caso \"portanza\") verso l'alto. Tra questi:\nAerodine a sostentazione per reazione diretta.\nIn questo caso la sostentazione viene assicurata da sistemi meccanici (detti tecnicamente \"gettosostentatori\") capaci di accelerare grandi masse d'aria o gas (ad esempio un ugello collegato a un motore a razzo). Questo tipo di sostentazione non richiede dunque che vi sia necessariamente un moto relativo dell'aria rispetto al mezzo. Rientrano in questa classe:\nAerodine a sostentazione mista.\nImpiegano entrambe le metodologie precedenti di sostentazione.\nTra questi (sebbene spesso inseriti anche nella categoria dei velivoli) gli aeromobili VTOL del tipo a spinta vettorata o, per estensione, gli STOL."}
{"id": "106028", "revid": "37401", "url": "https://it.wikipedia.org/wiki?curid=106028", "title": "Speicher (Svizzera)", "text": "Speicher (toponimo tedesco) \u00e8 un comune svizzero di 4\u00a0227 abitanti del Canton Appenzello Esterno.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nSpeicher \u00e8 servito dall'omonima stazione sulla ferrovia San Gallo-Trogen (linea S21 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "106029", "revid": "1483161", "url": "https://it.wikipedia.org/wiki?curid=106029", "title": "Ulrich Beck", "text": "Biografia.\n\u00c8 stato docente di Sociologia presso la Ludwig-Maximilians-Universit\u00e4t M\u00fcnchen di Monaco di Baviera e la London School of Economics. Dal 1966 fu studente di sociologia, filosofia, psicologia e teoria politica presso l'universit\u00e0 di Monaco. Vi consegu\u00ec, nel 1972, il dottorato in filosofia, scelse per\u00f2 di lavorare come sociologo. Dal 1979 fu abilitato all'insegnamento, che svolse fino al 1981 presso l'universit\u00e0 di M\u00fcnster, per poi trasferirsi a Bamberga fino al 1992.\nDal 1992 si trasfer\u00ec alla Ludwig Maximilian Universit\u00e4t di Monaco, come direttore del dipartimento di sociologia. Dal 1995 al 1997 fu membro della \"Kommission f\u00fcr Zukunftsfragen der Freistaaten Bayern und Sachsen\", Commissione per le questioni del futuro. \u00c8 stato membro del Gruppo Spinelli per il rilancio dell'integrazione europea. Ulrich Beck pubblic\u00f2 diversi studi sulla modernit\u00e0, problemi ecologici, individualizzazione e globalizzazione, e introdusse nuovi concetti nella sociologia, quali l'idea di una seconda modernit\u00e0 e la teoria del rischio. \u00c8 morto per infarto nel giorno di Capodanno del 2015 all'et\u00e0 di 70 anni.\nStudi sulla globalizzazione.\nTra la vasta mole dei discorsi sul contemporaneo globale, a sgomberare il campo dalla confusione tra \"valutazione\" e \"interpretazione\" dei processi globali viene la distinzione fondamentale avanzata da Beck nel 1997. Egli individua tre distinti livelli:\nDalla globalizzazione alla individualizzazione.\nUna lettura socio-antropologica ha identificato come ulteriore contenuto della globalizzazione una vera e propria corsa all'individualizzazione che consisterebbe nella \u00abtrasformazione dell'identit\u00e0 umana da qualcosa di \u2018dato\u2019 a un \u2018compito\u2019, e nell'attribuzione agli attori della responsabilit\u00e0 rispetto alla realizzazione di questo compito e delle conseguenze (anche azioni delle azioni collaterali) delle loro azioni\u00bb (Zygmunt Bauman 2008).\nPer Beck questa riduzione della sfera etica e dell'orizzonte sociale conduce al paradosso che la vita sarebbe riducibile a una soluzione biografica ad una serie di contraddizioni del sistema, per cui ragioni e soluzioni andrebbero individuate ad alto livello.\nPer Touraine, invece, una molteplicit\u00e0 di soggetti personali, con i loro obiettivi di riconoscimento ed emancipazione del S\u00e9, costituirebbero oggi i protagonisti unici di movimenti e cambiamenti sociali riuniti sotto la bandiera di una nuova generazione di diritti umani e culturali centrati sul singolo.\nQuesta ridefinizione dello spazio sociale (a partire dalla soggettivit\u00e0) \u00e8 a sua volta legata, da una parte, alla dissoluzione delle identit\u00e0 sociali statiche, dall'altra alla \u201cpossibilit\u00e0 relativa di sperimentare forme di mobilit\u00e0 tra diverse esperienze che l'individuo incorpora, riproduce, reinventa, in una sua \u201cpolifonia esistenziale\u201d. Questa disponibilit\u00e0 necessita di risorse \u2013 simboliche e materiali \u2013 dato che, come scriveva Bauman nel 2008 \u00absenza dubbio abbiamo raggiunto una libert\u00e0 di auto-affermazione individuale e di auto-espressione virtualmente illimitata che non ha precedenti. La vita individualizzata ha le proprie angosce non meno dolorose di quelle di una vita vissuta all'ombra di una tendenza totalitaria\u00bb.\nOpere.\nBeck diresse la pubblicazione di Sociologia \"Soziale Welt\" dal 1980, firm\u00f2 pi\u00f9 di 150 articoli, e scrisse diversi libri, quali:"}
{"id": "106030", "revid": "287204", "url": "https://it.wikipedia.org/wiki?curid=106030", "title": "Coda (file system)", "text": "Coda \u00e8 un clustered file system distribuito sviluppato presso l'Universit\u00e0 di Carnegie Mellon dal 1987 sotto la direzione di Mahadev Satyanarayanan. Esso \u00e8 basato su una vecchia versione di AFS.\nTra le sue pi\u00f9 importanti propriet\u00e0 si ricordano:"}
{"id": "106031", "revid": "92228738", "url": "https://it.wikipedia.org/wiki?curid=106031", "title": "Lustre", "text": "Lustre \u00e8 un file system di rete generalmente usato da sistemi cluster su vasta scala. Il nome stesso deriva da una fusione tra le parole Linux e cluster.\nIl progetto mira a creare un file system che possa supportare reti di cluster di decine di migliaia di nodi e petabytes di dati da immagazzinare, senza per\u00f2 compromettere la velocit\u00e0 e la sicurezza.\nLustre \u00e8 rilasciato sotto licenza GPL."}
{"id": "106032", "revid": "110157", "url": "https://it.wikipedia.org/wiki?curid=106032", "title": "Stein (Appenzello Esterno)", "text": "Stein (toponimo tedesco) \u00e8 un comune svizzero di 1\u00a0418 abitanti del Canton Appenzello Esterno.\nStoria.\nIl comune di Stein \u00e8 stato istituito nel 1749 per scorporo da quello di Hundwil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "106033", "revid": "47767", "url": "https://it.wikipedia.org/wiki?curid=106033", "title": "Piotr Tchaikovsky", "text": ""}
{"id": "106034", "revid": "110157", "url": "https://it.wikipedia.org/wiki?curid=106034", "title": "Teufen", "text": "Teufen (toponimo tedesco) \u00e8 un comune svizzero di 6\u00a0201 abitanti del Canton Appenzello Esterno.\nStoria.\nDal suo territorio nel 1723 fu scorporata la localit\u00e0 di B\u00fchler, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nTeufen \u00e8 servito dall'omonima stazione sulla ferrovia San Gallo-Gais-Appenzello (linea S22 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "106035", "revid": "110157", "url": "https://it.wikipedia.org/wiki?curid=106035", "title": "Untereggen", "text": "Untereggen (toponimo tedesco) \u00e8 un comune svizzero di 1\u00a0045 abitanti del Canton San Gallo, nel distretto di Rorschach."}
{"id": "106042", "revid": "287204", "url": "https://it.wikipedia.org/wiki?curid=106042", "title": "Log-structured File System", "text": "Il Log-structured File System (LFS) \u00e8 un file system alternativo proposto da Mendel Rosenblum e John Ousterhout, originariamente implementato per il sistema operativo Sprite presso l'Universit\u00e0 della California (Berkeley). Una diversa versione di LFS, BSD-LFS, \u00e8 stata scritta da Margo Seltzer per 4.4BSD.\nLFS presenta un nuovo design rispetto ai pi\u00f9 tradizionali file system. La differenza pi\u00f9 importante \u00e8 che mentre i file system classici scrivono i file su disco cercando i blocchi tra quelli al momento disponibili, LFS scrive sempre negli stessi blocchi, tutti nello stesso posto (cio\u00e8 tutti i blocchi da scrivere in un dato momento sono scritti in posizioni adiacenti, indipendentemente dal file di cui fanno parte), in modo che lo stesso blocco di un file, scritto in momenti diversi, esister\u00e0 sul disco in posizioni diverse. Ci\u00f2 permette la creazione sicura ed asincrona del file (il vecchio indice rimane tra i dati della directory che lo contiene anche in caso di crash), una pi\u00f9 veloce scrittura su disco (tutti i blocchi sono scritti insieme, senza necessit\u00e0 di trovare un posto libero), e un recupero istantaneo in caso di arresto del sistema (il filesystem ricomincia dall'ultimo punto di controllo e prosegue, invece di dover essere controllato nella sua totalit\u00e0 per verificarne la consistenza)."}
{"id": "106045", "revid": "124123", "url": "https://it.wikipedia.org/wiki?curid=106045", "title": "John Ousterhout", "text": "\u00c8 il creatore del linguaggio di scripting Tcl e del relativo strumento per la realizzazione di GUI, Tk, che egli svilupp\u00f2 quando era professore presso Berkeley (Universit\u00e0 della California).\nOusterhout \u00e8 anche l'autore originario del programma VLSI CAD Magic, nonch\u00e9 l'ideatore del file system LFS.\nHa ottenuto la laurea in Fisica presso l'Universit\u00e0 Yale e il dottorato in Informatica presso l'Universit\u00e0 di Carnegie Mellon."}
{"id": "106046", "revid": "599013", "url": "https://it.wikipedia.org/wiki?curid=106046", "title": "Cic", "text": ""}
{"id": "106047", "revid": "1272592", "url": "https://it.wikipedia.org/wiki?curid=106047", "title": "Sprite (sistema operativo)", "text": "Sprite \u00e8 stato un sistema operativo Unix-like sviluppato presso l'Universit\u00e0 di Berkeley in California dal gruppo di ricerca di John Ousterhout tra il 1984 e il 1992. Tra le sue caratteristiche pi\u00f9 importanti, il supporto per il clustering e il file system LFS.\nGli ultimi sviluppi in merito sono stati fatti perseguendo l'idea di realizzare un sistema interamente basato sulla rete ma trasparente per l'utente. In principio ci si \u00e8 concentrati sulla costruzione di un filesystem di rete che facesse un pesante uso del caching client-side per migliorare le prestazioni e sfruttare la connessione con le altre macchine solo nel momento del bisogno. La maggior parte dei file cruciali del sistema erano condivisi in rete, e i processi potevano essere spostati da una macchina all'altra (cosa utile nel momento in cui due macchine avevano un carico di lavoro diverso, onde spartirlo ed incrementare le prestazioni globali): ci\u00f2 permetteva di usare la rete Sprite come se fosse stato un unico grande ambiente.\nSprite non era un microkernel, perci\u00f2 ha sofferto degli stessi problemi di altri sistemi Unix-like in termini di complessit\u00e0 di sviluppo, divenendo sempre pi\u00f9 difficile da mantenere via via che si aggiungevano features. Nel 1990 il team di sviluppo non riusc\u00ec pi\u00f9 a mantenere il ritmo dei rapidi cambiamenti adottati da altri sistemi analoghi, e il progetto venne abbandonato nel 1994."}
{"id": "106049", "revid": "713714", "url": "https://it.wikipedia.org/wiki?curid=106049", "title": "Morino", "text": "Morino \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl comune di Morino \u00e8 situato al centro della valle Roveto, in Abruzzo. Il capoluogo comunale, situato a 443 , si sviluppa alle pendici del versante orientale dei monti Ernici. Il nucleo originario di Morino Vecchio, distrutto dal terremoto della Marsica del 1915, si trova in posizione pi\u00f9 elevata rispetto al centro urbano moderno, a circa 570 \nBrecciose, Grancia e Rendinara sono le frazioni presenti nel territorio comunale che include anche la riserva naturale guidata Zompo lo Schioppo.\nOrigini del nome.\nIl toponimo \u00e8 legato con ogni probabilit\u00e0 al termine \"morro\", ovvero macigno o roccia, che indica un luogo pietroso.\nIn alcuni antichi documenti il paese \u00e8 detto anche \"Moreno\", motivo per il quale si \u00e8 associata la parola \"morena\" all'etimologia del nome contemporaneo del paese rovetano.\nStoria.\nAlcuni documenti ecclesiastici documentano che il territorio di Morino fu donato nel 1089 dal notabile Ratterio di Civitas Antena al monastero di Montecassino. La chiesa scomparsa di \"San Pietro in Morini\", le cui tracce sono situate in localit\u00e0 Brecciose, fu donata allo stesso monastero nello stesso secolo da Rainaldo di Obberto da Antena, esponente dei conti dei Marsi. Tale chiesa viene citata pi\u00f9 volte in altri documenti medievali risalenti al XII e XIII secolo.\nIl borgo vecchio venne edificato tra l'XI e il XII secolo durante la fase dell'incastellamento sui resti di un ocre marso che in epoca romana risult\u00f2 amministrato dal vicino municipio di Antinum.\nNel catalogo dei Baroni del 1173 \"Morinum\" risulta essere uno dei feudi di Ruggero, conte di Albe, mentre in attestazioni ecclesiastiche del Basso Medioevo appare la Villa di Morino tra i possedimenti della certosa di Trisulti, la localit\u00e0 utilizzata come un granaio in seguito ha assunto il toponimo di Grancia.\nNel corso del XVI secolo venne inaugurata la chiesa sepolcrale di San Rocco e ampliata quella di Santa Maria Bambina. In seguito le famiglie notabili del paese, i Ferrante e i Facchini, favorirono lo sviluppo socio-economico attraverso la realizzazione della ferriera borbonica e di altre attivit\u00e0 produttive che a cominciare dalla seconda met\u00e0 dell'Ottocento furono ampliate grazie alla graduale realizzazione della strada Avezzano-Sora e successivamente all'apertura della ferrovia Avezzano-Roccasecca.\nIn seguito all'abolizione del feudalesimo Morino fu dapprima inserito nel governo di Civitella Roveto e successivamente fu riunito, insieme ad altri centri limitrofi, al comune di Civita d'Antino. \nDal 1831 venne costituita l'amministrazione comunale con l'aggregazione di Rendinara.\nIl borgo di Morino Vecchio sorgeva su un colle in posizione elevata rispetto alla valle Roveto; il terremoto della Marsica del 1915 caus\u00f2 la morte di 113 persone devastando completamente il vecchio paese che fu abbandonato dai superstiti per essere ricostruito pi\u00f9 a valle. Del vecchio borgo restano i ruderi delle tre porte di accesso, delle case, dei palazzi e delle due chiese.\nMonumenti e luoghi d'interesse.\nMorino Vecchio.\nAntico borgo della valle Roveto distrutto dal terremoto del 1915 e abbandonato dai pochi superstiti del sisma. Il paese devastato \u00e8 stato posto in sicurezza e dotato di illuminazione in occasione del centenario del sisma nel 2015. Tra i ruderi sono visibili il campanile dell'antica chiesa di Santa Maria Bambina, i resti della chiesa di San Rocco con l'ossario della cappella sotterranea e di palazzo Ferrante. Le cisterne del palazzo Facchini sono tra i pochi elementi che si sono conservati integralmente. Furono realizzate in cemento armato nel 1909 dal costruttore bolognese Cesare Palazzi, la cui abitazione di Avezzano fu l'unica a restare in piedi intatta dopo il sisma. Il viale orientale conduce ai resti della porta Cerrito, principale porta d'accesso al borgo.\nEconomia.\nTurismo.\nMorino fa parte dell'associazione nazionale \"Borghi autentici d'Italia\".\nInfrastrutture e trasporti.\nStrade.\nLa strada statale 690 Avezzano-Sora collega Morino con Avezzano a nord e con Sora a sud. Nel suo territorio \u00e8 presente lo svincolo di Civita d'Antino-Morino.\nLa strada statale 82 della Valle del Liri collega Avezzano ad Itri (LT) attraversando il territorio di Morino e il fondo valle rovetano.\nFerrovie.\nLa ferrovia Avezzano-Roccasecca serve il paese di Morino con la stazione di Civita d'Antino-Morino, situata in localit\u00e0 Civita stazione. La frazione di Rendinara \u00e8 servita dalla stazione di Morrea-Castronovo-Rendinara.\nAmministrazione.\nSul sito del Ministero dell'interno sono disponibili i dati di tutte le elezioni amministrative di Morino dal 1985 ad oggi.\nGemellaggi.\nMorino \u00e8 gemellata con il XV municipio di Roma dove vivono molti cittadini originari del comune rovetano."}
{"id": "106050", "revid": "6923", "url": "https://it.wikipedia.org/wiki?curid=106050", "title": "Eurovision Song Contest 1966", "text": "Lundicesimo Gran Premio Eurovisione della Canzone si tenne a Villa Louvigny (Lussemburgo) il 5 marzo 1966.\nStoria.\nNel 1966 l'unico cambiamento rilevante fu l'introduzione di una nuova regola, riguardante la lingua del brano. La regola prevedeva che la canzone scelta da ogni partecipante fosse nella lingua (o in una delle lingue) del Paese. Questa regola venne introdotta a causa del comportamento della Svezia dell'anno precedente, quando present\u00f2 una canzone in inglese. Per quanto riguarda le giurie l'unico cambiamento fu che di ogni giuria nazionale fecero parte dei membri rappresentativi del pubblico di ogni paese, fra i quali fu permesso includere degli esperti di musica leggera e pop, ma non compositori, editori o fornitori professionali di dischi. Monaco e Italia rimasero a zero punti.\nLe future presentatrici Lill Lindfors (Svezia) e \u00c5se Kleveland (Norvegia) parteciparono a questo concorso, classificandosi rispettivamente al secondo e al terzo posto. Grande vincitrice fu l'Austria con il brano \"Merci ch\u00e9rie\" eseguito da Udo J\u00fcrgens, che partecip\u00f2 al concorso per la terza volta. La famosa artista francese Mich\u00e8le Torr si classific\u00f2 all'ottavo posto con il brano \"Ce soir je t'attendais\", rappresentando il Lussemburgo. Durante le prove Domenico Modugno non fu soddisfatto dell'orchestra e abbandon\u00f2 il palco, arrabbiato. La sua canzone, \"Dio come ti amo\", che all'Eurofestival arriv\u00f2 ultima, in seguito si trasform\u00f2 in un successo enorme in Sudamerica nella versione di Gigliola Cinquetti.\nStruttura di voto.\nOgni nazione ha dieci giurati e le tre nazioni pi\u00f9 votate ottengono rispettivamente cinque, tre e un punto. Se la giuria avesse votato un solo Paese esso avrebbe ottenuto nove punti. Se solo due nazioni fossero state votate esse avrebbero ottenuto rispettivamente sei e tre punti.\nOrchestra.\nDiretta dai maestri: Gert-Ove Andersson (Svezia), \u00d8ivind Bergh (Norvegia), Willy Berking (Germania), Jorge Costa Pinto (Portogallo), Angelo Giacomazzi (Italia), Alain Goraguer (Monaco), Hans Hammerschmid (Austria), Noel Kelehan (Irlanda), Arne Lamberth (Danimarca), Franck Pourcel (Francia), Harry Rabinowitz (Regno Unito), Jean Roderes (Belgio, Lussemburgo e Svizzera), Ossi Runne (Finlandia), Mojmir Sepe (Jugoslavia), Rafael Ibarbia (Spagna) e Dolf van der Linden (Paesi Bassi).\nClassifica.\n5 punti"}
{"id": "106052", "revid": "6923", "url": "https://it.wikipedia.org/wiki?curid=106052", "title": "Eurovision Song Contest 1967", "text": "Il dodicesimo Gran Premio Eurovisione della Canzone si tenne a Vienna (Austria) l'8 aprile 1967.\nStoria.\nNel 1967 la Danimarca decise di non partecipare al concorso (sarebbe tornata solo nel 1978), riducendo cos\u00ec il numero dei paesi partecipanti a diciassette. Per la prima volta ci fu una telecamera nella \"green room\", la sala in cui i cantanti aspettano i risultati delle votazioni. Il concorso ebbe una cornice molto glamour: la scena comprendeva tre specchi girevoli e una scala come ingresso in mezzo al palco. Il sistema di voto ritorn\u00f2 ad essere quello usato nel 1957, facendo partecipare dieci giurati per ogni paese i quali potevano assegnare un voto alla loro canzone preferita. Met\u00e0 dei giurati dovevano avere meno di trent'anni. Lo scrutinatore dell'EBU, Clifford Brown, rilasci\u00f2 alcune dichiarazioni non proprio gentili nei riguardi della presentatrice, Erica Vaal. Era cos\u00ec confusa che annunci\u00f2 il vincitore mentre ancora un paese doveva votare.\nDopo che per cinque volte era arrivato secondo, per la prima volta a vincere fu il Regno Unito con il brano \"Puppet on a string\" eseguito da Sandie Shaw. Ma la canzone, forse, pi\u00f9 famosa di questa edizione \u00e8 \"L'amour est bleu\" eseguita da Vicky Leandros per il Lussemburgo. La cantante ritorner\u00e0, per vincere, nel 1972. Claudio Villa torn\u00f2 all'Eurofestival e si classific\u00f2 undicesimo con la canzone \"Non andare pi\u00f9 lontano\".\nStruttura di voto.\nOgni nazione distribuisce dieci punti tra le loro canzoni preferite.\nOrchestra.\nDiretta dai maestri: Manuel Alejandro (Spagna), Aim\u00e9 Barelli (Monaco), Francis Bay (Belgio), \u00d8ivind Bergh (Norvegia), Hans Blum (Germania), Giancarlo Chiaramello (Italia), Johannes Fehring (Austria), Noel Kelehan (Irlanda), Hans M\u00f6ckel (Svizzera), Mats Olsson (Svezia), Franck Pourcel (Francia), Mario Rijavec (Jugoslavia), Ossi Runne (Finlandia), Armando Tavares Belo (Portogallo), Dolf van der Linden (Paesi Bassi) e Kenny Woodman (Regno Unito)."}
{"id": "106053", "revid": "1305772", "url": "https://it.wikipedia.org/wiki?curid=106053", "title": "Sprite", "text": ""}
{"id": "106058", "revid": "932603", "url": "https://it.wikipedia.org/wiki?curid=106058", "title": "Le cronache di Dragonlance", "text": "Le cronache di Dragonlance sono un ciclo di tre libri fantasy scritti da Margaret Weis e Tracy Hickman ed editi dalla TSR ambientati nel mondo di \"Dragonlance\"\nIl ciclo.\nIl ciclo, scritto a met\u00e0 degli anni ottanta, racconta le vicende di alcuni personaggi in un mondo fantastico chiamato Krynn. In questi libri come nell'ambientazione stessa si narra di eroi, creature bellissime e creature mostruose, ma ovviamente ad occupare il tema centrale sono i draghi.\nTrama.\n\"I draghi del crepuscolo d'autunno\".\nTanis Mezzelfo, i gemelli Caramon e Raistlin Majere, Tasslehoff Burrfoot, Sturm Brightblade e Flint Fireforge si rincontrano per la prima volta dopo cinque anni di viaggio. Durante la cena, alla Taverna dell'Ultima Dimora a Solace, fanno conoscenza con Goldmoon e Riverwind, due barbari delle pianure che portano uno strano bastone dai poteri taumaturgici, ricercato dagli eserciti del male in tutto Krynn: dopo aver accidentalmente curato con esso uno dei governanti della citt\u00e0, i compagni sono costretti a fuggire dalla taverna ed a lasciare Solace.\nGiunti nel loro pellegrinaggio fino a Xak-Tsaroth, dove Riverwind afferma di aver trovato il bastone, i compagni vengono a conoscenza del ritorno dei draghi su Krynn, a causa del piano della Regina delle Tenebre Takhisis per conquistare il mondo. Goldmoon riceve dunque dalla divinit\u00e0 Mishakal il potere di sanare le ferite con il tocco delle mani ed il compito di riportare la fede nei veri d\u00e8i fra i popoli di Krynn.\nI compagni decidono di tornare a Solace, ma qui scoprono che la citt\u00e0 \u00e8 stata attaccata dai draghi rossi e praticamente incenerita. Catturati dagli eserciti dei draghi, essi vengono liberati dagli elfi e condotti a Qualinesti: qui Tanis rincontra Laurana, sua vecchia fiamma di quand'era bambino, ma il suo amore per Kitiara Uth Matar, la sorellastra dei gemelli, gli impedisce di legarsi nuovamente alla giovane elfa. I compagni abbandonano quindi le terre degli elfi e Laurana li segue, decisa a riconquistare Tanis.\nGiunti alle miniere di Pax Tharkas, i compagni organizzano una rivolta degli schiavi e combattono contro Lord Verminaard. La sua uccisione \u00e8 la prima vittoria riportata dalle forze del bene sulla Regina Oscura.\n\"I draghi della notte d'inverno\".\nI nani offrono ospitalit\u00e0 ai profughi delle miniere di Pax Tharkas in cambio del ritrovato martello di Kharas; gli umani per\u00f2 agognano la libert\u00e0 perduta. I compagni si dirigono dunque a Tarsis per cercare aiuto, ma un attacco sferrato dai draghi rossi alla cittadina divide il gruppo in due: Tasslehoff, Laurana, Flint e Sturm decidono di dirigersi alla Muraglia di Ghiaccio per recuperare uno dei preziosissimi globi dei draghi, mentre Tanis, i gemelli, Goldmoon e Riverwind vanno a Silvanesti con Alhana Starbreeze.\nA Silvanesti, i compagni vengono a conoscenza del terribile destino toccato alla terra degli elfi, che \u00e8 stata trasformata in un luogo d'incubo per colpa del re Lorac del suo uso improprio di un globo dei draghi. Gli eroi riescono a spezzare l'incantesimo, Raistlin si impossessa del globo ed il viaggio prosegue verso Flotsam: qui, Tanis incontra nuovamente Kitiara, ora appartenente all'esercito di Takhisis, e ne viene sedotto abbandonando temporaneamente i compagni.\nFrattanto Laurana e gli altri sono riusciti a recuperare un altro globo dei draghi e l'hanno portato con loro nell'Ergoth del Sud, dove risiedono, in accampamenti di fortuna, gli elfi fuggiti dal continente. In fuga dall'avidit\u00e0 della sua gente nei confronti del globo, Laurana si dirige verso Sancrist con l'aiuto di Silvara, una schiava Kaganesti che si rivela in seguito essere un drago d'argento e che li aiuter\u00e0 a forgiare le prime dragonlance, dotate del potere di abbattere i draghi.\nA Sancrist, Tasslehoff distrugge il globo dei draghi per evitare le lunghe liti sulla sua custodia. Intanto l'esercito della Regina Oscura avanza ed i compagni lo combattono alla Torre del Sommo Chierico: la battaglia si conclude con la morte di Sturm Brightblade, ucciso dalla stessa Kitiara, sacrificio che rid\u00e0 per\u00f2 forza all'esercito dei Cavalieri di Solamnia.\n\"I draghi dell'alba di primavera\".\nTanis si ricongiunge ai suoi compagni e tutti insieme si imbarcano per Kalaman, ma sulla nave si cela Berem, l'Uomo Eterno, che Takhisis sta cercando con tutte le sue forze per distruggerlo: Kitiara si lancia dunque al loro inseguimento e provoca l'affondamento della nave. Raistlin riesce a fuggire all'ultimo minuto con il globo dei draghi ed abbandona il fratello e i compagni al loro destino.\nA Palanthas, Laurana \u00e8 stata nominata generale dell'esercito di Solamnia. Per ingannarla Kitiara le fa credere che Tanis sia con lei ed abbia chiesto di vederla, riuscendo cos\u00ec a rapirla ed a portarla a Neraka, covo della Regina Oscura.\nTanis ed i suoi compagni sono intanto riusciti a salvarsi dall'annegamento grazie all'aiuto degli elfi marini e sono giunti a Palanthas. Venuto a sapere che Laurana \u00e8 stata catturata per colpa sua Tanis parte per Neraka, dove si stanno radunando gli eserciti malvagi in attesa del ritorno di Takhisis nel mondo, e si offre a Kitiara in cambio della vita dell'elfa. Kitiara gli ordina dunque di uccidere Ariakas, cosa che Tanis riesce a fare con l'aiuto di Raistlin, e successivamente lo aiuta a fuggire dal tempio assieme a Laurana.\nNei sotterranei di Neraka, Caramon si trova ad affrontare suo fratello Raistlin, passato alle Vesti Nere, e divenuto con la morte di Ariakas il mago pi\u00f9 potente di Krynn. Il mago \u00e8 posto alla guardia di una colonna ingioiellata, dalla quale manca una gemma verde che \u00e8 incastonata nel petto di Berem, ma all'ultimo egli lascia l'Uomo Eterno libero di uccidersi contro la colonna, causando la disfatta della Regina delle Tenebre. Dopo aver aiutato il fratello e gli ex compagni a fuggire, Raistlin va dunque a Palanthas e, con il potere che gli \u00e8 stato conferito da Fistandantilus, si insedia nella Torre dell'Alta Stregoneria.\nBibliografia.\nUsciti anche in raccolta come:"}
{"id": "106059", "revid": "367445", "url": "https://it.wikipedia.org/wiki?curid=106059", "title": "Riflessione (informatica)", "text": "In informatica, la riflessione o reflection \u00e8 la capacit\u00e0 di un programma di eseguire elaborazioni che hanno per oggetto il programma stesso, e in particolare la struttura del suo codice sorgente.\nUn programma Java in esecuzione, per esempio, pu\u00f2 esaminare le classi da cui \u00e8 costituito, i nomi e le firme dei loro metodi, e cos\u00ec via. \nIl supporto per la \"riflessione\" costituisce una delle pi\u00f9 notevoli innovazioni rispetto ad una tradizione di linguaggi (C, C++) in cui tutte le informazioni di tipo vengono consumate dal compilatore, al punto che il programma in esecuzione non ha neppure nozione di come la propria memoria sia suddivisa in variabili.\nLa \"riflessione\" in generale pu\u00f2 anche consentire a un programma di \"modificare\" dinamicamente la propria struttura. Per esempio, \u00e8 tecnicamente possibile costruire applicazioni che sono in grado di applicare a s\u00e9 stesse pacchetti di aggiornamento durante l'esecuzione, sostituendo dinamicamente parti del proprio codice.\nStoria.\nIl termine computational reflection (o semplicemente reflection) venne introdotto in informatica nel contesto della programmazione funzionale, e fu esteso ai linguaggi a oggetti verso la fine degli anni ottanta da alcuni ricercatori, tra cui spiccano Pattie Maes e Jacques Ferber. Il concetto di riflessione si applica piuttosto naturalmente al contesto \"object-oriented\"; cos\u00ec come gli oggetti tradizionali sono rappresentazioni di entit\u00e0 del mondo reale, essi possono essere a loro volta rappresentati da altri oggetti, detti \"meta-oggetti\". Sulla base di questa idea di fondo, Maes, Ferber e altri definirono un modello teorico per la riflessione nei sistemi a oggetti che costituisce ancora oggi un punto di riferimento importante in quest'area, bench\u00e9 implementazioni dell'idea di reflection siano tipicamente pi\u00f9 limitate e semplificate dal punto di vista semantico.\nLa torre riflessiva.\nSecondo l'approccio classico di Maes e Ferber, un \"sistema riflessivo\" \u00e8 strutturato in due o pi\u00f9 livelli, che costituiscono una \"torre riflessiva\". Le entit\u00e0 (gli oggetti) del \"livello base\" realizzano le funzionalit\u00e0 fondamentali del sistema. Questo livello \u00e8 quello \"tradizionale\", che riceve \"input\" dall'esterno (per esempio dall'utente), lo elabora, e produce \"output\".\nLe azioni delle entit\u00e0 situate nei livelli superiori (meta-oggetti), invece, non operano sui dati del sistema (p.es. l'input dell'utente), bens\u00ec sugli oggetti dei livelli inferiori. Essi osservano la struttura o il comportamento degli oggetti sottostanti e potenzialmente intervengono per modificarlo.\nRiflessione strutturale e comportamentale.\nNel contesto object-oriented si pu\u00f2 distinguere fra due possibili tipi di riflessione:\nReificazione e trasparenza.\nAltri due concetti chiave di questa struttura logica sono quello della \"reificazione\" e della \"trasparenza\".\nPer operare sui livelli sottostanti, ogni livello deve avere una propria rappresentazione interna delle informazioni significative a proposito di tali livelli (esattamente come un programma che deve fare operazioni su conti correnti bancari deve avere strutture dati interne che rappresentano tali conti correnti). Questa rappresentazione interna prende il nome di reificazione, e l'oggetto rappresentato da una reificazione \u00e8 detto il suo \"referente\". La reificazione \u00e8 una rappresentazione \"causalmente connessa\"; ovvero, ogni modifica apportata a tale rappresentazione si riflette automaticamente e implicitamente in una corrispondente modifica del referente, e viceversa. Nel caso della riflessione strutturale, per esempio, la reificazione \u00e8 costituita da \"metaclassi\", ovvero oggetti (del metalivello) che rappresentano le classi del livello base.\nPer \"trasparenza\" si intende invece che le entit\u00e0 di ogni livello devono essere \"inconsapevoli\" della presenza e dell'operato dei livelli superiori; questo principio consente una pi\u00f9 chiara separazione dei compiti fra i diversi livelli della torre riflessiva.\nApplicazioni.\nCome si \u00e8 detto precedentemente, fra i moderni linguaggi a oggetti utilizzati comunemente nella pratica informatica, Java \u00e8 quello che si avvicina maggiormente al modello di Maes e Ferber; la scelta del termine \"reflection\" nella terminologia ufficiale Java non \u00e8 un caso. La riflessione in Java \u00e8 strutturale; la classe \"Class\" \u00e8 a tutti gli effetti una \"metaclasse\" nel senso citato sopra. Tuttavia, il modello di riflessione di Java non implica (sebbene neppure impedisca) una strutturazione di un sistema software riflessivo in livelli ben distinti di una torre riflessiva.\nLe applicazioni dei concetti di riflessione e di metaclasse sono innumerevoli. Nel caso di Java, l'aspetto probabilmente pi\u00f9 rilevante \u00e8 la possibilit\u00e0, per un programma, di caricare da file o da una connessione di rete una classe \"sconosciuta a tempo di compilazione\" e utilizzarla (quasi) come una qualsiasi altra classe, ovvero istanziarla e utilizzare i metodi delle istanze create. Ci\u00f2 pu\u00f2 essere molto utile, per esempio, se si vogliono realizzare meccanismi che consentono l'estensione di un sistema o di una applicazione con nuovi moduli e funzionalit\u00e0 successivamente al rilascio e all'installazione (vedi il concetto di plug-in).\nLinguaggi con caratteristiche riflessive.\nOltre a Java, altri linguaggi di programmazione forniscono meccanismi di tipo riflessivo (strutturale). L'approccio interpretato \u00e8 certamente quello che si presta di pi\u00f9, in quanto il codice sorgente rimane disponibile durante l'esecuzione, rendendo pi\u00f9 semplice l'implementazione di meccanismi che lo esaminano a runtime. Per ottenere analoghi risultati, i linguaggi compilati devono aggiungere esplicitamente \"meta-dati\" al prodotto della compilazione, e affidarsi a un particolare tipo di supporto a tempo di esecuzione capace di leggere e interpretare tali meta-dati.\nFra i linguaggi che presentano alcune caratteristiche riflessive possiamo citare i seguenti:"}
{"id": "106060", "revid": "1748167", "url": "https://it.wikipedia.org/wiki?curid=106060", "title": "Sui generis", "text": "Sui generis (letteralmente: \"di un genere suo proprio\") \u00e8 una locuzione latina in uso nella lingua italiana.\nViene usata per indicare l'atipicit\u00e0 di un soggetto, un fatto, un oggetto, un atteggiamento, che si distingue per via delle sue caratteristiche singolari, particolari, strane e non facilmente definibili. "}
{"id": "106061", "revid": "1154737", "url": "https://it.wikipedia.org/wiki?curid=106061", "title": "Peduncolo (botanica)", "text": "Il peduncolo \u2013 o \"asse floreale\" \u2013 \u00e8, in botanica, un piccolo ramo pi\u00f9 o meno lungo alla cui estremit\u00e0 si trova il fiore o un insieme di fiori e quindi anche un'eventuale infiorescenza. In senso pi\u00f9 ampio si pu\u00f2 definire peduncolo \"qualsiasi parte assile a sostegno di un organo\". \nDescrizione.\nIl peduncolo pu\u00f2 essere sia ascellare che terminale a seconda della posizione in cui \u00e8 inserito nel ramo. Spesso la sommit\u00e0 del peduncolo del fiore si allarga in una struttura detta ricettacolo. \u00c8 detto invece pedicello il peduncolo di ogni fiore in una infiorescenza. Il peduncolo svolge due principali funzioni di supporto fisico e nutrizionale. Dopo l'allegagione al termine del peduncolo il fiore si trasformer\u00e0 in frutto.\nCuriosamente, talvolta, e specie per certi tipi di piante (come ad esempio l'Anacardium), il peduncolo pu\u00f2 subire una trasformazione tale da svilupparsi in modo da diventare ancora pi\u00f9 grande del fiore stesso. Assume in tal modo le sembianze di un falso frutto."}
{"id": "106062", "revid": "1494169", "url": "https://it.wikipedia.org/wiki?curid=106062", "title": "Quo vadis, baby?", "text": "Pagine correlate.\nQuo vadis?"}
{"id": "106063", "revid": "599013", "url": "https://it.wikipedia.org/wiki?curid=106063", "title": "Io non ho paura", "text": ""}
{"id": "106064", "revid": "767487", "url": "https://it.wikipedia.org/wiki?curid=106064", "title": "Quo vadis, baby? (film)", "text": "Quo vadis, baby? \u00e8 un film del 2005 diretto da Gabriele Salvatores, dodicesimo lungometraggio del regista, versione cinematografica dell'omonimo romanzo di Grazia Verasani ed il cui titolo \u00e8 tratto da una battuta pronunciata da Marlon Brando nel film \"Ultimo tango a Parigi\" (1972) di Bernardo Bertolucci.\nTrama.\nGiorgia Cantini ha trentanove anni, \u00e8 single, indulge all'alcol, ma soprattutto \u00e8 un investigatore privato. Questa volta per\u00f2 l'indagine si confronta con il suo passato, grazie a un pacco pieno di videocassette che le ha fatto pervenire Aldo, amico e confidente di sua sorella maggiore, Ada. Sono infatti passati sedici anni da quando Ada, andata a Roma per fare l'attrice, si \u00e8 suicidata impiccandosi. E quelle videocassette fanno riaffiorare sensazioni e sentimenti che sembravano scomparsi col passare del tempo."}
{"id": "106069", "revid": "256896", "url": "https://it.wikipedia.org/wiki?curid=106069", "title": "F\u00e9d\u00e9ration internationale des \u00e9checs", "text": ""}
{"id": "106071", "revid": "92723", "url": "https://it.wikipedia.org/wiki?curid=106071", "title": "Autari", "text": "Biografia.\nGiovinezza e ascesa al trono.\nFiglio di Clefi, il sovrano ucciso nel 574 e al quale i duchi longobardi per un decennio non diedero un successore (periodo dei duchi), Autari fu eletto re dagli stessi duchi nel 584, quando si resero conto che l'assenza di un potere centrale minacciava l'esistenza stessa del popolo longobardo nell'Italia recentemente conquistata. Autari ascese al trono in un contesto di forte frammentazione del dominio longobardo, sottoposto alla duplice pressione dei Franchi e dei Bizantini, eppure ottenne un deciso sostegno dai duchi, che gli assegnarono un tesoro pari alla met\u00e0 dei propri beni.\nRegno.\nAutari promosse l'evoluzione del proprio popolo da insieme scoordinato di unit\u00e0 militari a stirpe unitaria, in grado di generare un vero e proprio Stato; in questo sforzo, si attribu\u00ec il titolo di \"Flavio\", riferendosi a una tradizione che risaliva a Odoacre e a Teodorico il Grande. Si tratt\u00f2 di una precisa scelta politica, volta ad affermare la legittimit\u00e0 del potere longobardo non solo sulla propria stirpe, ma sulla totalit\u00e0 della popolazione italica, in larga maggioranza di stirpe latina, richiamandosi esplicitamente (in chiave anti-bizantina) all'eredit\u00e0 dell'Impero Romano d'Occidente.\nIn tal senso, Autari, bench\u00e9 seguace dell'interpretazione del Cristianesimo data da Ario, e condannata come eretica, cerc\u00f2 cautamente di avvicinarsi alla fede cattolica, professata dalla popolazione romano-italica. Gregorio Magno (\"Registrum Epistolarum\", VII, 23) riferisce dell'invio di una reliquia in dono a papa Pelagio II. Le ostilit\u00e0 con i Franchi e con l'Impero bizantino - le due maggiori potenze cattoliche del tempo - finirono per\u00f2 con l'indurlo a misure in chiave anticattolica, con la proibizione dei battesimi secondo il rito romano.\nPer stabilizzare il dominio longobardo, sostitu\u00ec all\"'hospitalitas\" vigente durante il periodo dei duchi (la cessione, arbitrariamente manipolabile, ai Longobardi di un terzo dei prodotti del suolo) un sistema pi\u00f9 definito, con una divisione dei Latini in scaglioni di ricchezza, dai quali dipendevano le imposte da versare ai dominatori che assicuravano la sicurezza militare. Il sistema colp\u00ec duramente l'aristocrazia latifondista latina, ma rappresent\u00f2 un fattore di stabilit\u00e0 per la massa della popolazione e per l'equilibrio complessivo del regno.\nSu ordine del re Autari, il duca di Trento Ewin guid\u00f2 una riuscita spedizione in Istria allo scopo di conquistarla o di punire il duca del Friuli Grasulfo. Questi infatti stava per passare dalla parte dei Bizantini, come aveva gi\u00e0 fatto Droctulfo, secondo una lettera scritta attorno al 581 di Gogone, maggiordomo di Childeberto II.\nPaolo Diacono, nella sua \"Historia Langobardorum\" (libro III, capitolo 32), narra di un episodio dalla significativa, doppia simbologia: arrivato nei pressi dell'attuale Reggio Calabria Autari tocc\u00f2 con una lancia una colonna immersa nell'acqua a pochi metri dalla riva, segnando i confini del regno dei Longobardi e confermando la diffidenza per il mare che ha percorso la loro storia. L'episodio, del tutto leggendario, esprime l'aspirazione dei Longobardi a estendere i propri domini su tutta la penisola.\nMatrimonio con Teodolinda.\nNel 589 Autari spos\u00f2 Teodolinda, figlia del duca baiuvaro Garibaldo, rinforzando cos\u00ec un'alleanza gi\u00e0 esistente: Teodolinda discendeva dai Longobardi per via materna, essendo figlia di Valderada, a sua volta figlia di Vacone. In questo modo, sul trono longobardo ritornava il \"carisma\" della stirpe regia dei Letingi, rafforzando sensibilmente la legittimit\u00e0 del regno di Autari.\nIl matrimonio si celebr\u00f2 a Verona il 15 maggio 589, presso il campo di Sardi, rinsaldando l'alleanza con i Baiuvari e fissando il confine fra gli alleati a Salorno, localit\u00e0 che oggi segna il confine tra il Trentino italofono e l'Alto Adige a maggioranza germanofona (ma al tempo la germanizzazione dell'Alto Adige era ancora da compiersi, il territorio era abitato per lo pi\u00f9 da genti di etnia reto-romanza, gli antenati degli attuali ladini). Il fratello di Teodolinda, Gundoaldo, fu nominato Duca di Asti. Una sorella di Teodolinda, di cui non conosciamo il nome, spos\u00f2 invece (o aveva gi\u00e0 sposato in precedenza) il duca di Trento Ewin. Il marito di una sorella di Autari di nome Ansul mor\u00ec in circostanze misteriose durante le celebrazioni del matrimonio.\nNell'ottobre di quell'anno Autari assistette nella basilica di San Zeno, sempre a Verona, a uno dei miracoli del santo. L'episodio, descritto da Paolo Diacono, \u00e8 da ricollegarsi agli atteggiamenti filocattolici perseguiti dal Re.\nAlcuni autori sostengono che dal matrimonio di Autari e Teodolinda nacque Gundeperga, ma l'opinione prevalente \u00e8 che quest'ultima fosse figlia del successivo marito di Teodolinda, Agilulfo.\nGuerre con i Franchi e morte.\nTenendo fede al motivo per cui era stato eletto re dopo il periodo dei duchi, contrast\u00f2 sia i Franchi sia i Bizantini e ne spezz\u00f2 la coalizione. Nel 585 respinse un attacco dei Franchi d'Austrasia, inducendo i Bizantini a concludere, per la prima volta, una tregua. Allo scadere dell'armistizio, Autari conquist\u00f2 l'ultimo bastione bizantino sulle Alpi, l'Isola Comacina nel lago di Como.\nAnche i Franchi si rassegnarono a cercare un accordo, tanto che si arriv\u00f2 a un fidanzamento tra lo stesso Autari e Clodosvinta, sorella del re dei Franchi Childeberto II. Ma la regina madre dei Franchi, Brunechilde, si oppose al matrimonio, con la scusa che una cattolica non poteva sposare un ariano. Il suo rifiuto pu\u00f2 essere interpretato in vario modo: forse si era determinato un nuovo equilibrio alla corte franca, meno propenso alla pace con i Longobardi, oppure Brunechilde riteneva pi\u00f9 vantaggioso far sposare la figlia con Recaredo Re dei Visigoti; n\u00e9 si possono escludere pressioni da parte di papa Pelagio II.\nNel 588 Autari respinse un nuovo attacco franco e rivolse la sua politica verso un accordo con i Bavari, a loro volta nemici dei Franchi, fidanzandosi in quello stesso anno con la principessa Teodolinda. Nel 590 si rinnov\u00f2 l'alleanza fra Franchi e Bizantini che, complice un accordo tra i Franchi e numerosi duchi longobardi (quelli di Bergamo, Treviso, Parma, Reggio Emilia e Piacenza), condusse i Longobardi alla perdita di tutta l'Emilia. Autari fu costretto a trincerasi a Pavia, mentre Childeberto spezz\u00f2 in due parti il regno longobardo, occupando Verona e infilandosi nella Valle dell'Adige fin oltre Trento.\nAutari riusc\u00ec tuttavia a risollevarsi da questa difficile situazione, aiutato anche dalle difficolt\u00e0 causate ai Franchi dal caldo, dalle epidemie e dalla mancanza di disciplina. A Salorno un'esondazione dell'Adige quasi travolse l'esercito franco e Autari sconfisse ad Asti una colonna dell'esercito dei Franchi. Childelberto, provato e deluso, si accord\u00f2 con Autari e ripass\u00f2 le Alpi. Autari mor\u00ec improvvisamente a Pavia il 5 settembre di quello stesso 590, avvelenato, secondo quanto scrive Paolo Diacono. Il re potrebbe per\u00f2 essere morto in seguito all'epidemia che infieriva nella Valle Padana. Poco tempo dopo la sua morte la regina Teodolinda si un\u00ec in seconde nozze con il duca di Torino, Agilulfo. Nel maggio del 591 l'assemblea del popolo longobardo scelse quest'ultimo come suo successore.\nSe Paolo Diacono, nei casi di Clefi e del figlio Autari, scrive delle circostanze della morte, nulla dice del luogo della loro sepoltura. Secondo il trecentesco Catalogo Rodobaldino, i due re assieme alle due regine galliche, vennero sepolti nella chiesa pavese dei martiri Gervasio e Protasio."}
{"id": "106077", "revid": "1543377", "url": "https://it.wikipedia.org/wiki?curid=106077", "title": "Gruppo dei Cinque", "text": "Il gruppo dei Cinque erano cinque compositori classici non professionisti (alcuni avevano intrapreso ad esempio la carriera militare) capeggiati da Milij Balakirev che, a partire dal 1856 circa, diedero origine a San Pietroburgo a un filone musicale tipicamente russo. \nOltre a Balakirev e a Cezar' Kjui, dal cui incontro il gruppo ebbe origine, ne facevano parte Modest Musorgskij (aggiuntosi nel 1857), Nikolaj Rimskij-Korsakov (1861) e Aleksandr Borodin (1862). Prima di loro, Michail Glinka aveva lavorato per definire uno stile musicale tipicamente russo e aveva scritto opere basate su soggetti russi, ma il Gruppo dei Cinque fu il primo tentativo mirato allo sviluppo di tale stile musicale. I Cinque furono ispiratori e talvolta maestri di molti musicisti russi della successiva generazione, tra cui Sergej Prokof'ev, Igor' Stravinskij e Dmitrij \u0160ostakovi\u010d.\nDal Gruppo dei Cinque derivarono il loro nome \"Les Six\", un gruppo francese ancor pi\u00f9 eterogeneo di compositori.\nIl nome.\nLa presenza di questo gruppo fu teorizzata per la prima volta a Mosca nel maggio 1867 dal critico musicale Vladimir Stasov, che lo battezz\u00f2 il \"potente mucchietto\" (dal russo \u041c\u043e\u0433\u0443\u0447\u0430\u044f \u041a\u0443\u0447\u043a\u0430/\"Mogu\u010daja Ku\u010dka\"). L'occasione fu un concerto dato per una delegazione slava in visita alla mostra di etnografia panrussa, in cui vennero suonati pezzi di Glinka, Dargomy\u017eskij (compositore affiancatosi al gruppo successivamente), Rimskij-Korsakov e Balakirev. L'articolo di Stasov relativo all'evento terminava con la citazione seguente:\nL'espressione fu usata dai nemici di Balakirev e Stasov, i circoli accademici dei conservatori, la societ\u00e0 musicale russa e i loro sostenitori nella stampa, e a questo punto il \"gruppo\" rispose adottando il nome per sfida. Gerald Abraham, nel suo dizionario di musica e musicisti, dichiara per\u00f2 che gli appartenenti al gruppo non si chiamarono mai, e nemmeno mai furono chiamati in Russia, \"i Cinque\". Nella sua autobiografia, Rimskij-Korsakov ne parla abitualmente come del \"circolo di Balakirev\", e qualche volta usa il termine \"gruppetto possente\", alcune volte con un tono un po' denigratorio.\nIl termine russo \"ku\u010dka\" ha dato origine ai termini inglesi \"kuchkism\" e \"kuchkist\", che vogliono riassumere lo stile musicale degli appartenenti al gruppo: canzoni folk non ritoccate, assoli o cori recitati ed effetti orchestrali.\nStoria.\nIl gruppo inizi\u00f2 la sua esistenza nel 1856, quando Balakirev incontr\u00f2 per la prima volta Kjui; Musorgskij si un\u00ec a loro l'anno seguente, Rimskij-Korsakov nel 1861 e Borodin un anno dopo, quando Rimskij-Korsakov, il pi\u00f9 giovane, aveva 18 anni, e Borodin, il pi\u00f9 anziano, 28. Tutti dilettanti e autodidatti nel campo musicale, si occupavano di tutt'altro: Borodin univa il talento musicale a un lavoro nel campo della chimica, Rimskij-Korsakov era un ufficiale di marina (scrisse infatti la sua prima sinfonia nel corso di una circumnavigazione del globo di circa tre anni), Musorgskij era stato nell'esercito, poi nel servizio civile prima di dedicarsi all'arte.\nIn contrasto con lo status elitario e le connessioni con la corte di altri musicisti del conservatorio, come, ad esempio Ciajkovskij, i Cinque appartenevano alla piccola nobilt\u00e0 della provincia russa. In qualche modo li teneva uniti anche il mito, che loro stessi avevano creato, di un movimento musicale che fosse \"autenticamente russo\", pi\u00f9 vicino alla madrepatria di quanto non lo fossero i prodotti delle accademie classiche.\nPrima di loro, Glinka e Dargomy\u017eskij avevano in qualche modo tentato di produrre una musica che \"suonasse\" come russa, componendo delle opere con trame legate alla loro nazione, ma il \"gruppetto possente\" fu il primo vero e proprio tentativo serio di sviluppare questo tipo di musica, aiutati da Stasov, il critico che primo aveva parlato di loro come unit\u00e0, nel ruolo di consulente artistico e Dargomy\u017eskij come un anziano presidente, per cos\u00ec dire.\nIl circolo inizi\u00f2 a sfaldarsi durante gli anni settanta del secolo, probabilmente anche perch\u00e9 Balakirev si era ritirato parzialmente dalla scena musicale all'inizio del decennio.\nI Cinque sono sepolti nel cimitero Tichvin a San Pietroburgo."}
{"id": "106080", "revid": "466539", "url": "https://it.wikipedia.org/wiki?curid=106080", "title": "Francis Fukuyama", "text": "Nel saggio, Fukuyama sostiene che la diffusione delle democrazie liberali, del capitalismo e lo stile di vita occidentale in tutto il mondo potrebbe indicare la conclusione dello sviluppo socioculturale dell'umanit\u00e0 e divenire pertanto la forma definitiva di governo nel mondo. Tuttavia successivamente, con il libro \"Fiducia\" (1996), ha modificato in parte la tesi del saggio precedente. Fukuyama \u00e8 inoltre associato alla nascita del movimento neoconservatore, dal quale nei primi anni duemila si \u00e8 poi distanziato.\nBiografia.\nFrancis Fukuyama nasce a Chicago, nell'Illinois. Il nonno paterno aveva lasciato il Giappone nel 1905 a causa della guerra russo-giapponese e aveva aperto un negozio sulla costa occidentale degli Stati Uniti prima di essere internato, in quanto giapponese, durante la seconda guerra mondiale.\nIl padre, Yoshio Fukuyama, era un sacerdote della Chiesa congregazionale e aveva ottenuto un dottorato in sociologia all'Universit\u00e0 di Chicago. La madre, Toshiko Kawata, era nata a Kyoto ed era figlia di un importante professore universitario. Francis, figlio unico, cresce a Manhattan entrando in contatto solo marginalmente con la cultura giapponese, di cui non apprende la lingua. Nel 1967 la sua famiglia si sposta a State College, in Pennsylvania.\nFukuyama ottiene la laurea in studi classici presso l'universit\u00e0 Cornell, dove segue un corso di filosofia politica sotto Allan Bloom, per poi passare all'Universit\u00e0 di Yale per proseguire gli studi in letteratura comparata. Dopo aver trascorso sei mesi a Parigi per studiare sotto Roland Barthes e Jacques Derrida, Fukuyama cambia facolt\u00e0 e decide di passare a scienze politiche ad Harvard. Ottenne il dottorato in scienze politiche con una tesi sulle minacce da parte dell'Unione Sovietica di intervento nel Medio Oriente. Nel 1979 si unisce alla Rand Corporation.\nIl suo pensiero \u00e8 divenuto noto grazie all'opera \"Fine della storia\" (1992), nella quale Fukuyama ipotizza che, a livello ideologico, l'umanit\u00e0 abbia vissuto con il comunismo e il capitalismo il culmine del pensiero politico, proponendo cos\u00ec una versione attualizzata della dialettica hegeliana.\nHa insegnato presso la George Mason University e la Paul H. Nitze School of Advanced International Studies -SAIS- della Johns Hopkins University di Washington, dove ha diretto il dipartimento per lo Sviluppo Internazionale. Dal 2011, Francis Fukuyama insegna presso la Stanford University, a Palo Alto, in California. Nel 2011 ha pubblicato \"The Origins of Political Order\", prima parte di uno studio dedicato alla storia di alcune istituzioni politiche dalla preistoria a oggi; il progetto \u00e8 stato completato nel 2014 con la pubblicazione di \"Political Order and Political Decay\".\nPensiero.\n\"The End of History and the Last Man\" (La fine della storia e l'ultimo uomo, 1992).\nNel suo pi\u00f9 celebre saggio politico, Fukuyama interpreta la storia dell'umanit\u00e0 come un unico processo di evoluzione che termina alla fine del XX secolo. Un ulteriore sviluppo di questo processo, che va oltre il traguardo dello stato liberale e democratico, \u00e8 da escludere. I motivi di questa stagnazione evolutiva sono principalmente:\nSecondo Fukuyama, la malvagit\u00e0 dei regimi totalitari del XX secolo ha influenzato il pensiero di molti intellettuali in maniera tale da rendere pessimiste le loro previsioni e tesi politiche. Nello stesso tempo dimenticano, per\u00f2 che la caduta del muro di Berlino e le conseguenze, ovvero la dissoluzione dell'impero sovietico rappresentano ottime premesse per raggiungere il traguardo comune delle societ\u00e0 occidentali: lo stato liberale e democratico, fondato sui principi fondamentali dei diritti dell'uomo.\nAnche il fascismo non si pu\u00f2 considerare un'alternativa, perch\u00e9 la sua ideologia \u00e8 stata sradicata gi\u00e0 durante e dopo la seconda guerra mondiale. Inoltre, con la caduta del muro di Berlino (1989), nessun sistema totalitario pu\u00f2 essere considerato un'alternativa allo stato liberale, se si accettano i diritti fondamentali dell'umanit\u00e0. Questo \u00e8 il risultato empirico dovuto ai cambiamenti della politica internazionale. Le cause principali che hanno portato alla fine delle ideologie totalitarie vengono analizzate nella maniera che segue.\nFascismo.\nPer quanto riguarda il fascismo, Fukuyama sostiene che questa ideologia politica abbia avuto al suo interno un problema strutturale dovuto al militarismo. Il militarismo e le dottrine riguardanti la razza pura hanno creato conflitti con altre nazioni e minoranze etniche, che hanno scaturito una violenza sociale inevitabile.\nComunismo.\nSecondo Fukuyama il comunismo ha incontrato le maggiori difficolt\u00e0 nella gestione dell'economia popolare. Mantenere lo standard di vita che aveva raggiunto la popolazione sovietica negli anni settanta era diventato impossibile. Inoltre le continue bugie propagandistiche hanno provocato una mancanza di fiducia da parte dell'intera popolazione sovietica. Grazie alla politica della Perestrojka, anche i maggiori esponenti della politica sovietica avevano compreso che il comunismo aveva perso la legittimit\u00e0 come sistema politico.\nLiberalismo e democrazia.\nIl liberalismo inteso da Fukuyama \u00e8 costituito principalmente dal dogma dello stato legale e dai diritti fondamentali dell'uomo, che possono essere difesi contro lo Stato. Per garantire un benessere sociale per\u00f2 \u00e8 opportuno stabilizzare l'economia popolare consentendo ai singoli attori di agire liberamente secondo le leggi del mercato. La democrazia gioca un ruolo altrettanto fondamentale, perch\u00e9 responsabilizza la popolazione, permettendole di agire a livello politico per contrastare le decisioni dello Stato che offendono i principi del liberalismo.\nTeoria dell'evoluzione universale e sociopolitica.\nFukuyama sostiene che l'evoluzione non avviene in maniera del tutto casuale, quale cieca concatenazione di eventi (\"blind concatenation of events\"). Sono infatti i principi del liberalismo a dettare l'evoluzione, contrassegnata e spinta dalla forza della razionalit\u00e0. Qualsiasi sistema totalitario offende i diritti dell'uomo ed \u00e8 condannato al fallimento istituzionale. Il fallimento dunque viene posto come stato evolutivo teleologico, ovvero tutt'altro che casuale.\n\"The Great Disruption\" (La grande distruzione, 1999).\nIn questo saggio del 1999, Fukuyama descrive il cambiamento sociale dovuto alla nuova tecnologia mediatica, soprattutto causata dallo sviluppo della comunicazione telematica. Gli stati industrializzati hanno raggiunto il culmine economico e produttivo e si apprestano a ripartire alla volta di una nuova societ\u00e0 basata sulla informazione telematica e sui mezzi di comunicazione. Questo cambiamento comporter\u00e0 secondo Fukuyama dei danni sociali, da cui scaturiranno le seguenti problematiche:\nNello stesso tempo, le societ\u00e0 adotteranno dei metodi per poter superare queste difficolt\u00e0. Ci saranno nuove forme di etica, ad esempio l'etica mediatica, ma soprattutto si riuscir\u00e0 a superare questa situazione sociale grazie al sostegno e la ristrutturazione del capitale sociale. Il capitale sociale, per Fukuyama, rappresenta un'indicazione valida per stabilire se una societ\u00e0 sia capace di autogestirsi. Il capitale sociale viene definito come l'insieme delle norme formali e informali, che vengono condivise dalla maggior parte dei membri di una societ\u00e0 e che permettono una cooperazione effettiva.\nSecondo Fukuyama, ogni societ\u00e0 \u00e8 in possesso della capacit\u00e0 di auto-organizzarsi, la quale permette di superare il passaggio traumatico da un'era all'altra. Nel corso del XX secolo si \u00e8 assistito al passaggio dall'era industriale a quella post-industriale (o dell'informazione), a causa del quale i valori culturali di riferimento si sono fortemente modificati; tuttora \u00e8 in atto un processo di ricostruzione dell'ordine sociale, dovuto sicuramente anche al fatto che l'essere umano \u00e8, per natura, un animale socievole, che tende a ripristinare l'ordine, non potendo vivere nell'irrazionalit\u00e0.\n\"Our Posthuman Future\" (L'uomo oltre l'uomo, 2002).\nCritica al transumanesimo.\nNel suo libro \"Our Posthuman Future\" (2002), Francis Fukuyama sostiene che le ricerche eugenetiche e biogenetiche possono realmente minare gli ideali progressisti della democrazia liberale, attraverso una mutazione radicale della natura umana. Il nuovo movimento transumanista pu\u00f2 inoltre provocare un cambiamento sociale tale da mettere in pericolo le idee progressiste della democrazia liberale, basate sull'uguaglianza degli esseri viventi. Francis Fukuyama ammette che, ne \"La fine della storia\", aveva mancato di prendere in considerazione gli effetti della scienza moderna biogenetica e del movimento transumanista. In particolare, Fukuyama critica i cambiamenti demografici e sociali che possono avvenire mediante l'eugenetica:\nIl prolungamento della vita avviene, secondo Fukuyama, puramente a livello fisiologico. Nello stesso tempo le capacit\u00e0 intellettive degli anziani diminuiranno col passare degli anni. La rigidit\u00e0 intellettuale comporter\u00e0 dei problemi sociali non indifferenti. Aumenteranno gli ospizi, ma soprattutto aumenter\u00e0 la discriminazione nei confronti degli anziani e i giovani saranno una rarit\u00e0. Inoltre molti anziani non riusciranno a seguire gli sviluppi repentini della tecnologia e potranno avere ulteriori difficolt\u00e0 nella gestione della vita quotidiana."}
{"id": "106086", "revid": "1386670", "url": "https://it.wikipedia.org/wiki?curid=106086", "title": "Pallagrello", "text": "Pallagrello \u00e8 il nome tradizionalmente attribuito a due vitigni (uno Pallagrello Nero a bacca nera, l'altro Pallagrello Bianco a bacca bianca) autoctoni della provincia di Caserta.\nNel dialetto locale, \"pallarello\" significa infatti \"rotondetto\", con riferimento agli acini del grappolo, che hanno forma piccola e tonda.\nStoria.\nOriginario della localit\u00e0 \"Monticello\" nel comune di Piedimonte Matese (origine attestata da un'epigrafe ancora apposta in questa localit\u00e0, realizzata per volere di Ferdinando IV di Borbone il quale impediva categoricamente ai non autorizzati di attraversare i 27 moggi di vigna di pallagrello), se ne hanno numerose risultanze storiche, riconducibili secondo alcuni addirittura alla \"Pilleolata\" romana. Famosissimo sino a tutto l'Ottocento, se ne traeva uno dei vini favoriti dai Borbone. Questi, che lo tenevano in gran conto, lo offrivano come regalo di pregio ai propri ospiti e lo includevano, con il nome di \"Piedimonte rosso\" (dalla zona pedemontana del Matese da cui origina e dal nome del comune ove pi\u00f9 consistente insiste la produzione: Piedimonte Matese, gi\u00e0 Piedimonte d'Alife), tra i vini presenti nei menu e nelle carte dei vini per le grandi occasioni, accanto ai pi\u00f9 titolati vini francesi.\nLe infestazioni di oidio e fillossera dei primi anni del Novecento, assieme alla decadenza sociale e politica delle regioni meridionali (ed al contemporaneo sviluppo industriale dell'agricoltura e dell'enologia piemontese e toscana), ne decretarono una veloce scomparsa ed un sostanziale oblio nonostante le indubbie qualit\u00e0 ampelografiche. Rimaneva essenzialmente come uva da taglio nelle vigne dei contadini delle zone di produzione, sovente confuso con la Coda di Volpe o con cloni di Aglianico rinvenibili nell'area.\n\u00c8 dalla met\u00e0 degli anni novanta che ne \u00e8 iniziata la valorizzazione, anche a scopo commerciale, soprattutto grazie agli sforzi ed all'intuito di due avvocati casertani (A. Barletta e G. Mancini)."}
{"id": "106089", "revid": "76963", "url": "https://it.wikipedia.org/wiki?curid=106089", "title": "William Wordsworth", "text": "Assieme a Samuel Taylor Coleridge \u00e8 ritenuto il fondatore del Romanticismo e soprattutto del naturalismo inglese, grazie alla pubblicazione nel 1798 delle \"Lyrical Ballads\" (\"Ballate liriche\"), primo vero e proprio manifesto del movimento in Inghilterra. L'amico Coleridge vi contribu\u00ec con \"La ballata del vecchio marinaio\" (\"The Rime of the Ancient Mariner\"), che apriva la raccolta nella prima edizione (chiusa da \"Tintern Abbey\"). Bench\u00e9 il poema postumo \"The Prelude\" (\"Il preludio\") di Wordsworth sia considerato il suo capolavoro, sono in realt\u00e0 le \"Ballate liriche\" ad influenzare in modo determinante il paesaggio letterario ottocentesco.\nIl carattere decisamente innovativo della sua poesia, ambientata nella cornice suggestiva del Lake District, nel nord del Cumberland, sta nella scelta dei protagonisti, personaggi di umile estrazione tratti dalla vita di tutti i giorni, e di un linguaggio semplice e immediato che ricalca da vicino la loro parlata.\nDa considerare di eguale (se non maggiore) importanza per la letteratura romantica inglese \u00e8 la \"Prefazione\" alla raccolta aggiunta all'edizione del 1802, di fatto un vero e proprio saggio critico in cui sono esposte le idee-cardine della poetica romantica.\nWordsworth, Coleridge e Southey, che si ispirarono alla medesima cornice paesaggistica dei Laghi, furono denominati \"poeti laghisti\" (\"Lake Poets\"). Iniziatori di quello che \u00e8 passato alla storia come romanticismo etico (1798\u20131832), essi ne costituirono la prima generazione, mentre nella seconda si possono annoverare George Gordon Byron (1788\u20131824), Percy Bysshe Shelley (1792\u20131822) e John Keats (1795\u20131821). Il romanticismo pi\u00f9 tardo (1832 1875), persa la spinta rivoluzionaria e innovativa dei predecessori, ripiega generalmente su posizioni moralistico\u2013didattiche (a cui pu\u00f2 riferirsi anche l'ultimo Wordsworth): per questo esso \u00e8 ritenuto parte del compromesso vittoriano.\nVita.\nWordsworth rivoluzionario.\nL'ambiente parigino lo port\u00f2 a sposare gli ideali anarchici e libertari di tanti pensatori ribelli e antimonarchici dell'epoca: basti ricordare William Godwin, marito di Mary Wollstonecraft, la quale scrisse la famosa \"Vindication of the Rights of Women\" (\"Rivendicazione dei diritti delle donne\"). Spinto dalle stesse idee, egli ripudi\u00f2 non solo la fede cristiana ma anche l'istituzione della famiglia e del matrimonio, intrecciando relazioni con diverse donne, e in particolare con Annette Vallon di cui si innamor\u00f2.\nDa lei ebbe una figlia, Caroline, nel 1792. Nel 1793 Wordsworth esprimeva apertamente le proprie convinzioni politiche in \"A Letter to the Bishop of Llandaff\" (\"Lettera al vescovo di Llandaff\"), in cui sosteneva l'ateismo e la causa rivoluzionaria, lodando l'esecuzione di Luigi XVI di Francia. Coinvolto nelle lotte intestine nelle file dei girondini a fianco del capitano Beaupuy, rischi\u00f2 di perdere la vita quando Robespierre represse nel sangue la loro fazione. L'anno successivo pubblic\u00f2 le sue prime raccolte di poesie: \"An Evening Walk\" (\"Una passeggiata di sera\") e \"Descriptive Sketches\" (\"Bozzetti descrittivi\").\nRitorno in Inghilterra.\nPresto per\u00f2 gli eccessi del Terrore e poi l'imperialismo napoleonico che si rivolse contro l'Inghilterra lo spinsero a ritornare in patria, abbandonando la donna che tanto amava. Ma ne riconobbe la figlia e mai si dimentic\u00f2 di loro, visitandole nel 1802 accompagnato dalla sorella Dorothy. Quando, grazie al successo delle \"Lyrical Ballads\" e al saldo di un debito di 4500 sterline alla morte del conte di Lonsdale (che questi aveva evitato di pagare anni prima lasciando in difficolt\u00e0 la famiglia), pot\u00e9 finalmente godere di un certo agio, invi\u00f2 ad Annette e alla figlia tutto il denaro necessario per il loro sostentamento.\nMatrimonio con Mary e incontro con Coleridge.\nNello stesso anno della visita ad Annette sposava Mary Hutchinson, fatto che segn\u00f2 definitivamente la sua separazione dalla Francia e da Annette. Testimonianza di questo trauma profondo \u00e8 il dramma \"The Borderers\" (1795). Quell'anno segn\u00f2 tuttavia una tappa determinante per la sua futura produzione poetica. Fu proprio allora, a Bristol, che conobbe Coleridge, causa del suo avvicinamento alla filosofia di Immanuel Kant e all'idealismo tedesco.\nLe \"Lyrical Ballads\".\nLa straordinaria sensibilit\u00e0 della sorella Dorothy, elemento di mediazione essenziale nel suo dialogo con la natura, fu altrettanto importante: risultato di questa sinergia furono le \"Lyrical Ballads\" (1798), pietra miliare della poesia romantica inglese: opera-chiave della raccolta \u00e8 \"Tintern Abbey\", in cui il poeta gi\u00e0 abbozza la storia del proprio sviluppo sentimentale, mentre Coleridge collabor\u00f2 al volume con quattro poesie, fra cui la fortunatissima \"Ballata del vecchio marinaio\", che sebbene possano sembrare diverse in realt\u00e0 non si distaccano molto n\u00e9 dal soggetto n\u00e9 nello stile generale dell'opera. Primo manifesto dell'estetica romantica \u00e8 da considerare inoltre il \"Preface to Lyrical Ballads\" (\"Prefazione alle Ballate liriche\"), allegata all'edizione del 1800 e ulteriormente arricchita nel 1802, in cui Wordsworth espone nei particolari la sua teoria romantica che rivoluzion\u00f2 tanto i contenuti quanto il linguaggio poetico inglese, e non solo. Di quest'epoca sono anche i cosiddetti \"Lucy poems\", pubblicati separatamente tra il 1800 e il 1807. Dedicati a una donna morta in giovane et\u00e0 (in cui alcuni critici hanno visto la figura di Margaret Hutchinson, sorella minore di Mary), rendono sinteticamente il culto della fanciullezza, dell'ingenuit\u00e0 e del candore che permettono l'avvicinamento allo stato di natura perso nel passaggio dalla infanzia all'et\u00e0 adulta e dal mondo rurale a quello cittadino e industriale e la visione panteistica della natura di Wordsworth.\nSeparazione da Coleridge.\nLa divergenza di intenti e di interessi \u2014 Wordsworth pervicacemente attaccato alla vita degli umili, poi incline a posizioni pi\u00f9 conservatrici sia sul piano poetico che politico e sociale, mentre Coleridge lasciava la poesia per la filosofia (rifacendosi all'idealismo tedesco) e la ricerca simbolica \u2014 e alcuni malintesi personali determinarono una rottura verso il 1810, dovuta anche alla dipendenza di Coleridge dall'oppio.\nIl romanticismo segn\u00f2 il superamento del razionalismo settecentesco di matrice classica \u2014 le \"Ballate\" mostrano una natura vibrante di profonda spiritualit\u00e0 e di una sensualit\u00e0 ben lontana dalla distaccata e algida dea ragione esaltata dagli illuministi \u2014 tuttavia in Wordsworth non si persero la sensibilit\u00e0 democratica e la spontanea simpatia che, secondo lo spirito rivoluzionario francese, vennero dirette verso le classi disagiate ed indigenti.\nMaturit\u00e0: il Wordsworth reazionario.\nMa l'orientamento politico di Wordsworth era destinato a mutare: l'ascesa al potere di Napoleone, incoronato imperatore nel 1804 segn\u00f2 l'inizio di un duro (e lungo) periodo di guerra con l'Inghilterra, stretta anche dalle tenaglie del \"blocco continentale\". Wordsworth, che proprio nella Francia aveva visto l'emblema della democrazia e della libert\u00e0, si sent\u00ec come tradito e cominci\u00f2 a ripiegare gradualmente su posizioni moderate e infine conservatrici (soprattutto dal 1808 in poi), fino a riabbracciare la religione anglicana e la monarchia col compromesso vittoriano.\nIl tragico 1805 fu segnato tra l'altro dalla morte del fratello John, capitano annegato in mare, ed era destinato a incidere profondamente sulla sua vita come la sua poesia futura: ultim\u00f2 il \"Poem to Coleridge\" (poi pubblicato postumo nel 1850 dalla moglie col titolo \"The Prelude\", il suo poema narrativo pi\u00f9 famoso), parte autobiografica scritta a mo' di introduzione per \"The Recluse\" (\"Il recluso\"), progetto di lungo poema filosofico di cui \"The Excursion\" (\"L'escursione\", 1814) doveva costituire la seconda parte (la terza non fu mai scritta).\nHerbert Read ha letto nell'avversione del poeta alla Francia e alla Rivoluzione una vera e propria rimozione psicologica con cui Wordsworth avrebbe represso il dolore per la separazione da Annette e da un Paese che tutto sommato non avrebbe smesso di amare: se la Francia, con la giovane Annette fu la sua amante, disse Read, l'Inghilterra con Mary ne divent\u00f2 la moglie. Fedele al suo matrimonio come alla monarchia che lo tutelava, egli neg\u00f2 la spinta liberatrice della natura, vedendo piuttosto in essa l'ordine e l'autorit\u00e0 di un austero Dio patriarcale: \u00abed ecco dove il Wordsworth cessa di essere romantico, dove la sua democratizzazione dell'eroico non \u00e8 pi\u00f9 rivoluzionaria: ch\u00e9 nelle creature che egli addita come esemplari non \u00e8 pi\u00f9 la ribellione che egli trova, ma l'obbedienza a una legge\u00bb (Praz).\nNel 1807 pubblicava \"Poems in Two Volumes\", contenente tra l'altro la famosa \"Ode: Intimations of Immortality from Recollections of early Childhood\" (\"Ode: intuizioni di immortalit\u00e0 nei ricordi dell'infanzia\") e \"I Wandered Lonely as a Cloud\". A parte alcuni viaggi, in Germania (1798), in Belgio (1828), nei Paesi Bassi (1823) e in Italia (1820 e 1837), Wordsworth condusse una vita ritirata segnata da non poche sventure domestiche: alla morte del fratello si aggiunsero, qualche anno dopo, quelle di due dei suoi cinque figli, Thomas e Catherine (1812), e in seguito l'infermit\u00e0 che rese paralitica l'amatissima Dorothy nel 1829. Paradossalmente, fu allora che egli si trov\u00f2 al culmine della celebrit\u00e0 e dell'agiatezza, arrivando ad essere insignito del titolo di poeta laureato nel 1843 (succedendo a Southey che era morto in quello stesso anno). Mor\u00ec a Rydal Mount, dove viveva dal 1812, il 23 aprile del 1850. Il suo corpo fu tumulato nel cimitero di St. Oswald a Grasmere, tra i laghi che aveva amato cos\u00ec profondamente.\nPoetica e modernit\u00e0 di Wordsworth.\nSignificato delle \"Lyrical Ballads\".\nLa rivoluzione romantica arriva in Inghilterra con le \"Lyrical Ballads\". Vero \u00e8 che autori di tendenze apertamente romantiche (come Blake) avevano preceduto di qualche decennio Wordsworth e Coleridge, e che la sensibilit\u00e0 romantica, un po' come tutti i movimenti, non si stacca mai interamente dalla tradizione immediatamente precedente: infatti, il romanticismo si sviluppa da quella riscoperta della sensibilit\u00e0 che pervade la letteratura settecentesca fin dalla seconda met\u00e0 di quel secolo per arrivare a Rousseau e alla Rivoluzione francese.\nLa grande voga delle ballate \"popolari\", che il vescovo Percy e il McPherson presentano come riscoperte o attinte alla tradizione popolare ma in realt\u00e0 scritte o ampiamente manipolate dagli autori, tradiscono gi\u00e0 il desiderio del pubblico di una poesia ispirata a motivi popolari e arcadici. Opere come le \"Night Thoughts\" (\"Meditazioni notturne\") di Edward Young e la \"Elegy Written in a Country Churchyard\" (\"Ode scritta in un cimitero campestre\") di Thomas Gray per i defunti senza nome perch\u00e9 appartenenti agli strati pi\u00f9 umili della societ\u00e0 costituirono le fondamenta su cui crebbe la poesia romantica del secolo successivo. Non \u00e8 un caso che Wordsworth riunisca con il nome di \"ballate\" la nuova raccolta, anche se le premesse su cui si articola il suo discorso sono ben diverse.\nNella prefazione del 1802 egli scrive\nNotevole per quel tempo \u00e8 l'abbandono, apertamente dichiarato, della dizione poetica settecentesca ispirata al modello classicista che Pope aveva definito \"nature to advantage dress'd\", abbandono non motivato tanto da criteri estetici, quanto etici, ora riconosciuti fondamentali.\nLa scrittura di Wordsworth \u00e8 infatti ispirata da un desiderio di concretezza e spontaneit\u00e0, oltre che da quella sensibilit\u00e0 democratica a cui si accennava sopra: il poeta romantico \u00e8 definito\nLa poesia di Wordsworth \u00e8 per\u00f2 solo apparentemente \"artless\", senz'arte: il poeta padroneggia sapientemente il blank verse gi\u00e0 ampiamente utilizzato dalla tradizione inglese (lo troviamo gi\u00e0 nel Teatro elisabettiano), il che gli permette di evitare la rima e utilizzare lemmi ed espressioni popolari, con l'effetto di imitare la parlata comune. Diversamente da Pope e Dryden, l'arte qui \u00e8 sapientemente dissimulata, non sfoggiata, ridotta all'indispensabile, perch\u00e9 qui il messaggio poetico sta non tanto nella forma quanto nel contenuto. Il pubblico di Wordsworth non \u00e8 pi\u00f9 la corte, ma investe tutte le classi sociali, maggiormente sensibili a una poesia svecchiata dalle forme arcaiche e pi\u00f9 vicina ai sentimenti della gente.\nIn questa sua scelta linguistica egli si pone all'opposto di Coleridge che, al contrario, rimaneggia la ballata popolare senza rinunciare ad arcaismi, con un'attenzione ancora settecentesca per la rima. D'altra parte Coleridge stesso considerava la quotidianit\u00e0 e l'umilt\u00e0 del soggetto poetico incompatibili con una poesia che volge lo sguardo al soprannaturale o all'esotico: il bello e il sublime non potevano identificarsi con la vita comune, perch\u00e9 nel presente e nell'Inghilterra industriale vedeva una minaccia ai valori fondamentali dell'uomo. I due poeti si consideravano ambedue investiti di una missione spirituale: per i romantici la poesia \u00e8 \"pi\u00f9 della pura e semplice messa in versi di verit\u00e0 filosofiche: il poeta era anche il profeta, e non si limitava a trascrivere verit\u00e0 ricevute da altri ma era egli stesso l'iniziatore alla verit\u00e0\" (Anthony Burgess).\nTroviamo, sempre nella prefazione alle \"Lyrical Ballads\", anche un'importante definizione di quella che fu, secondo Wordsworth, la poesia romantica:\nQuesto significa che le emozioni e le sensazioni provate in un particolare momento, saranno poi necessarie al poeta come soggetto della sua poesia, una volta che egli si sar\u00e0 ricondotto all'ordinaria tranquillit\u00e0. Quindi \u00e8 duplice il messaggio che otteniamo da questo passaggio: innanzitutto abbiamo una fondamentale informazione su quale sia il soggetto fondamentale della poetica di Wordsworth, o pi\u00f9 in generale di quella romantica: le sensazioni e le emozioni; inoltre otteniamo anche la definizione di poesia come mezzo necessario per far rivivere quelle emozioni e sensazioni altrimenti impresse solamente nel proprio ricordo.\nIl valore del ricordo: \"Tintern Abbey\".\nMa mentre, come si diceva, l'amico vede la poesia come fuga dalla realt\u00e0, Wordsworth offre ai suoi lettori un modo per dialogare con il presente e la societ\u00e0: anche se la sua poesia si ambienta nella cornice selvaggia e rupestre dei laghi inglesi, essa \u00e8 anche una \"recollection in tranquillity\", letteralmente \"ricordo nella quiete\", di personali esperienze vissute nella natura che arricchiscono chi vive costretto dalla realt\u00e0 della metropoli industriale: Il poeta non \u00e8 solo colui che percepisce il messaggio della natura grazie alla sua particolare sensibilit\u00e0, ma anche chi lo sa codificare in modo da evocare in chi legge le sue stesse esperienze visive, uditive, tattili: nella poesia pi\u00f9 famosa della raccolta, \"Tintern Abbey\", egli dice:\n\u00c8 impossibile rendere perfetta questa poesia in lingua italiana, anche per il valore onomatopeico di certe parole, in cui le consonanti liquide e nasali riproducono lo scorrere e il cadere dell'acqua (\"rolling\" \u2013 \"springs\" \u2013 \"murmur\"). La rievocazione di certe emozioni \u00e8 consentita soprattutto dal ruolo \"attivo\" del destinatario del testo, che diventa interlocutore dello scrittore e gli fornisce l'occasione di uno sfogo dettagliato : Come Wordsworth afferma\nL'etica della natura.\nNella poesia di Wordsworth, la natura ha prima di tutto un valore etico e morale. Rievocando il \"Lake District\" nella sua poesia Wordsworth ha fatto conoscere al mondo questa regione benedetta dalla natura, ma ha anche messo in evidenza il valore etico e non puramente utilitario dei tesori ambientali. La natura fu d'altra parte, secondo quanto ebbe a dire lui stesso, colei che lo inizi\u00f2 alla vita: le lunghe camminate sulle ripide montagne del Cumberland l'avrebbero rinsavito e costretto in qualche modo a uscire dall'isolamento in cui aveva ripiegato a causa dei gravi problemi familiari.\nLa natura \u00e8 dunque per Wordsworth provvidenziale, e Dio \u00e8 il creato, \u00e8 un Dio immanente e visibile. Tale visione panteistica e neoplatonica dell'universo pervade la prima poesia di Wordsworth: valga come esempio forse il pi\u00f9 famoso dei \"Lucy poems\", \"A slumber Did My Spirit Seal\" (\"Un sonno ha intorpidito il mio spirito\"), dove il poeta piange la morte della donna amata:\nAltrettanto neoplatonica \u00e8 la credenza di Wordsworth che soprattutto i bambini (oltre che le persone non toccate dalla civilt\u00e0, e qui \u00e8 chiara l'eco di Jean-Jacques Rousseau) siano pi\u00f9 vicini a Dio perch\u00e9 in loro permane la memoria del mondo celeste in cui eravamo tutti prima di nascere. Tra i personaggi pi\u00f9 famosi delle \"Lyrical Ballads\" sono infatti bambini, vagabondi, disabili, folli: soggetti \"sconvenienti\" che gettarono scandalo nei primi anni che seguirono la pubblicazione dell'opera (tanto da fornire il destro a tante parodie), ma che col tempo aprirono la strada a una maggiore solidariet\u00e0 sociale, spingendo tanti vittoriani sia nelle lettere che nella politica a lottare per le grandi riforme sociali di quel secolo.\nFortuna di Wordsworth.\nL'Ottocento.\n\u00c8 difficile immaginare come si sarebbe evoluto il romanticismo inglese senza le \"Lyrical Ballads\", e quindi tutta la tradizione postromantica fino ai giorni nostri. Proprio grazie alle limitazioni sul copyright vigenti all'epoca, che permettevano la pubblicazione parziale di una raccolta da parte di altri editori senza pagare i diritti d'autore, le sue ballate finirono per essere pubblicate in migliaia di copie sui giornali, dandogli una fama ben maggiore di quella che avrebbe avuto dalla pubblicazione del suo libro. Mentre la prima edizione vendeva cinquecento copie, una buona tiratura per un libro a quell'epoca, giornali come \"The Critical Review\" e il \"Lady Magazine\" raggiungevano cifre tra le quattromila e le diecimila copie, anche se il successo del pubblico non toccava ancora Coleridge (\"La ballata del vecchio marinaio\" retrocesse agli ultimi posti dopo la prima edizione). Il successo di Wordsworth rimbalz\u00f2 negli Stati Uniti, dove grandi riviste come \"Literary Magazine\" di Filadelfia ne fecero il fenomeno letterario del secolo. Durante l'et\u00e0 vittoriana fu Matthew Arnold a difendere la rivoluzione poetica di Wordsworth contro i detrattori che volevano tramandarlo ai posteri nella sua veste oleografica del poeta laureato e \"braghettone\" quale appar\u00ec negli ultimi anni.\nIl Novecento.\nIl primo Novecento segn\u00f2 una riscoperta delle \"Lyrical Ballads\" da parte della critica, con numerosi studi, come il gi\u00e0 citato \"Wordsworth\" di Herbert Read (1930). Sempre di quegli anni \u00e8 il lavoro di Basil Willey, in seguito pubblicato anche in italiano, sulla cultura inglese del Seicento e del Settecento, che mette in evidenza il rapporto del poeta col sensismo e la Rivoluzione Francese.\nStudio magistrale per lo studente di anglistica \u00e8 ritenuto ancora oggi \"The Mirror and the Lamp\" di M.H. Abrams, tradotto in italiano nel 1976 col titolo \"Lo specchio e la lampada\". Una voce di dissenso autorevole ma destinata a fare molto discutere fu quella di Robert Mayo (1954), che volle vedere in molti personaggi di Wordsworth una mancanza di originalit\u00e0 e un eccessivo indebitamento con le vecchie ballate settecentesche. Molto interessanti sono anche gli studi pi\u00f9 recenti di P.D. Sheats (1973) e due contributi di John J. Jordan (1970 e 1976). Oggi il Lake District \u00e8 monumento nazionale e area protetta dalle leggi inglesi."}
{"id": "106090", "revid": "291370", "url": "https://it.wikipedia.org/wiki?curid=106090", "title": "Eva Kant", "text": "Eva Kant \u00e8 un personaggio femminile del fumetto \"Diabolik\", creata dalle sorelle Giussani.\nSi tratta della coprotagonista della serie a fumetti. \u00c8 una ladra professionista e la compagna del genio del crimine Diabolik, il criminale creato dalle sorelle Giussani, ma, pi\u00f9 che una remissiva classica fidanzata, \u00e8 l'immagine speculare al femminile del personaggio (lei bionda e sensuale, lui moro e cupo) e soprattutto una valida complice nell'esecuzione dei colpi. Nel mondo di \"Diabolik\" \u00e8 considerata una delle donne pi\u00f9 belle del pianeta.\nIl cognome di Eva \u00e8 ripreso dal celeberrimo filosofo Immanuel Kant, amato da Angela Giussani fin dall'adolescenza, oggetto della sua tesina di diploma all'Istituto Magistrale.\nStoria.\nLady Kant appare per la prima volta nel 1963, nel terzo numero della testata (\"L'arresto di Diabolik\") e trova subito in Diabolik il compagno di vita ideale; presto si imporr\u00e0 stabilmente nelle pubblicazioni, scardinando lo stereotipo del \"criminale solitario\" che inizialmente andava delineandosi. Diabolik e Eva sono dei ladri molto sofisticati, padroni di un preciso e personale codice morale, ma non appartengono alla categoria dei \"ladri gentiluomini\". Uccidono per impossessarsi delle fortune altrui, ma (almeno da un certo punto in poi della loro storia editoriale) se possono cercano di evitare delitti, ad esempio narcotizzando le loro vittime.\nAllo stesso modo si \u00e8 evoluto il personaggio di Eva: nelle prime storie, la donna aveva un ruolo subalterno a Diabolik e spesso veniva ritratta mentre si disperava per essersi trovata in una vita da incubo, dalla quale non pu\u00f2 fuggire a causa del grande amore da lei nutrito per il grande criminale. In un albo, Diabolik arriva addirittura a tentare di strangolarla dopo una sua disobbedienza (salvo poi retrocedere in nome del loro amore).\nCol tempo, il rapporto uomo-donna e di \"partnership\" tra Diabolik ed Eva si \u00e8 progressivamente livellato, diversamente da quanto accade nella quasi totalit\u00e0 dei rapporti tra partner in altri fumetti. Lady Kant \u00e8 diventata la controparte ideale di Diabolik, assorbendo da lui i caratteri fondamentali del suo essere; lo stesso \u00e8 accaduto a Diabolik, che ha acquisito dalla sua donna alcuni lati del proprio carattere.\nEva si \u00e8 inoltre imposta al lettore come modello di stile e femminilit\u00e0, in particolare per la sua indipendenza, e negli anni \u00e8 apparsa come icona visiva nella pubblicit\u00e0 e nella moda femminile.\nOrigini.\nQuando Diabolik non c'era: \"(Grande Diabolik: I-2003)\".\nLe origini di Eva Kant vengono svelate inizialmente in \"Ricordo del passato\" (\"Diabolik\" n. 17 del 1969). Sandrone Dazieri e Tito Faraci le riordinano e adattano in \"Eva Kant. Quando Diabolik non c'era\", arricchendole di particolari ma mantenendosi nella sostanza fedeli a quanto raccontato nella storia originale.\nEva \u00e8 la figlia illegittima di una povera donna di nome Caterina e di lord Rodolfo Kant, rampollo di una famiglia ricca e illustre. Proprio a causa della sua posizione, Rodolfo mantiene segreta la sua paternit\u00e0, tanto che la stessa Eva lo crede semplicemente uno zio generoso. Quando la ragazza ha sedici anni, Rodolfo finge di aver convinto la famiglia ad accettare il suo amore e dona a Caterina un prezioso gioiello di famiglia, il \"Diamante rosa\". Si tratta in verit\u00e0 di un falso. Rodolfo infatti si \u00e8 confidato con il cugino, lord Anthony, che con l'accusa di aver rubato la gemma caccia Caterina e fa rinchiudere la giovane Eva in un orfanotrofio. Eva fugge, ma quando rintraccia la madre, questa ha ingerito dei farmaci per suicidarsi e, prima di morire, fa solo in tempo ad avvertire la figlia di non fidarsi mai degli uomini. Eva fugge in Sudafrica. L\u00ec, passando per impieghi di copertura quali quello di cantante di un night club, avvia la sua carriera criminale. Lavora per un gangster di nome Peter Sorel (lei sosterr\u00e0 di essere stata per lui null'altro che una segretaria), commette furti su commissione ed infine entra in societ\u00e0 con un certo Stoner, una spia industriale. Casualmente scopre che Stoner fa affari con un magnate che altri non \u00e8 che Anthony Kant, cugino del padre di Eva. L'uomo, ormai ultrasessantenne, ha assassinato lord Rodolfo per impossessarsi dell'intera eredit\u00e0 di famiglia e si \u00e8 trasferito in Africa per praticare la sua passione, la caccia grossa. Il vecchio non riconosce la figlia del cugino, per cui Eva riesce a sedurlo e a farsi sposare da lui, ottenendo il diritto di portare legalmente il nome Kant (che, a suo dire, le era stato \"rubato\"), salvo poi svelare le sue origini al marito subito dopo la cerimonia di nozze. Lord Anthony, temendo lo scandalo, sopporta in silenzio per un po', ma medita ben presto di sbarazzarsi della moglie. Fa gettare da due scagnozzi la donna in una fossa assieme ad una pantera nera per simulare un incidente, ma sia Eva che l'animale si ribellano e alla fine \u00e8 Anthony a venire sbranato. Prima di morire, lord Kant aveva per\u00f2 diseredato la moglie, per cui Eva rimane al verde, arrivando a vendere il \"Diamante rosa\" (quello autentico, regalatole da lord Anthony prima di sposarla) per soddisfare Stoner, che la ricatta con i segreti del suo passato. Infine Eva fa ritorno a Clerville, ove si consumer\u00e0 l'incontro fatale con Diabolik.\nGli occhi della pantera: \"(Grande Diabolik: I-2008)\".\nEva impiega diverso tempo a raggiungere una dimensione di parit\u00e0 con il re del terrore. Il grande Diabolik \"\"gli occhi della pantera\", narra come Eva Kant dopo la reale minaccia di morte di Diabolik in \"Lotta disperata\" (n. 15 prima serie 1964), riesca a raggiungere un rapporto alla pari con il suo amato, suggellato dal furto in solitaria di un quadro come regalo.\nAbilit\u00e0.\nSotto l'ala di Diabolik, Eva Kant \u00e8 diventata col tempo una ladra di particolare preparazione, seriet\u00e0 ed efficienza, e anche una maestra dei travestimenti. Usa maschere in lattice mentre \u00e8 in pubblico, per evitare di essere riconosciuta e impersonare le sue vittime. Pu\u00f2 guidare veicoli terrestri e aerei di vario genere. \u00c8 anche una combattente esperta di arti marziali. Diabolik pu\u00f2 sempre fare grande affidamento su Eva.\nIncongruenze.\nEsistono numerose incongruenze riguardanti la storia di Eva tra gli albi normali di Diabolik e quelli del Grande Diabolik. Ecco le principali:\nSul passato di Eva\nSull'incontro con Diabolik"}
{"id": "106094", "revid": "1318658", "url": "https://it.wikipedia.org/wiki?curid=106094", "title": "Macromolecola", "text": "In chimica una macromolecola \u00e8 una molecola di dimensioni molto grandi e di peso molecolare molto elevato. Le macromolecole sono comuni nei sistemi viventi ma comprendono anche i polimeri sintetici e artificiali.\nLe macromolecole polimeriche sono tipicamente formate dall'unione di molecole pi\u00f9 piccole, uguali o simili tra loro, ripetute molte volte (solitamente da 100 a oltre 1000) e possono essere lineari, ramificate o reticolate. Tra le macromolecole si annoverano inoltre i macrocicli.\nDescrizione.\nSecondo la IUPAC il termine macromolecola va utilizzato esclusivamente per indicare molecole singole di grandi dimensioni, mentre il termine polimero identifica una sostanza composta da pi\u00f9 macromolecole.\nLe macromolecole biologiche pi\u00f9 importanti sono:\nI polimeri sintetici comprendono le materie plastiche, le gomme sintetiche e le fibre tessili, ed hanno un vastissimo campo di applicazioni tecnologiche.\nI polimeri inorganici pi\u00f9 importanti sono a base di silicio.\nPropriet\u00e0.\nLe macromolecole in genere hanno comportamenti e propriet\u00e0 fisiche inusuali, ad esempio possono mostrare tipi di aggregazione supramolecolare con comportamenti liquido-cristallini, difficolt\u00e0 di sciogliersi in soluzione, facilit\u00e0 a denaturarsi a determinate concentrazioni e fenomeni di natura colloidale."}
{"id": "106095", "revid": "284225", "url": "https://it.wikipedia.org/wiki?curid=106095", "title": "Legge di Faraday-Neumann-Lenz", "text": ""}
{"id": "106096", "revid": "284225", "url": "https://it.wikipedia.org/wiki?curid=106096", "title": "Legge di Faraday-Lenz", "text": ""}
{"id": "106097", "revid": "8897", "url": "https://it.wikipedia.org/wiki?curid=106097", "title": "Zanzare", "text": ""}
{"id": "106098", "revid": "284225", "url": "https://it.wikipedia.org/wiki?curid=106098", "title": "Legge di Faraday-Neumann", "text": ""}
{"id": "106102", "revid": "287204", "url": "https://it.wikipedia.org/wiki?curid=106102", "title": "Storia della Georgia", "text": "La nazione della Georgia (in georgiano: \u10e1\u10d0\u10e5\u10d0\u10e0\u10d7\u10d5\u10d4\u10da\u10dd Sakartvelo) fu unificata per la prima volta come regno sotto la dinastia dei Bagrationi dal re Bagrat III di Georgia all'inizio dell'XI secolo, derivante da una serie di stati predecessori degli antichi regni di Colchide e Iberia. Il Regno di Georgia fior\u00ec tra il X e il XII secolo sotto il re Davide IV il Fondatore e la regina Tamar e cadde sotto l'invasione mongola nel 1243 e, dopo una breve unione sotto Giorgio V il Brillante, all'Impero Timuride. Nel 1490, la Georgia fu frammentata in un numero di piccoli regni e principati i quali, durante il periodo della prima et\u00e0 moderna, lottarono per mantenere la loro autonomia contro la dominazione ottomana e iraniana (Safavidi, Afsharidi e Qajar) fino all'annessione della Georgia all'Impero russo nel XIX secolo. Dopo un breve tentativo di indipendenza con la Repubblica Democratica della Georgia del 1918-1921, la Georgia fece parte della Repubblica Socialista Federativa Sovietica Transcaucasica dal 1922 al 1936, e in seguito form\u00f2 la Repubblica Socialista Sovietica Georgiana fino alla dissoluzione dell'Unione Sovietica.\nL'attuale Repubblica di Georgia \u00e8 indipendente dal 1991. Il primo presidente Zviad Gamsakhurdia aliment\u00f2 il nazionalismo georgiano e promise di affermare l'autorit\u00e0 di Tbilisi sull'Abkhazia e sull'Ossezia del Sud. Gamsakhurdia fu deposto in un sanguinoso colpo di stato nello stesso anno e il paese fu coinvolto in un'aspra guerra civile, che dur\u00f2 fino al 1995. Abkhazia e Ossezia del Sud, supportati dalla Russia, ottennero l'indipendenza \"de facto\" dalla Georgia. La rivoluzione delle rose ha costretto Eduard Shevardnadze a dimettersi nel 2003. Il nuovo governo sotto Mikheil Saakashvili ha impedito la secessione di una terza repubblica separatista nella crisi dell'Agiaria del 2004, ma il conflitto con l'Abkhazia e l'Ossezia del Sud ha portato alla guerra russo-georgiana del 2008 e alle tensioni con la Russia che rimangono irrisolti.\nLa storia della Georgia \u00e8 indissolubilmente legata alla storia del popolo georgiano.\nStoria antica della Georgia.\nIn Georgia \u00e8 attestata una cultura neolitica fin dal V millennio a.C. Gli scavi archeologici condotti durante gli anni settanta nella regione di Imiris-gora (Georgia orientale), hanno rivelato un certo numero di siti archeologici in cui le case erano dotate di gallerie. Al centro di queste dimore, di forma circolare od ovale, si trovavano un camino ed un pilastro di sostegno. Queste caratteristiche sono state ulteriormente sviluppate nella costruzione delle dimore e nelle case del tipo 'Darbazi'.\nNell'epoca calcolitica (IV-III millennio a.C.) la Transcaucasia e la Georgia erano occupate dalla cultura di Kura-Araxes, cui appartengono gli insediamenti di Beshtasheni ed Ozni e le sepolture delle province di Trialeti e Tsalka (Georgia orientale). Questi resti sono testimoni di una cultura architettonica avanzata e sviluppata. Segu\u00ec, nel II millennio a.C., la cultura di Trialeti.\nGreci, romani e persiani.\nGli antichi greci, e in particolare gli abitanti di Mileto attraverso la colonia di Sinope, si insediarono sulle coste della Colchide (Georgia occidentale), fondando Trebisonda e altri insediamenti a partire dal VII secolo a.C. A quest'epoca risale probabilmente il mito di Giasone e degli Argonauti, che raggiunsero la Colchide alla ricerca del vello d'oro.\nLe regioni georgiane sono state conosciute come Egrisi (la pianura costiera occidentale) ed Iberia (l'est montuoso). Nel 66 a.C. la Georgia divent\u00f2 un vassallo dell'Impero romano, a seguito delle campagne di Pompeo Magno. Successivamente, fu una delle prime nazioni al mondo a convertirsi al Cristianesimo: la data della conversione \u00e8 convenzionalmente fissata al 317, anno in cui Mirian II re di Iberia lo proclam\u00f2 religione ufficiale dello stato. Nel 523 d.C. il cristianesimo fu dichiarato religione ufficiale sia a Lazica che in Iberia (Georgia occidentale).\nDurante il IV secolo d.C. e buona parte dei V secolo d.C., il regno d'Iberia (Kartlia) perde l'indipendenza passando sotto il controllo persiano.\nIl regno fu abolito ed il paese venne governato dai governatori nominati dallo Shah.\nAlla fine del V secolo d.C., il principe Vakhtang I Gorgasali guid\u00f2 una rivolta anti-persiana e ristabil\u00ec lo Stato iberico di cui divento il monarca.\nGli eserciti di Vakhtang lanciarono parecchie campagne di guerra sia contro la Persia che contro l'Impero bizantino. Tuttavia la sua lotta per l'indipendenza e l'unit\u00e0 della Georgia si concluse in un fiasco.\nDopo la morte del Vakhtang nel 502 ed il breve regno di suo figlio Dachi (502-514), l'Iberia venne nuovamente incorporato nella Persia come semplice provincia.\nTuttavia alla nobilt\u00e0 iberica fu assegnato, di volta in volta, il privilegio di scegliere i governatori che in georgiano erano detti Erismtavari.\nAl termine del VII secolo d.C. la rivalit\u00e0 tra l'Impero bizantino e l'Impero persiano per l'egemonia nel Medio Oriente si era praticamente esaurita.\nIniziava cos\u00ec la conquista araba della regione.\nGeorgia medievale.\nI primi decenni del IX secolo d.C. hanno visto la nascita di nuovo stato georgiano, che venne dichiarato nella regione sud-occidentale del Tao-Klarjeti. Ashot I Kuropalates, della famiglia reale dei Bagration, liber\u00f2 dalla dominazione degli arabi i territori meridionali di Iberia, compresi i principati di Tao e di Klarjeti cos\u00ec come le contee di Shavsheti, di Khikhata, di Samtskhe, di Trialeti, di Javakheti e di Ashotsi, che erano formalmente una parte dell'impero Bizantino con lo pseudonimo di \u201cCuropalatinato di Iberia\u201c.\nCuropalates David Bagration espanse i suoi dominii annettendo la citt\u00e0 di Teodosiopoli (conosciuta nei tempi anche come Karin o Karnukalaki, ora Erzurum), la provincia armena di Phasiane e le province armene di Kharqi, Apakhuni, Mantsikert e di Khlat precedentemente controllati dagli Emiri arabi Kaysite impose un protettorato.\nNel 978 tutti i principati georgiani furono unificati nel regno unito della Georgia (978-1466) sotto la dinastia dei Bagration, il cui capostipite era Ashot I \"Il Grande\" (IX secolo d.C.). Da allora, la Georgia si mantenne indipendente per quasi mille anni. I maggiori rappresentanti di questa dinastia furono Davide \"il costruttore\" (\"Devid IV Agmashenebeli\"), che regn\u00f2 dal 1089 al 1125, e la regina Tamara (1184-1213); entrambi sono considerati santi dalla chiesa ortodossa georgiana. Sotto la loro guida il regno della Georgia incluse anche territori dell'Armenia, Azerbaigian e del Caucaso settentrionale.\nDopo l'epoca della regina Tamar, che aveva creato il regno di Trebisonda, inizi\u00f2 un lungo periodo di declino; la Georgia si framment\u00f2 in parecchi regni e principati, che furono poi conquistati dagli imperi persiano e ottomano. Tra il 1801 ed il 1810 i regni di Kartli-Kakheti (Georgia orientale) e di Imereti (Georgia occidentale) furono occupati ed annessi dall'Impero Russo.\nL'Impero russo (1801-1918).\nNel 1801, lo zar russo Alessandro I abol\u00ec il regno georgiano di Kartli-Kakheti ed esili\u00f2 la famiglia reale. La Georgia venne completamente assorbita dall'Impero russo nel 1804; segu\u00ec un intenso programma di russificazione che venne deciso per sostituire il sistema sociale e culturale georgiano con quello russo. Anche la chiesa ortodossa ed apostolica georgiana venne sottomessa all'autorit\u00e0 della chiesa russo-ortodossa. Il malcontento del popolo georgiano, causato dalla autocrazia zarista e dalla dominazione economica armena, condusse allo sviluppo di un movimento nazionale di liberazione a partire dalla seconda met\u00e0 del XIX secolo. Una sommossa agricola su grande scala si verific\u00f2 nel 1905 e port\u00f2 alle riforme politiche che facilitarono la distensione per un certo periodo. Durante quegli anni il partito socialdemocratico marxista divenne il movimento politico dominante nella Georgia, occupando tutte i posti della Duma assegnati ai georgiani nello stato russo. Josef Vissarionovich Djugashvili (Stalin), un bolscevico georgiano (anti-menscevico), divenne la guida del movimento rivoluzionario georgiano.\nRepubblica Democratica di Georgia (1918-1921).\nLa rivoluzione russa dell'ottobre 1917 fu seguita da una sanguinosa guerra civile, durante la quale parecchi territori periferici dell'impero (tra cui la Georgia) dichiararono l'indipendenza.\nIl 26 maggio 1918 fu proclamata la Repubblica Democratica di Georgia indipendente (DRG): il nuovo paese era controllato dalla fazione menscevica del partito socialdemocratico, che stabil\u00ec un sistema multipartitico, in forte contrasto con la dittatura del proletariato stabilita dai bolscevichi in Russia. Lo stato georgiano venne riconosciuto dalle principali nazioni europee nello stesso 1918, e dalla Russia nel mese di maggio del 1920 con il trattato di Mosca. Nel febbraio 1921 l'armata rossa invase la Georgia e dopo una breve guerra occup\u00f2 il paese: il governo georgiano fugg\u00ec in esilio.\nLa resistenza che si svolse nel 1921-1924 fu seguita da una sommossa patriottica su larga scala nell'agosto del 1924 che per\u00f2 non ebbe esito. Il colonnello Kakutsa Cholokashvili era una della pi\u00f9 importanti guide della guerriglia.\nLa Georgia sotto l'URSS (1921-1991).\nDopo la conquista da parte dell'esercito sovietico nel 1921, la Georgia fu incorporata nella Repubblica Socialista Sovietica Federativa Transcaucasica (RSSFTC), che comprendeva le odierne repubbliche di Armenia, Azerbaigian e Georgia; inoltre alcune province, storicamente appartenenti alla Georgia, furono cedute a stati limitrofi: alla Turchia (provincia di Tao-Klarjeti), all'Azerbaijan (provincia di Hereti/Saingilo), all'Armenia (regione di Lore) ed alla Russia (parte della costa del Mar Nero). Tra il 1921 ed il 1924, durante la resistenza al regime sovietico, circa 50.000 persone furono incarcerate o uccise; successivamente, negli anni 1935-1938, 1942 e 1945-1950 pi\u00f9 di 100.000 persone furono eliminate sotto la dittatura di Stalin ad opera del capo della polizia segreta sovietica, il georgiano Lavrentij Beria.\nNel 1936 la RSSFTC fu sciolta e la Georgia, negli attuali confini, divenne la Repubblica Socialista Sovietica Georgiana.\nNell'agosto del 1941, durante la seconda guerra mondiale, i nazisti invasero l'URSS anche per cercare di raggiungere i giacimenti di petrolio del Caucaso; gli eserciti di paesi dell'Asse non riuscirono tuttavia ad arrivare in Georgia. Quasi 700.000 georgiani combatterono nell'armata rossa contro i nazisti, e di questi circa 350.000 furono uccisi. L'appello di Stalin all\"'unit\u00e0 patriottica\" e le efferatezze dei nazisti offuscarono per un attimo le aspirazioni del nazionalismo georgiano. Successivamente, la politica di de-stalinizzazione di Kruscev fu seguita da un'ondata di critica generale che coinvolse la cultura e la gente georgiana, di cui Stalin faceva parte. Il 9 marzo 1956 centinaia di studenti non-georgiani furono uccisi quando dimostrarono contro la politica sciovinista del governo georgiano.\nIl programma di decentralizzazione introdotto da Kruscev negli anni cinquanta fu presto sfruttato dai funzionari del partito comunista georgiano per sviluppare la loro propria base regionale. Nacque una prospera economia capitalistica all'ombra dell'economia di stato ufficiale; la Georgia era infatti una delle repubbliche sovietiche pi\u00f9 economicamente sviluppate, ma anche una nelle quali la corruzione era pi\u00f9 diffusa. Fra il 1964 ed il 1972 Eduard Shevardnadze, ministro dell'interno del paese, divenne celebre per la sua lotta alla corruzione, e giunse ad ottenere la rimozione del corrotto Vasily Mzhavanadze, \"primo segretario\" del partito comunista georgiano: proprio Shevardnadze gli subentr\u00f2 nella carica con il benestare di Mosca. La sua politica fu efficace e port\u00f2 la Georgia, tra il 1972 ed il 1985, ad un miglioramento generale dell'economia ufficiale, facilitato anche dall'allontanamento di centinaia di funzionari corrotti. Nel 1985, Shevardnadze fu nominato ministro degli affari esteri del URSS e venne sostituito come guida georgiana da Jumber Patiashvili, un comunista conservatore, ritenuto generalmente inefficiente di fronte alle sfide della perestrojka.\nNel 1978 il regime sovietico ordin\u00f2 che Eduard Shevardnadze fosse rimosso dall'incarico e che, nella costituzione della \"Repubblica Socialista Federativa Georgiana\", insieme alla lingua georgiana fossero definite altre lingue come ufficiali abcaso, sudosseta, aggiaro della Georgia; dimostrazioni di strada costrinsero il regime a recedere, il 14 aprile 1978 (All'atto dell'indipendenza, nel 1991, il 14 aprile fu proclamato \"giorno della lingua georgiana\".).\nVerso la fine degli anni ottanta si evidenziarono violenti disaccordi tra le autorit\u00e0 comuniste, il rinascente movimento separatista georgiano ed i movimenti nazionalisti nelle regioni abitate da minoranze etnico-linguistiche della Georgia come l'Ossezia del Sud e l'Abcasia. Il 9 aprile 1989. Il clima nella politica sciovenista georgiana, spingendo molti - persino alcuni comunisti georgiani - a concludere che l'indipendenza fosse non preferibile al regime sovietico. La pressione dell'opposizione sul governo georgiano, manifestata nelle dimostrazioni e nei disordini popolari, provocarono infine un'apertura nell'atteggiamento del governo che decise per elezioni parlamentari multipartitiche e democratiche. Queste si svolsero il 28 ottobre 1990 e videro la vittoria della \"coalizione della tavola rotonda\" diretta da Zviad Gamsakhurdia, il principale dissidente del Paese, che si mise alla testa del Consiglio supremo della Repubblica della Georgia. Il 31 marzo 1991 Gamsakhurdia organizz\u00f2 un \"referendum\" sull'indipendenza, che fu approvato dal 98,9% dei votanti georgiani, mentre le popolazioni non georgiane lo boicottarono. L'indipendenza formale dall'Unione Sovietica venne dichiarata il 9 aprile 1991, anche se ci volle un certo tempo prima che lo status di sovranit\u00e0 fosse ampiamente accettato e riconosciuto dai paesi esteri. Il governo di Gamsakhurdia si oppose fortemente alla permanenza delle basi militari sovietiche restanti nella repubblica, e dopo il crollo dell'Unione Sovietica, il suo governo rifiut\u00f2 di unirsi alla Comunit\u00e0 degli Stati Indipendenti (CSI).\nLa Georgia post-sovietica (1991-2003).\nGamsakhurdia fu eletto presidente il 26 maggio 1991 con l'86% dei voti. In seguito, egli venne ampiamente criticato per lo stile di governo duro ed autoritario ma anche disorganizzato. A questo punto, i nazionalisti ed i riformisti unirono le forze in una coalizione in funzione anti-Gamsakhurdia: la situazione divenne tesa, peggiorata dalla grande quantit\u00e0 di armi dell'ex-repubblica sovietica a disposizione dei partiti e dal potere crescente dei gruppi paramilitari. I nodi vennero al pettine quando il 22 dicembre 1991 gruppi armati dell'opposizione lanciarono un violento colpo di Stato militare contro Gamsakhurdia ed i suoi sostenitori, assediandoli nelle sedi del governo centrale a Tbilisi. Gamsakhurdia riusc\u00ec a eludere i suoi nemici e fugg\u00ec nella repubblica russa separatista di Cecenia nel mese di gennaio del 1992. Eduard \u0160evardnadze fu quindi invitato a presiedere un \"Consiglio di Stato\", venendo poi nominato presidente dal parlamento nel mese di marzo del 1992 nel tentativo di dare un veste moderata al regime che era stato stabilito dopo l'uscita di Gamsakhurdia.\nNel mese di agosto del 1992, l'intensificarsi della disputa con i separatisti nella repubblica autonoma georgiana di Abcasia port\u00f2 all'invio di forze armate regolari e paramilitari governative nella zona per fermare le attivit\u00e0 dei separatisti. Gli Abcasi combatterono con l'aiuto dai paramilitari provenienti dalle regioni russe del nord del Caucaso e dal supporto dichiarato dai militari russi insediati in una base a Gudauta, in Abcasia. Nel settembre 1993 le forze armate del governo georgiano soffrirono una sconfitta catastrofica che li costrinse ad abbandonare la regione, e con loro fu espulsa l'intera popolazione georgiana. Morirono 14.000 persone e altre 300.000 furono costrette a fuggire. Si riusc\u00ec a pacificare l'Ossezia del Sud, ma al costo di diverse centinaia di morti e di 100.000 rifugiati riparati in Ossezia del nord, sotto controllo russo. Nella Georgia del sud-ovest, infine, la repubblica autonoma di Agiaria dal 1991 era di fatto un dominio personale di Aslan Abashidze, e tale sarebbe rimasta fino al 2004.\nIl 24 settembre 1993, Zviad Gamsakhurdia eman\u00f2 un proclama dall'esilio per organizzare una ribellione contro il governo: i suoi sostenitori approfittarono facilmente dello sconforto seguito ai rovesci in Abcasia. Preoccupate, Russia, Armenia ed Azerbaigian inviarono militari in Georgia per aiutare il governo e la ribellione fini rapidamente; Gamsakhurdia mori il 31 dicembre 1993. Con un accordo altamente discutibile, il governo di \u0160evardnadze ader\u00ec alla CSI come prezzo per il supporto militare e politico. Shevardnadze si salv\u00f2 da un attentato dinamitardo nel mese di agosto del 1995, del quale accus\u00f2 i suoi alleati paramilitari; fece imprigionare pertanto la guida dei paramilitari Jaba Ioseliani e mise al bando la sua milizia, accusandoli inoltre di complicit\u00e0 con organizzazioni mafiose. Nonostante questo, la famiglia del presidente e la sua compagine di governo furono sempre pi\u00f9 collegati al sistema di corruzione dominante considerata da sempre uno dei maggiori ostacoli allo sviluppo economico della Georgia. In ogni caso, \u0160evardnadze vinse le successive elezioni presidenziali, nel novembre 1995 e nell'aprile del 2000, con ampie maggioranze ma anche con pesanti accuse di frode elettorale. I rapporti tra la Russia e la Georgia furono comunque sempre molto tesi: la Russia accusava la Georgia di appoggiare la guerriglia ribelle in Cecenia, ed inoltre Shevardnadze manteneva fitti rapporti con gli Stati Uniti, come contrappeso all'influenza russa nella regione del Caucaso. La Georgia divenne destinatario del sussidio militare per i paesi esteri del Dipartimento della Difesa degli Stati Uniti e dichiar\u00f2 di voler aderire sia alla NATO che all'UE. Nel 2002, gli Stati Uniti inviarono forze speciali per aiutare i militari locali a combattere la guerriglia e militari georgiani vennero inviati in Iraq. Nello stesso periodo veniva definito un progetto per la costruzione di un oleodotto dall'Azerbaigian alla Turchia attraverso la Georgia, il cosiddetto \"Baku-Tbilisi-Ceyhan\" o \"BTC\".\nLa Georgia dopo \u0160evardnadze (dal 2003).\nUna forte coalizione di riformisti, diretti da Mikheil Saaka\u0161vili, Nino Burjanadze e Zurab Zhvania si coalizz\u00f2 per opporsi al governo di \u0160evardnadze nelle elezioni parlamentari del 2 novembre 2003. I risultati ufficiali furono ancora favorevoli al governo in carica, ma l'opposizione le consider\u00f2 truccate ed organizz\u00f2 enormi dimostrazioni nelle vie della capitale; dopo due tese settimane, \u0160evardnadze si dimise il 23 novembre 2003 e fu sostituito come presidente \"ad interim\" da Burjanadze, presidente del parlamento. Questi eventi sono noti come \"Rivoluzione delle rose\".\nIl 4 gennaio 2004 Mikheil Saaka\u0161vili vince le elezioni presidenziali con una maggioranza schiacciante: il 96% dei voti validi. Subito dopo, a febbraio, il parlamento approva una riforma costituzionale che rafforza le competenze del presidente della repubblica.\nZurab Zhvania \u00e8 nominato primo ministro, e Nino Burjanadze (il presidente \"ad interim\"), torna alla presidenza del parlamento. Il nuovo presidente deve affrontare molti problemi: pi\u00f9 di 230.000 profughi in fuga dalle zone separatiste hanno messo a dura prova l'economia georgiana; la pace nelle regioni separatiste di Abcasia ed Ossezia del Sud, sorvegliate dal contingente di pace delle Nazioni Unite e dalle forze armate della Russia, rimane fragile; la risoluzione dei problemi che hanno portato alla nascita di conflitti locali \u00e8 ancora lontana.\nLa questione della regione separatista dell'Agiaria viene risolta abbastanza rapidamente: il capo separatista Aslan Abashidze rifiuta dapprima di applicare il decreto del governo Saaka\u0161vili mirante a riprendere il controllo dell'Agiaria, ed entrambe le parti hanno mobilitato le loro forze per prepararsi apparentemente per un confronto militare: l\"'ultimatum\" di Saaka\u0161vili e l'effettiva minaccia di un'azione di forza provocano tuttavia la fuga di Abashidze.\nI rapporti con la Russia rimangono problematici a motivo del sostegno economico e militare di quest'ultima nei confronti dei governi separatisti di Abcasia ed Ossezia del Sud. Le truppe russe tuttora mantengono due basi militari, sotto la facciata di contingente di pace in queste regioni, nonostante i reiterati inviti del governo di Tbilisi a ritirarli.\nL'integrazione nella NATO e nell'UE rimane il principale obiettivo della politica estere della Georgia. Il 29 ottobre 2004, il Consiglio dell'Atlantico del nord (NAC) della NATO ha approvato il piano d'azione specifico di associazione (IPAP) per la Georgia: la Georgia \u00e8 la prima fra i paesi associati alla NATO che ha portato a termine con successo questa operazione. La Georgia continua a sostenere le forze di coalizione nell'Iraq. Il giorno 8 novembre 2004, 300 soldati georgiani supplementari sono state inviate nell'Iraq. Il governo georgiano si \u00e8 impegnato ad inviare un totale di 850 soldati in Iraq nelle forze di protezione della missione dell'ONU. Con l'aumento dei soldati georgiani in Iraq, gli Stati Uniti addestreranno i 4\u00a0000 soldati georgiani supplementari all'interno delle strutture del programma (GTEP) di cui la Georgia fa parte.\nIl governo georgiano \u00e8 impegnato nella riforma economica in collaborazione con la Banca Mondiale e con il Fondo Monetario Internazionale e punta molto sulla rinascita dell'antica via della seta come corridoio euroasiatico, sfruttando la posizione geografica della Georgia come ponte per il transito delle merci fra Europa ed Asia. Saaka\u0161vili si \u00e8 impegnato per migliorare l'economia in generale e specificamente per aumentare i salari e le pensioni, come pure per eliminare la corruzione e riportare alle casse statali i guadagni illeciti dei politici del governo precedente.\nNel febbraio 2005 il primo ministro Zurab Zhvania \u00e8 assassinato e Zurab Nogaideli \u00e8 nominato come successore.\nIl 9-10 maggio 2005 la Georgia \u00e8 stata visitata dal presidente USA George W. Bush, che ha incontrato di Mikheil Saaka\u0161vili e un gruppo di parlamentari georgiani.\nNel 2006 Saaka\u0161vili \u00e8 ancora sotto pressione per la mancata attuazione delle riforme promesse in campagna elettorale. Le organizzazioni come Amnesty International hanno seria preoccupazioni per quel che riguarda il rispetto dei diritti dell'uomo.\nLa disoccupazione, le pensioni e corruzione eccessive e la continua disputa sull'Abcasia, hanno notevolmente diminuito la popolarit\u00e0 di Saaka\u0161vili nel paese.\nI rapporti della Georgia con la Russia sono scese al punto pi\u00f9 basso nella storia moderna a causa della polemica sull'arresto di quattro ufficiali russi accusati di spionaggio in Georgia (in un secondo tempo estradati in Russia).\nCon l'incidente delle spie la Russia impone da ottobre un embargo aereo, marino e postale, l'arresto di georgiani accusati di crimine organizzato e di aver favorito l'espatrio di georgiani in territorio russo.\nLa Russia oltretutto minaccia di raddoppiare il prezzo del metano venduto alla Georgia.\nDa parte sua la Georgia minaccia di porre il veto all'ingresso della Russia nel WTO."}
{"id": "106104", "revid": "1543377", "url": "https://it.wikipedia.org/wiki?curid=106104", "title": "Be File System", "text": "Il Be File System o BFS (talvolta chiamato BeFS, erroneamente o per evitare di confonderlo con il Boot File System, come nel caso del kernel linux) \u00e8 il file system nativo del sistema operativo BeOS.\nBFS \u00e8 stato sviluppato da Dominic Giampaolo e Cyril Meurillon nel 1996 in un periodo di dieci mesi per fornire a BeOS un efficiente sistema a 64 bit con supporto al journaling. \u00c8 case sensitive ed \u00e8 utilizzabile su floppy, dischi rigidi e filesystem di sola lettura (CD), sebbene l'impiego su supporti removibili \u00e8 sconsigliato per via del fatto che le informazioni che esso include possono occupare dai 600 kB ai 2 MB.\nCome il suo predecessore, OFS (Old Be File System, a suo tempo chiamato semplicemente BFS), permette di immagazzinare informazioni estese per ogni file (metadati) e, grazie alle sue caratteristiche di indicizzazione, fornire funzionalit\u00e0 simili a quelle dei filesystem relazionali.\nLa sua struttura interna \u00e8 per larga parte descritta nel volume \"Practical File System Design with the Be File System\".\nBeFS \u00e8 stato reimplementato con il nome di OpenBFS come parte del sistema operativo opensource Haiku. SkyFS, il filesystem usato dal sistema operativo SkyOS, \u00e8 un derivato di OpenBFS."}
{"id": "106105", "revid": "11585", "url": "https://it.wikipedia.org/wiki?curid=106105", "title": "BeOS File System", "text": ""}
{"id": "106107", "revid": "729019", "url": "https://it.wikipedia.org/wiki?curid=106107", "title": "Nennio", "text": "Nennius o Nemnius o Nemnivus fu un monaco gallese del IX secolo al quale, sulla base del prologo dell'opera (sul quale si discute molto), \u00e8 stata attribuita la paternit\u00e0 della \"Historia Brittonum\" .\nRecentemente \u00e8 stato fatto notare come il manoscritto che attribuisce a Nennio la paternit\u00e0 dell'opera risalirebbe a un periodo compreso tra X e XI secolo, ma la maggior parte degli storici continua a riferirsi a lui come autore, o almeno redattore, della versione dell'opera giunta fino a noi, basata per\u00f2 su testi precedenti.\nNennio sarebbe stato allievo di \"Elvodugus\", comunemente identificato con il vescovo Elfodd di Bangor, che nel 768 convinse la parte gallese della Cristianit\u00e0 celtica a celebrare la Pasqua nella stessa data degli altri cattolici della Britannia, cos\u00ec come era stato deciso dal Sinodo di Whitby nel 664. La morte Nennio viene datata nell'809 dagli \"Annales Cambriae\".\nSi ritiene che Nennio sia vissuto nella zona del Brecknockshire e del Radnorshire, cio\u00e8 nell'attuale Powys, in Galles e quindi fuori dai regni anglosassoni, isolato dalle montagne e in una societ\u00e0 rurale. A causa della mancanza di prove riguardanti la sua vita, Nennio stesso \u00e8 diventato oggetto di leggende. Le tradizioni gallesi includono Nennio con Elbodug e altri che sarebbero sfuggiti al massacro dei monaci gallesi da parte di Ethelfrid nel 613, in fuga verso nord..\nSi \u00e8 gi\u00e0 detto in precedenza che a Nennio \u00e8 tradizionalmente attribuita la stesura della \"Historia Brittonum\" attorno all\u2019 830, opera che fu molto influente, diventando un importante punto di riferimento per le successive leggende arturiane, soprattutto perch\u00e9 riporta fatti importanti per il dibattito sulla storicit\u00e0 di Re Art\u00f9. Parla anche delle leggende sulle origini dei Pitti, degli Scoti, di San Germano e di Vortigern e riporta anche eventi associati all'invasione degli Anglosassoni nel VII secolo.\nAlcuni elementi suggeriscono che la \"Historia Brittonum\" fosse una raccolta di diverse fonti, alcune delle quali citate solo da Nennio. Alcuni esperti ritengono che questa non sia stata la prima compilazione della storia dei Britanni e che si basava in gran parte sul \"De Excidio Britanniae\", scritto circa due secoli prima da Gildas. Altre fonti furono la \"Vita di Germano\" e diverse genealogie reali. La maggior parte delle altre fonti non \u00e8 sopravvissuta e quindi non pu\u00f2 essere confermata. I manoscritti superstiti della \"Historia Brittonum\" appaiono redatti partendo da diverse versioni perdute: le informazioni su Nennio contenute nel \"'Prologo\" e quelle presenti nella \"Apologia\" divergono. Il \"Prologo\" contiene una forma espansa di \"Apologia\", che si trova solo nelle edizioni copiate durante il XII secolo. Ci\u00f2 ha condotto gli esperti a credere che le versioni successive del documento siano state alterate. La pi\u00f9 grande edizione conosciuta contiene settantasei sezioni tra cui il \"Prologo\" e la \"Apologia\". Il lavoro \u00e8 stato tradotto in irlandese da Giolla Coemgin attorno al 1071 ed \u00e8 il primo esempio dell'originale \"Historia Brittonum \" che include il nome dell'autore, Nennio.\nL\u2019opera venne scritta inizialmente con il chiaro intento di fornire una patente di legittimit\u00e0 alla passato dei Britanni e contiene allo stesso tempo leggende e superstizioni. L'accuratezza storica dell\u2019opera \u00e8 a dir poco discutibile, ma il documento \u00e8 internamente coerente e fornisce informazioni direttamente e indirettamente sulle fonti di Nennio. Alcuni storici sostengono che l'opera offra una buona visione del modo in cui i britannici del IX secolo vedevano se stessi e il loro passato. Nennio fa diversi tentativi per trovare tracce della storia dei Britanni prima dei Romani e anche dei Celti attraverso delle osservazioni empiriche di ci\u00f2 che egli chiama \"Le meraviglie\" o \"Meraviglie della Gran Britannia\", che includono rovine, punti di riferimento e altri aspetti della campagna britannica che Nennio ritiene meritevoli di documentazione. La sua spiegazione dei punti di riferimento fisici e delle rovine diventa interpretazione mistica, sebbene Nennio sia un monaco cristiano. All'interno della scrittura di Nennio c'\u00e8 un senso di orgoglio nazionalista, che tenta di legittimare il popolo britannico e abbellire il suo passato attraverso la leggenda, proprio come i Romani usavano la storia di Romolo e Remo per legittimare la fondazione di Roma. Uno di questi esempi sono i suoi racconti su re Art\u00f9 e le sue dodici battaglie. L'opera di Nennio sarebbe la base da cui attinsero autori successivi come Goffredo di Monmouth, che avrebbe scritto la \"Historia Regum Britanniae\", una delle prime cronache gallesi e storia romanzata su Re Art\u00f9 ."}
{"id": "106108", "revid": "125965897", "url": "https://it.wikipedia.org/wiki?curid=106108", "title": "Unione europea di radiodiffusione", "text": "L'Unione europea di radiodiffusione (in inglese: \"European Broadcasting Union\", EBU; in francese: \"Union europ\u00e9enne de radio-t\u00e9l\u00e9vision\", UER) \u00e8 un'organizzazione internazionale che associa diversi operatori pubblici e privati del settore della teleradiodiffusione su scala nazionale e che opera i canali Eurovisione ed Euroradio.\nStoria.\nUna prima alleanza tra le emittenti radiofoniche in Europa si svilupp\u00f2 intorno al 1925 con la fondazione dell'Unione internazionale di radiofonia (UIR), nata per cercare di sviluppare l'uso della radio nel continente risolvendo quelli che erano visti come i principali ostacoli alla sua diffusione. Dopo la seconda guerra mondiale, l'UIR fu accusata di aver collaborato con il regime nazista, ponendo di fatto un ostacolo considerevole all'ingresso delle emittenti dell'Europa orientale.\nPer risolvere tale problema, nel 1946 fu fondata l'Organizzazione internazionale della radiodiffusione e della televisione (OIRT), la cui direzione spettava a due codirettori, uno nominato dalla Francia e l'altro dall'Unione Sovietica. Quest'ultima tuttavia aveva garantito lo status di membro a tutte le emittenti delle repubbliche sovietiche, ottenendo praticamente il controllo dell'assemblea. \nUIR e OIRT si contrapposero a lungo fino a quando, nel 1949, le emittenti di Belgio, Francia, Italia e Paesi Bassi scelsero di abbandonare entrambe le organizzazioni, seguite da Egitto, Libano, Lussemburgo, Marocco e Monaco. Alcuni tra i fuoriusciti, a cui si affiancarono Danimarca, Finlandia, Irlanda, Norvegia, Portogallo, Regno Unito, Svezia, Svizzera, Tunisia, Turchia e Citt\u00e0 del Vaticano, si riunirono a Torquay, nel Regno Unito, e scelsero di fondare una nuova organizzazione, a cui diedero il nome di \"Unione europea di radiodiffusione\" (UER), nella quale confluirono sia l'UIR che l'OIRT.\nNel corso degli anni successivi furono accolte come membri effettivi svariate emittenti asiatiche e africane, mentre tra i membri associati figurano diverse emittenti americane e oceaniche, anche se l'UER resta fortemente vincolata alla zona europea di radiodiffusione (che racchiude l'intera Europa, parte del Nordafrica e del Medio Oriente) descritta dall'Unione internazionale delle telecomunicazioni."}
{"id": "106110", "revid": "767487", "url": "https://it.wikipedia.org/wiki?curid=106110", "title": "Charlot emigrante", "text": "Charlot emigrante (\"The Immigrant\") \u00e8 un film interpretato, diretto e prodotto da Charlie Chaplin; fu proiettato la prima volta il 17 giugno 1917. In Italia \u00e8 noto anche con il titolo L'emigrante.\nMilioni di individui hanno vissuto realmente l'arrivo nel nuovo mondo da emigranti, a bordo dei piroscafi sul finire del XIX secolo e gli inizi del ventesimo, Chaplin stesso fu un emigrante, seppur privilegiato, e la ricostruzione cinematografica dell'apparire della Statua della libert\u00e0 tra le nebbie del porto di New York lascia trapelare la commozione che sicuramente colpiva il variegato popolo al primo impatto con la terra di destinazione.\nFece discutere l'interpretazione che ne dette Chaplin nel suo film, allorch\u00e9 accompagn\u00f2 la didascalia che compariva sullo schermo indicante l'arrivo nel paese della libert\u00e0 con la scena successiva in cui zelanti funzionari dell'immigrazione statunitense imbrigliano con corde e con modi eccessivamente bruschi gli emigranti, come fossero bestiame, in attesa di sbrigare le formalit\u00e0 per lo sbarco: da uno di questi, Chaplin ricever\u00e0 un bel calcio nel posteriore.\nNel 1998 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nSul piroscafo della speranza sono ammassati gli emigranti diretti nel nuovo mondo, senza distinzione di razza, sesso e provenienza, accomunati dal desiderio di ricostruirsi una vita migliore. Tra questi un vagabondo solitario che tra tanti derelitti e decrepite figure pare godere di buona salute, unica sua dote e bagaglio; una bisca improvvisata sul ponte della nave gli consente di racimolare qualche danaro vincendo alle carte ed ai dadi, dimostrando abilit\u00e0 insospettate.\nLa campana del rancio interrompe l'attivit\u00e0 e raccoglie i passeggeri nella sala mensa che pare sconvolta dalla furia dell'oceano rendendo problematica la consumazione del frugale piatto dispensato e seguente l'ondeggiare dell'imbarcazione offrendosi di volta in volta, scivolando sul desco, alla consumazione ora dell'uno ora del commensale in fronte.\nIl conseguente mal di mare collettivo contager\u00e0 tutti. Una giovane donna in compagnia dell'anziana madre, lasciatala momentaneamente sola per consumare il suo pasto, usufruisce della gentilezza di Charlot che le cede il posto alla mensa, colpito dalla grazia di lei.\nAl ritorno sul ponte la giovane si accorge con disperazione che alla madre \u00e8 stato sottratto il denaro di cui esse disponevano, commuovendo Charlot che le fa dono del proprio, vinto in precedenza al giuoco. La vista della Statua della libert\u00e0 annuncia l'arrivo a destinazione e le vite degli emigranti si dividono per prendere ognuna la propria direzione.\nI primi tempi sul suolo straniero non sono meno problematici di quelli sfuggiti nella terra d'origine, in particolare per il nostro vagabondo la fame \u00e8 la pi\u00f9 fedele compagna e quando incredibilmente si imbatte, inciampandovi, in una moneta smarrita sul selciato proprio di fronte all'ingresso di un ristorante, saggiatane la consistenza coi denti, si dirige felice nel locale sistemandosi a fianco di un cliente intento nella sua consumazione; a gesti, con qualche difficolt\u00e0 di linguaggio riesce ad ordinare ad un mastodontico capocameriere un piatto di fagioli, che scoprir\u00e0 in seguito alquanto piccanti, e un buon metro di pane.\nColtello e forchetta non consentono una consumazione adeguata dei fagioli ed il metodo alquanto poco ortodosso adottato da Charlot, finiranno per disgustare il vicino che abbandona il locale, in un angolo del quale il vagabondo scorge la ragazza incontrata sul piroscafo e presentatosi la invita al suo tavolo offrendole la consumazione, apprendendo, dal lutto esibito, della scomparsa della di lei genitrice.\nNel locale un cliente cui mancano 10 centesimi nel saldo del conto viene assalito da un nugolo di camerieri e malmenato a calci e pugni dispensati generosamente dal capocameriere. Tastandosi la tasca dei pantaloni Charlot scopre con terrore di aver smarrito la sua moneta e gi\u00e0 si prefigura la sorte che lo attende quando gli si profila la salvezza nelle vesti di un cliente pittore che attratto dalla bellezza della ragazza, proponendole un ritratto, e saldando il proprio conto consente allo scaltro Charlot di infilare il biglietto della propria consumazione sotto la mancia lasciata per il cameriere, avendo salva la vita.\nL'appuntamento nello studio dell'artista \u00e8 fissato per il giorno successivo, istantaneo invece l'acconto che Charlot si fa anticipare e col quale propone alla giovane amica di contrarre licenza matrimoniale, una volta vinte le reticenze, per altro poco convincenti della giovane, che alla fine, raggiante acconsente, trasportata di peso dentro l'ufficio pratiche familiari dove un impassibile funzionario provvede al disbrigo della pratica. Gli eventi successivi si immaginano di eterna felicit\u00e0.\nProduzione.\nIl film fu prodotto dalla Lone Star Corporation e venne girato nei Chaplin Studios, al 1416 N. di La Brea Avenue a Hollywood.\nCos\u00ec come per \"Charlot marinaio\" del 1915, film girato per la casa di produzione Mutual, per simulare l'ondeggiare della nave e aggiungere realismo alle scene, Chaplin fece costruire una cabina basculante, ambientandovi le scene in interno, per cui bastava spostare il peso da una parte o dall'altra per ricreare il beccheggiare dell'imbarcazione. Il cameraman Roland Totheroh, cos\u00ec come il collega Harry Ensign nel film Essanay, modific\u00f2 il sistema di ancoraggio della macchina da presa applicandovi un peso fin quasi a terra di modo che potesse ondeggiare morbidamente.\nDistribuzione.\nDistribuito dalla Mutual Film, il film usc\u00ec nelle sale cinematografiche USA il 17 giugno 1917. Copia della pellicola - positivo in 35\u00a0mm - viene conservata negli archivi della Library of Congress. Nel 2006, la Image Entertainment lo ha distribuito in DVD, contenuto in un'antologia comprendente 12 titoli per un totale di 301 minuti, dal titolo \"The Chaplin Mutual Comedies - 90th Anniversary Edition (1916-1917)\".\nCuriosit\u00e0.\nLa scena in cui l'avventore che non riesce a pagare il conto viene malmenato e buttato fuori dal locale sar\u00e0 ripresa in un film comico di Stan Laurel, amico di Chaplin, e Oliver Hardy."}
{"id": "106112", "revid": "599013", "url": "https://it.wikipedia.org/wiki?curid=106112", "title": "Uer", "text": ""}
{"id": "106113", "revid": "226458", "url": "https://it.wikipedia.org/wiki?curid=106113", "title": "SkyFS", "text": "SkyFS \u00e8 il file system nativo del sistema operativo SkyOS.\nTra le sue caratteristiche:\nSkyFS \u00e8 stato adattato per SkyOS da Robert Szeleney a partire da OpenBFS, a sua volta reimplementazione del BFS realizzato all'interno del progetto OpenBeOS (ora chiamato Haiku). Pur essendo da questo derivato, dalla versione 5.0 Beta 8.2 di SkyOS SkyFS non ne \u00e8 pi\u00f9 compatibile per via di nuove caratteristiche aggiunte:"}
{"id": "106114", "revid": "93356183", "url": "https://it.wikipedia.org/wiki?curid=106114", "title": "Robert Szeleney", "text": "Nel 1996 ha iniziato lo sviluppo di un sistema operativo, SkyOS, per hobby. Le prime due versioni di SkyOS sono state distribuite come opensource, ma per la terza versione egli ricominci\u00f2 daccapo adottando un modello di sviluppo a codice chiuso."}
{"id": "106115", "revid": "1865216", "url": "https://it.wikipedia.org/wiki?curid=106115", "title": "Osculum infame", "text": "L'osculum infame \"(trad. bacio vergognoso)\" \u00e8, secondo la demonologia, il nome del saluto rituale che la strega adotta quando incontra il Diavolo nel corso del sabba. Esso consiste nel baciare l'ano del Diavolo, che rappresenta l'altra sua bocca."}
{"id": "106116", "revid": "438678", "url": "https://it.wikipedia.org/wiki?curid=106116", "title": "SkyOS", "text": "SkyOS era il prototipo di un sistema operativo commerciale, a codice chiuso. Viene sviluppato da Robert Szeleney dal 1996. In una prima versione esso era opensource, ma in seguito \u00e8 diventato un progetto commerciale.\nCaratteristiche.\nEsso gode del supporto a SMP e di un file system a 64 bit derivato da OpenBFS, SkyFS. \u00c8 per lo pi\u00f9 compatibile con lo standard POSIX ed \u00e8 distribuito accompagnato da una gran quantit\u00e0 di tool GNU, tra cui anche GCC. Grazie alla compatibilit\u00e0 con POSIX e il porting di GTK+, un gran numero di applicazioni per Linux ed altri Unix sono state adattate a questo sistema, tra cui AbiWord, Pidgin e VideoLAN, senza contare un buon numero di giochi, tra cui OpenTTD e Quake. Dal 2004, SkyOS ha driver per un buon numero di periferiche, cos\u00ec da funzionare sulla maggior parte dei PC. Alcune periferiche non sono ancora supportate, come stampanti e porte FireWire. Comunque, SkyOS ha un buon supporto per la maggior parte delle schede grafiche, sia con accelerazione 2D, sia in modalit\u00e0 VESA, anche se manca ancora del supporto alle tecnologie 3D di alcune schede grafiche del calibro delle Nvidia Geforce e delle ATI Radeon. Il rendering 3D via software \u00e8 supportato; sebbene sia lento comparato all'accelerazione 3D hardware, \u00e8 comunque sufficiente per rendering di base e non in real-time.\nSkyOS ha applicazioni per qualsiasi compito di un computer desktop, e una completa suite d'ufficio \u00e8 in sviluppo. Tuttavia, come tutti i sistemi operativi \"appena nati\", il numero di applicazioni \u00e8 esiguo, se confrontato con il parco software disponibile per Windows, Mac OS X e Linux.\nAttualmente lo sviluppo di SkyOS \u00e8 sospeso, soprattutto per la difficolt\u00e0 di scrivere i driver per le sempre pi\u00f9 numerose periferiche hardware in commercio. Per poterne accelerare lo sviluppo si sta valutando l'idea di utilizzare il kernel Linux o NetBSD ridotti allo stretto necessario per far girare il sistema finora sviluppato."}
{"id": "106117", "revid": "74801", "url": "https://it.wikipedia.org/wiki?curid=106117", "title": "Vila do Bispo", "text": "Vila do Bispo () \u00e8 un comune portoghese di abitanti situato nel distretto di Faro.\nGeografia fisica.\nIl territorio comunale, che comprende l'inizio della costa meridionale portoghese e la fine di quella nord, si trova all'interno del Parco Nazionale Costa Sud Occidentale Alentejana. Il clima \u00e8 subtropicale marittimo, ventoso con poche precipitazioni.\nStoria.\nTutta la zona \u00e8 abitata sin dall'epoca pi\u00f9 remota ne sono prova evidente i vari Menir come il Menir Padr\u00e3o, l'unico ancora eretto oggi e altri che sono stati rinvenuti riferibili alle epoche Paleolitico e Neolitico.\nSul territorio comunale, le popolazioni autoctone e quelle che sovrapposero sia per colonizzazione e conquista, non si limitarono a concentrarsi nell'area dell'angolo della costa lusitana, ma causa la pescosit\u00e0 della linea litorale, si sparpagliarono quasi omogeneamente, con una concentrazione maggiore nella fascia bagnata dall'oceano.\nResti Fenici e Romani sono stati rinvenuti nella zona di Boca do Rio, dove sono ancora visibili i depositi per la produzione del garo, la pasta di pesce salata che era molto apprezzata dagli eredi di Romolo.\nI fenici vi edificano un tempio dedicato a Bal (Saturno).\nLa zona della spiaggia di Martinhal fu occupata dai romani che la usarono come zona di fornace per produrre le famose anfore da trasporto e l'immancabile garo.\nGli arabi chiamarono Sagres TERS HANE, ossia la casa della nave (porto), che rende chiara l'idea della funzione di questo piccolo centro nel corso della sua storia e che lo render\u00e0 famoso in tutto il mondo.\nQui sostavano tutte le imbarcazioni che provenivano dal bacino del Mediterraneo con rotta verso l'Europa del centro-nord per rifornirsi, per essere sottoposte a riparazioni o per attendere migliori condizioni di tempo per doppiare il capo.\nD'inverno le acque dell'oceano spinte dal forte vento fanno realmente bollire le acque, che molte volte raggiungono la parte alta della scogliera superandola di venti metri. \u00c8 uno spettacolo mozzafiato degno di essere vissuto. Sar\u00e0 la rabbia di Nettuno che si sfoga e tenta di violare la terra di quegli uomini che hanno avuto il coraggio di sfidarlo per allargare gli orizzonti e mettere l'uomo al centro del mondo.\nQuesta funzione, di porto rifugio, \u00e8 evidenziata dai nomi dati dai marinai che qui si fermarono, come i veneziani o gli spagnoli, infatti si riferivano a lei come la darsena o l'arsenale.\nEnrico il Navigatore, conscio di questo fatto, trasforma questo centro abitato e approfittando del patrimonio d'informazioni, sulla scienza navale, lo sfrutta a beneficio del sogno portoghese delle Scoperte.\nNasce, a partire dalla met\u00e0 del XV secolo, il villaggio di Sagres, o il Villaggio del Principe.\nLe Scoperte, progetto portoghese di stampo rinascimentale umanistico, era composto da persone di varie nazioni che diedero il loro contributo, ed alcuni di questi personaggi a partire dal pi\u00f9 umile marinaio ad arrivare agli scopritori entrarono in Portogallo attraverso il porto di Sagres. \n\u00c8 il caso di due \u201citaliani\u201d Antonio da Noli nativo di Genova (1425 ca. - 1497) ed Alvise Cadamosto, veneziano (1432? - 1477)\nAd Antonio di Noli si deve la scoperta delle prime isole dell'arcipelago di Capo Verde (1460?) lato orientale mentre l'occidentale fu scoperto da Diogo Alfonso tra il 1460 ed il 1462. Il re Alfonso V affida al genovese l'amministrazione dell'arcipelago, dove morir\u00e0 nel 1497.\nAlvise Cadamosto esplor\u00f2 le coste africane raggiungendo il Gambia ed il Senegal, a lui si deve la testimonianza scritta di questi viaggi (1463).\nTerritorio.\nLungo la costa nord, tra Capo S. Vicente e l'inizio del territorio comunale di Aljezur i reperti parlano di epoche ancora pi\u00f9 antiche essendo stati scoperti residui di bivalve usati come alimento agli albori della preistoria.\nUno dei primi riferimenti certi sulla futura Vila do Bispo ci arriva dal geografo arabo al-Idrisi quando parla della famosa \u201cChiesa de Corvo\u201d, di cui diremo parlando del famoso capo.\nSeguendo lo sviluppo del suo toponimo dobbiamo iniziare dal villaggio di S. Maria del Capo. Entra nella storia con un certo ritardo e durante le \u201cScoperte\u201d, secondo un filone sviluppatosi durante il periodo dello \u201cStato Nuovo\u201d, il villaggio di Raposeira avrebbe ospitato, la notte, Enrico il Navigatore durante i suoi viaggi a Sagres.\nAssume rilievo nel XVI secolo, durante il regno di Manuel I, esattamente nel 1515, quando viene donata al vescovo dell'Algarve Francisco Coutinho assumendo l'attuale toponimo: \u201cVila do Bispo\u201d, ossia Villaggio del Vescovo.\nNel 1634 il re la eleva a paese ed il terremoto del 1755 lascia profonde ferite.\nUn altro monumento, degno di nota \u00e8 la famosa chiesa della Madonna della Guadalupe, che sorge, per chi arriva da Lagos, poco prima di entrare in Raposeira, sul lato destro della nazionale, prossima del vecchio itinerario di questa via di comunicazione.\nLa localit\u00e0 di Torre da Aspa costituisce, per il comune di Vila do Bispo e la zona costiera del Parco Naturale Costa Sud Occidentale Alentejana e Costa Vicentina, il punto pi\u00f9 elevato con i suoi 156 m.\nCome dice il suo toponimo in questo luogo esisteva una torre di guardia, dove svolgevano servizio militare gli uomini del comune con l'intento di avvisare gli abitanti, mediante segnali, del pericolo di incursioni.\nLa presenza della torre, oggi scomparsa sotto il cippo geodetico, \u00e8 gi\u00e0 segnalata nel XVI secolo e deve essere costruita durante il regno di D. Giovanni III.\nIl centro abitato pi\u00f9 popolato ed illustre \u00e8 quello di Sagres a soli dalla sede capoluogo del comune e ad altrettanti da Capo San Vincenzo.\nSagres \u00e8 caratterizzata da un villaggio che ancora oggi vive intensamente di pesca, di piccoli cantieri artigianali navali e naturalmente di turismo, anche se non frenetico come nel resto della costa meridionale; ideale per chi vuole riposare e per coloro che amano il body surf, il windsurf, la pesca tradizionale, le immersioni.\nIl paese sorge attorno ad una baia, di non grandi dimensioni che sorge tra la spiaggia arenosa di Martinhal e l'omonima piccola isola che con il suo profilo e posizione \u00e8 sempre stata un naturale frangiflutti contro le violente tempeste dell'Atlantico.\nStatistiche.\n\u00c8 composto da 5 Juntas de Freguesia (Parrocchie laiche):\n\u00c8 la sede comunale meno abitata dell'Algarve."}
{"id": "106120", "revid": "1543377", "url": "https://it.wikipedia.org/wiki?curid=106120", "title": "Cesarea di Filippo", "text": "Cesarea di Filippo (in latino \"Caesarea Philippi\") \u00e8 stata un'antica citt\u00e0 romana, oggi sito archeologico e parco nazionale tra i pi\u00f9 importanti del nord di Israele. Nota anche con il nome di \"Banyas\" (corruzione di Paneas, nome attribuito al luogo in epoca ellenistica, per via della presenza di un tempio dedicato al dio Pan), \u00e8 situata alla base sud ovest del monte Hermon, in un contesto naturalistico di impressionante bellezza: nei pressi dell'antico tempio di Pan, infatti, sgorga una delle sorgenti del fiume Giordano.\nStoria.\nIl primo insediamento di quella che sarebbe diventata Cesarea di Filippo risale al periodo ellenistico. Le origini sono legate all'edificazione di un luogo di preghiera voluto dai sovrani della dinastia tolemaica nel III secolo a.C. Il luogo fu chiamato Panea in onore di Pan, divinit\u00e0 delle terre desolate, e si trova a poca distanza dalla \"terra vicina al mare\" menzionata da Isaia.\nDi Panea si parla nelle \"Storie\" di Polibio a proposito della battaglia combattuta nel 198 a.C. fra l'esercito dell'Egitto tolemaico e i Seleucidi guidati da Antioco III. La vittoria di Antioco rafforz\u00f2 il controllo seleucide sulla Fenicia, la Galilea, la Samaria e la Giudea fino alla rivolta dei Maccabei nel 166 a.C. Furono i Seleucidi ad edificare un tempio dedicato a Pan.\nL'et\u00e0 erodiana.\nNel 20 a.C. Panea fu annessa al regno di Erode il Grande il quale vi fece edificare un tempio in marmo bianco dedicato all'imperatore Augusto. Nel 3 a.C. Filippo il Tetrarca fond\u00f2 sul sito di Panea una nuova citt\u00e0, capitale amministrativa della Batanea.\nNel 14 d.C. Filippo diede alla citt\u00e0 il nome di \"Caesarea\", in onore dell'imperatore Tiberio (il cui nome completo era Tiberio Giulio \"Cesare\" Augusto). Nelle sue \"Antichit\u00e0 giudaiche\" Flavio Giuseppe menziona la citt\u00e0 col nome di \"Caesarea Panias\", mentre nel Nuovo Testamento \u00e8 indicata come \"Cesarea di Filippo\", per distinguerla da Cesarea Marittima. Alla morte di Filippo, nel 33, la Giudea fu incorporata nella provincia di Siria. Nel 61 il re Agrippa II ribattezz\u00f2 la citt\u00e0 col nome di \"Neronia\", omaggio all'imperatore Nerone che rimase per\u00f2 nell'uso comune solo fino al 68. Durante la Prima guerra giudaica Vespasiano si accamp\u00f2 con le sue truppe a Cesarea di Filippo (67), da dove poi sferr\u00f2 l'attacco decisivo contro i ribelli.\nI Vangeli.\nNei vangeli sinottici si narra che Ges\u00f9, nelle sue peregrinazioni, abbia sostato con i suoi discepoli nei villaggi intorno a Cesarea. La citt\u00e0, o i suoi dintorni, sono indicati come il luogo nel quale avvenne l'episodio della cosiddetta \"confessione di Pietro\", nella quale l'apostolo riconosce esplicitamente in Ges\u00f9 il Cristo della tradizione giudaica. In un altro luogo dei Vangeli si narra invece l'episodio di una donna di Panea che aveva sanguinato per dodici anni e fu miracolosamente guarita da Ges\u00f9.\nLa dominazione araba.\nNel 635 Panea venne sottomessa dalle armate islamiche guidate da Kh\u0101lid ibn al-Wal\u012bd, che aveva sconfitto l'esercito dell'imperatore Eraclio. L'anno seguente la citt\u00e0 divenne base di partenza di una nuova spedizione araba ai danni dell'Impero bizantino, che si concluse con la sconfitta dei musulmani a Yarmuk. La conquista araba provoc\u00f2 il rapido spopolamento di Panea e il suo declino. La citt\u00e0 rimase ugualmente il principale centro del distretto di \"al-Djawlan\", nella provincia di Damasco, grazie soprattutto alla sua posizione strategica.\nIl periodo delle Crociate.\nDopo la conquista della Palestina da parte dei Crociati, nell'XI secolo, fu eretto nelle vicinanze di Panea il castello di al-Subayba, che nel 1126 fu assegnato dall'atabeg di Damasco Tughtigin al capo ismailita Bahr\u0101m. Ma le violenze che condussero alla morte di quest'ultimo riportarono il castello sotto il controllo crociato. Nel 1132 B\u0101niy\u0101s fu conquistata da B\u016br\u012b (fondatore della dinastia buride a Damasco) e poi consegnata a Zank\u012b, eponimo della dinastia zengide e padre di Norandino, fin a quando i crociati non la riconquistarono nel 1140. Ma nel 1164 Norandino la strapp\u00f2 definitivamente all'Islam.\nNel maggio del 1179 il sultano di Siria Saladino si accamp\u00f2 col suo esercito nei pressi di Panea, in attesa di affrontare le truppe crociate guidate dal re Baldovino IV. La battaglia ebbe luogo il 10 giugno e vide la schiacciante vittoria dei musulmani, che fecero prigioniero il Gran Maestro dei Templari Oddone di Saint-Amand e i cavalieri Ugo di Tiberiade e Baldovino di Ramla. L'episodio fu all'origine della successiva battaglia del Guado di Giacobbe, nella quale i musulmani riportarono un'ulteriore vittoria sui crociati."}
{"id": "106122", "revid": "32741", "url": "https://it.wikipedia.org/wiki?curid=106122", "title": "Mouse wireless", "text": ""}
{"id": "106127", "revid": "219110", "url": "https://it.wikipedia.org/wiki?curid=106127", "title": "POSIX", "text": "POSIX (o Posix: acronimo di Portable Operating System Interface for Unix), in informatica, indica la famiglia degli standard definiti dall'IEEE denominati formalmente IEEE 1003. Il nome standard internazionale \u00e8 ISO/IEC 9945.\nIl termine \u00e8 stato coniato da Richard Stallman in risposta alla richiesta da parte dell'IEEE di un nome facile da memorizzare. \u00c8 l'acronimo di \"Portable Operating System Interface\", dove la \"X\" simboleggia l'eredit\u00e0 UNIX delle API. Il compito dello standard POSIX \u00e8 quello di definire alcuni concetti base che vanno seguiti durante la realizzazione del sistema operativo.\nStoria.\nGli standard POSIX derivano da un progetto, iniziato intorno al 1985, finalizzato alla standardizzazione delle API per i software sviluppati per le diverse varianti dei sistemi operativi UNIX. Il sistema operativo Unix si diffuse negli anni ottanta grazie alla sua affidabilit\u00e0 ed economicit\u00e0 che ne favorirono l'adozione da parte di numerose aziende. Oltre ad avere un prezzo inferiore rispetto agli altri sistemi operativi, infatti, Unix aveva la capacit\u00e0 di fare riferimento a degli standard e contemporaneamente evolversi tecnologicamente.\nNel 1983 l'AT&amp;T present\u00f2 ai principali produttori di microprocessori (come Motorola e Intel) un sistema operativo denominato UNIX System V. Nel 1985, l'IEEE (\"Institute of Electrical and Electronic Engineers\") defin\u00ec una serie di standard per le interfacce, globalmente denominati POSIX (\"Portable Operating System Interfaces\"). Nel 1988 si form\u00f2 una nuova organizzazione chiamata OSF (\"Open Software Foundation\").\nL'OSF doveva realizzare anche una versione dell'AIX di IBM che fosse conforme agli standard POSIX e quindi creare la completa compatibilit\u00e0 con POSIX e Unix System V. Siccome l'IEEE richiedeva dei costi elevati per fornire la documentazione POSIX e non ne permetteva la pubblicazione on-line, \u00e8 emerso uno standard aperto, chiamato \"Single UNIX Specification\", gestito da The Open Group.\nDescrizione.\nPOSIX specifica l'interfaccia comune del sistema operativo all'utente e al software in 15 documenti. L'interfaccia utente standard \u00e8 la shell Korn. Altri software, servizi e programmi di utilit\u00e0 a livello di utente includono awk, echo, ed e molti altri, nell'ordine delle centinaia. I servizi di programmazione richiesti includono l'input/output di base (per i file, il terminale e i servizi di rete).\nUna serie di test di conformit\u00e0 per POSIX accompagna lo standard, ed \u00e8 chiamata PCTS (acronimo di \"POSIX Conformance Test Suite\"). Per i sistemi Linux esistono diverse estensioni di largo utilizzo, e diversi standard di fatto sono raccolti nel Linux Standard Base."}
{"id": "106128", "revid": "31886", "url": "https://it.wikipedia.org/wiki?curid=106128", "title": "Decreto legislativo", "text": "Un decreto legislativo (spesso abbreviato in d. lgs.) \u00e8, secondo il diritto costituzionale, un atto normativo avente valore di legge adottato dall'organo costituzionale che ha il potere esecutivo (Governo) per delega espressa e formale dell'organo costituzionale che ha il potere legislativo (Parlamento).\nAtti normativi similari esistono in vari ordinamenti degli Stati del mondo, assumendo anche una diversa denominazione.\nDescrizione generale.\nEssendo un atto con il quale l'Organo costituzionale esecutivo esercita un potere legislativo, esso costituisce una deroga al principio della c.d. \"separazione dei poteri\". \nPer prevenire eventuali abusi di questa deroga, gli ordinamenti costituzionali prevedono un intervento del potere legislativo nell\"iter\" di approvazione del decreto legislativo, costituito appunto dalla legge di delega a favore del governo. La presenza \"a monte\" del controllo delle Camere sulla formazione del d. lgs., attraverso la legge delega, distingue in Italia il decreto legislativo dal decreto-legge, che analogamente al d. lgs. costituisce un atto normativo del Governo con forza di legge, ma il cui \"iter\" di approvazione prevede che l'intervento di controllo delle Camere avvenga \"a valle\", mediante una necessaria conferma (con la c.d. \"legge di conversione\") in mancanza della quale il d. l. decade (art. 77 Cost.).\nNel mondo.\nItalia.\nIn Italia la decretazione legislativa \u00e8 prevista dall'art. 76 della Costituzione della Repubblica Italiana ed \u00e8 uno strumento con il quale le Camere decidono di delegare il Governo a disciplinare nel dettaglio una determinata materia non coperta da riserva di legge formale, stabilendo i principi e i criteri direttivi, cio\u00e8 la c.d. \"cornice\" entro la quale il Governo della Repubblica Italiana dovr\u00e0 legiferare. In questo caso la legislazione avverr\u00e0 sulla base di una apposita legge detta per l'appunto legge delega. Qualora il governo ecceda i limiti indicati nella legge delega, ad es. adottando provvedimenti normativi non previsti nella delega, le relative norme potranno essere dichiarate dalla Corte costituzionale viziate da illegittimit\u00e0 costituzionale (per il c.d. \"eccesso di delega legislativa\").\nFrancia.\nIn Francia l'omologo del decreto legislativo pu\u00f2 essere considerata l\"ordonnance\" prevista dall'art. 38 della Costituzione del 1958. La norma costituzionale stabilisce che il Governo pu\u00f2 chiedere al Parlamento, per l'attuazione del suo programma, l'autorizzazione a porre tramite ordinanza delle norme in materie che sono normalmente riservate alla legge. Se lo ritiene, il Parlamento emana una \"loi d'habilitation\" che fissa i limiti di contenuto e di tempo per l'emanazione delle ordinanze governative. Una volta emesse, le ordinanze devono poi essere sottoposte al Parlamento per la ratifica entro il termine fissato dalla legge di autorizzazione, altrimenti decadono (requisito che in questo le avvicina pi\u00f9 al nostro decreto-legge). Scaduto il termine fissato dalla legge di autorizzazione, inoltre, il Governo non pu\u00f2 pi\u00f9 modificare le ordinanze adottate.\nSpagna.\nLa Costituzione spagnola agli artt. 82-85 prevede un procedimento legislativo praticamente identico alla delega legislativa italiana.\nIn particolare, il \"decreto legislativo\", qualora debba consistere nella elaborazione di un articolato recante nuove norme giuridiche, pu\u00f2 essere adottato solo in base a una \"ley de bases\" o \"ley delegatoria\" emanata dalle Cortes Generales. Qualora, invece, il decreto legislativo debba consistere in una raccolta organica di leggi preesistenti (\"Texto Refundido\", equivalente al Testo unico italiano), pu\u00f2 essere adottato dal Governo in base a una \"ley ordinaria\".\nStati Uniti d'America.\nNegli Stati Uniti d'America un caso di legislazione delegata dal potere legislativo a quello esecutivo \u00e8 dato dagli \"executive orders\" del Presidente laddove il Congresso, con una propria legge, gli affidi poteri discrezionali. Si tratta di casi eccezionali, che peraltro non trovano una espressa previsione nella Costituzione. Normalmente, infatti, gli \"executive orders\" sono adottati dal Presidente al solo scopo di fornire direttive al Governo, nel caso interpretando anche leggi vigenti, ma senza assurgere a fonte normativa."}
{"id": "106134", "revid": "80396917", "url": "https://it.wikipedia.org/wiki?curid=106134", "title": "Phi", "text": ""}
{"id": "106137", "revid": "219110", "url": "https://it.wikipedia.org/wiki?curid=106137", "title": "Linux Standard Base", "text": "Il Linux Standard Base (LSB) \u00e8 un progetto mantenuto da Linux Foundation per standardizzare la struttura interna e le caratteristiche dei sistemi operativi utilizzanti il kernel Linux.\nStoria.\nLa Linux Standard Base fu costituita nel 2001 da Linux Foundation ed \u00e8 da allora uno standard de facto.\nL'ultima versione dello standard \u00e8 stata emanata nel 2011, arrivando cos\u00ec alla versione 4.1. Uno dei cambiamenti principali \u00e8 la rimozione di componenti Java.\nObiettivi.\nL'obiettivo di LSB \u00e8 quello di sviluppare e promuovere un insieme di standard che possano incrementare la compatibilit\u00e0 tra le diverse distribuzioni GNU/Linux e permettere alle applicazioni di essere eseguite su tutti i sistemi tra loro compatibili. Inoltre LSB aiuta a coordinare gli sforzi per convincere i grandi produttori di software a realizzare prodotti per Linux.\nCaratteristiche.\nIl Linux Standard Base \u00e8 registrato come standard ufficiale ISO/IEC 23360. Esso \u00e8 basato su POSIX, sulla Single UNIX Specification e su diversi standard aperti, che vengono per\u00f2 estesi in alcune parti.\nLSB regolamenta lo standard per le librerie software, un gran numero di comandi (che estendono lo standard POSIX), la gerarchia del file system, i contenuti dei runlevel e diversi elementi dell'X Window System.\nLa compatibilit\u00e0 con LSB di un dato prodotto pu\u00f2 essere certificata attraverso una particolare procedura: tale certificazione viene rilasciata da The Open Group in collaborazione con il Free Standards Group."}
{"id": "106139", "revid": "1118", "url": "https://it.wikipedia.org/wiki?curid=106139", "title": "Posix", "text": ""}
{"id": "106141", "revid": "1318658", "url": "https://it.wikipedia.org/wiki?curid=106141", "title": "Jean-Paul Belmondo", "text": "Biografia.\nFiglio di Paul Belmondo, uno scultore francese, nato nell'allora Algeria francese da genitori italiani (padre piemontese e madre siciliana), e di Sarah Rainaud-Richard, una pittrice francese, il giovane Jean-Paul si diploma al secondo tentativo presso il Conservatoire national sup\u00e9rieur d'art dramatique, mostra pi\u00f9 interesse allo sport che alla scuola (in particolare al pugilato ed al calcio) e, dopo un breve servizio militare in Algeria, inizia il suo apprendistato di attore in teatro, ove recita in classici come \"L'avaro\" di Moli\u00e8re e, successivamente, \"Cyrano de Bergerac\" di Rostand.\nL'esordio cinematografico avviene nel 1956 con il cortometraggio \"Moli\u00e8re\" di Norbert Tildian. Nonostante abbia interpretato gi\u00e0 pellicole di un certo rilievo - come \"A doppia mandata\" (1959) di Claude Chabrol e \"La ciociara\" (1960) di Vittorio De Sica - il film che lo consacra come uno dei maggiori attori francesi presso pubblico e critica \u00e8 \"Fino all'ultimo respiro\" (1960) di Jean-Luc Godard, che lo aveva gi\u00e0 diretto precedentemente nel cortometraggio \"Charlotte et son Jules\". Dopo il successo con il film di Godard, Belmondo viene contattato da Claude Sautet per recitare accanto a Lino Ventura nel suo noir \"Asfalto che scotta\" (1960), molto apprezzato dalla critica. Con l'interpretazione seria e malinconica di Eric Stark, Belmondo dimostra notevole talento e intensit\u00e0 drammatica.\nSeguono successivamente le ottime prove recitative in film di buon successo, come \"L\u00e9on Morin, prete\" (1961) e \"Lo spione\" (1962), entrambi di Jean-Pierre Melville, maestro indiscusso del noir francese, regista che tra l'altro era apparso in un cameo nel film \"Fino all'ultimo respiro\", nelle vesti dello scrittore Parvulesco. Nel 1963 Belmondo viene chiamato dal regista Renato Castellani per il suo \"Mare matto\", dove interpreta brillantemente un marinaio livornese, innamorato di una pensionante (interpretata da Gina Lollobrigida) che poi si imbarcher\u00e0 per trasportare un carico di vino, sotto la guida dell'ammiraglio (Odoardo Spadaro). La pellicola, pesantemente tagliata dal produttore Franco Cristaldi ma riscoperta oggi da molti critici, \u00e8 un grande esempio di commedia all'italiana, con risvolti malinconici, che offre un grande spaccato dell'Italia degli anni sessanta. Nello stesso anno affianca Stefania Sandrelli ne \"Lo sciacallo\".\nRiconosciuto ormai come un divo fra i pi\u00f9 popolari del cinema francese, con \"L'uomo di Rio\" (1964) di Philippe de Broca, Belmondo inizia la svolta del suo percorso artistico verso un filone pi\u00f9 commerciale, tuttavia sempre molto apprezzato dal pubblico. Nel 1970 ottiene infatti un enorme successo internazionale con \"Borsalino\", interpretato al fianco di Alain Delon. Ritorner\u00e0 solo nel 1974 al cinema d'autore con \"Stavisky il grande truffatore\" di Alain Resnais, ma senza riscuotere particolari consensi.\nNegli anni settanta si specializza nel genere poliziesco, interpretando spesso molte scene pericolose senza controfigura, intervallando la sua produzione con pellicole drammatiche: in questi anni lavora sotto la direzione di grandi registi come Henri Verneuil, Georges Lautner, Philippe Labro, Jacques Deray e Philippe de Broca. A partire dai tardi anni ottanta, tralasciando crepuscolari pellicole di genere poliziesco, guerra e commedia, come \"\" (1983), \"Irresistibile bugiardo\" (1984), \"L'oro dei legionari\" (1984) e \"Tenero e violento\" (1987), Belmondo privilegia il teatro, ma ottiene ancora un grande riconoscimento dal cinema nel 1989, quando riceve il Premio C\u00e9sar per il migliore attore per il film \"Una vita non basta\" di Claude Lelouch.\nLa mattina dell'8 agosto 2001 \u00e8 colpito da un'ischemia cerebrale che lo allontana dal grande schermo e dal teatro fino al 2008, quando torna al cinema come protagonista del remake francese di \"Umberto D.\" di De Sica. Il 18 maggio 2011 \u00e8 insignito della Palma d'oro alla carriera durante la 64\u00aa edizione del Festival di Cannes. Nel 2016, assieme con il regista Jerzy Skolimowski, gli \u00e8 assegnato il Leone d'oro alla carriera alla Mostra internazionale d'arte cinematografica di Venezia.\nIl 6 settembre 2021 Belmondo muore nella sua casa di Parigi all'et\u00e0 di 88 anni e viene successivamente sepolto nel cimitero di Montparnasse.\nStile e tipi di ruoli.\nBelmondo \u00e8 da sempre apprezzato come attore per il suo stile scanzonato e brillante e per il suo grande carisma, che lo hanno contraddistinto in molteplici film, spesso in ruoli da 'duro con il cuore tenero' e da 'giovane aitante e spericolato', come nelle commedie di Philippe de Broca \"L'uomo di Rio\" (1964) e \"L'uomo di Hong Kong\" (1965). Questa sua caratteristica, unitamente alla sua maschera dai lineamenti particolarmente accentuati, che ha portato a definirlo \"il brutto pi\u00f9 affascinante del cinema francese\", gli ha comunque permesso di variare magistralmente i suoi ruoli, recitando efficacemente anche in film drammatici come \"La mia droga si chiama Julie\" (1969) di Fran\u00e7ois Truffaut ed \"Il cadavere del mio nemico\" (1976) di Henri Verneuil.\nA questo filone si aggiungono anche le sue intense interpretazioni in \"L\u00e9on Morin, prete\" (1961) di Jean-Pierre Melville e ne \"L'erede\" (1973) di Philippe Labro, quest'ultimo ispirato al caso Mattei. Altrettanto valide, sono state, inoltre, le sue rare performance in ruoli da antagonista o da 'protagonista ambiguo', come nel noir melvilliano \"Lo spione\" (1962) o come nel mel\u00f2 \"A doppia mandata\" (1959) di Claude Chabrol.\nVita privata.\nJean Paul Belmondo spos\u00f2 il 4 dicembre 1952 la ballerina \u00c9lodie Constantin, dalla quale ebbe tre figli: Patricia (1958), deceduta nel 1994 in un incendio, Florence (nata nel 1960) e Paul Alexandre (nato nel 1963), prima pilota automobilistico e poi proprietario di una squadra che gareggia nella 24 Ore di Le Mans.\nDopo il divorzio dalla Constantin, nel 1966 Belmondo ebbe una relazione con l'attrice Ursula Andress che dur\u00f2 fino al 1972. Dallo stesso anno sino al 1980 fu sentimentalmente legato all'attrice italiana Laura Antonelli, mentre dal 1980 al 1987 con l'attrice e cantante brasiliana Carlos Sotto Mayor.\nIl 29 dicembre 2002 spos\u00f2 a Parigi in seconde nozze Natty Tardivel, con la quale conviveva da circa tredici anni e dalla quale divorzi\u00f2 sei anni dopo. Da questo matrimonio Belmondo ebbe la sua quarta figlia, Stella (nata il 13 agosto 2003). Dal 2008 al 2012 \u00e8 stato legato a Barbara Gandolfi.\nL'immagine di Belmondo in fumetto.\nL'attore ha prestato i tratti del viso a diversi personaggi dei fumetti:\nDoppiatori italiani.\nNelle versioni italiane dei suoi film Jean-Paul Belmondo \u00e8 stato doppiato da:"}
{"id": "106147", "revid": "228587", "url": "https://it.wikipedia.org/wiki?curid=106147", "title": "Numero altamente composto", "text": "Un numero altamente composto \u00e8 un intero positivo che ha pi\u00f9 divisori di qualsiasi intero positivo minore. I primi ventuno numeri altamente composti sono:\ncon rispettivamente 1, 2, 3, 4, 6, 8, 9, 10, 12, 16, 18, 20, 24, 30, 32, 36, 40, 48, 60, 64 e 72 divisori positivi. La sequenza dei numeri altamente composti \u00e8 un sottoinsieme della sequenza dei pi\u00f9 piccoli numeri \"k\" con esattamente \"n\" divisori.\nI numeri altamente composti sono infiniti. Per dimostrare questo, supponiamo che \"n\" sia un qualsiasi numero altamente composto. Allora 2\"n\" avr\u00e0 pi\u00f9 divisori di \"n\" (avr\u00e0 infatti tutti i divisori di \"n\" pi\u00f9 perlomeno 2\"n\") e quindi un numero maggiore di \"n\", ma non superiore a 2\"n\", deve essere a sua volta altamente composto.\nParlando in generale, un numero altamente composto \u00e8 facile che abbia fattori primi i pi\u00f9 piccoli possibili, ma non troppi uguali. Dato un numero \"n\" la cui scomposizione in fattori primi \u00e8.:\nDove formula_2 sono primi, e gli esponenti formula_3 sono interi positivi, allora il numero di divisori di \"n\" \u00e8:\nQuindi, perch\u00e9 \"n\" sia un numero altamente composto:\nInoltre, ad eccezione dei casi \"n\" = 4 e \"n\" = 36, l'ultimo esponente \"c\"\"k\" deve essere uguale ad 1.\nDire che la sequenza degli esponenti \u00e8 non crescente \u00e8 equivalente a dire che un numero altamente composto \u00e8 un prodotto di primoriali.\nI numeri altamente composti maggiori di 6 sono anche numeri abbondanti. Per accertarsene basta guardare ai tre o quattro divisori pi\u00f9 alti di un particolare numero altamente composto. Tutti i numeri altamente composti sono anche numeri di Harshad.\nSe \"Q\"(\"x\") \u00e8 il numero di numeri altamente composti minori o uguali ad \"x\", allora esistono due costanti \"a\" e \"b\", entrambe maggiori di 1, tali che:\nLa prima parte della disuguaglianza fu provata da Paul Erd\u0151s nel 1944 e la seconda da J.-L. Nicholas nel 1988."}
{"id": "106148", "revid": "124683334", "url": "https://it.wikipedia.org/wiki?curid=106148", "title": "Summis desiderantes affectibus", "text": "Summis desiderantes affectibus (Desiderando con supremo ardore) \u00e8 una bolla pontificia promulgata il 5 dicembre 1484 da Innocenzo VIII, nella quale il pontefice affermava la necessit\u00e0 di sopprimere l'eresia e la stregoneria nella regione della Valle del Reno, e nominava i frati Dominicani Heinrich Kramer e Jacob Sprenger (autori del Malleus Maleficarum) inquisitori incaricati di estirpare la stregoneria dalla Germania.\nDescrizione.\nLa bolla fu scritta in risposta alla richiesta dei religiosi H. Kramer e J. Sprenger dell'esplicita autorit\u00e0 di perseguire la stregoneria. In precedenza, infatti, le autorit\u00e0 ecclesiastiche locali avevano rifiutato ogni collaborazione con i due.\nKramer e Sprenger usarono la \"Summis desiderantes\" come prefazione del Malleus Maleficarum, che fu stampato due anni dopo (1486).\nL'enciclica riconosceva l'esistenza delle streghe, e concedeva la piena approvazione papale all'Inquisizione, concedendo il permesso di prendere tutte le misure necessarie per eliminare le streghe. Essenzialmente l'enciclica replica le conclusioni raggiunte da Kramer e Sprenger di un'alta diffusione della stregoneria e dell'eresia nella valle del Reno, e precisamente nei vescovati di Magonza, Colonia, Treviri, Salisburgo e Brema. L'enciclica puniva con la scomunica chiunque avesse cercato di ostacolare gli inquisitori.\nEccone qui di seguito un breve riassunto:"}
{"id": "106152", "revid": "149485", "url": "https://it.wikipedia.org/wiki?curid=106152", "title": "Riflessione", "text": "Riflessione pu\u00f2 riferirsi a:"}
{"id": "106153", "revid": "9", "url": "https://it.wikipedia.org/wiki?curid=106153", "title": "Coherer", "text": ""}
{"id": "106156", "revid": "24258", "url": "https://it.wikipedia.org/wiki?curid=106156", "title": "System call", "text": ""}
{"id": "106168", "revid": "729019", "url": "https://it.wikipedia.org/wiki?curid=106168", "title": "Anemia mediterranea", "text": " \nLa beta-talassemia (\u03b2-talassemia) o anemia mediterranea \u00e8 un gruppo di malattie ereditarie del sangue. Esse sono causate da una ridotta o assente sintesi delle catene beta dell'emoglobina; ci\u00f2 pu\u00f2 comportare risultati variabili, che vanno da una grave anemia a una condizione clinicamente asintomatica. L'incidenza annua globale \u00e8 stimata in 1 su 100.000. La beta-talassemia \u00e8 una forma di talassemia causata dalle mutazioni nel gene HBB sul cromosoma 11, ereditato in modo autosomico recessivo. La gravit\u00e0 della malattia dipende dalla natura della mutazione.\nL'anemia mediterranea \u00e8 di solito asintomatica nella forma eterozigote, mentre si manifesta nella forma omozigote recessiva; i sintomi compaiono a circa 6 mesi di vita con pallore, febbre, debolezza e ritardo nello sviluppo osseo. L'anemia mediterranea provoca globuli rossi molto piccoli detti microciti che non sono in grado di sintetizzare emoglobina.\nIl blocco del gene HBB comporta una diminuzione della sintesi della catena beta dell'emoglobina. L'incapacit\u00e0 del corpo di costruire nuove catene porta alla sottoproduzione di HbA (formata da 2 catene alfa e 2 catene beta) in favore della produzione di HbA2, una forma di Hb formata da 2 catene alfa e 2 catene delta, invece di beta.\nLa riduzione di HBA totale disponibile a riempire i globuli rossi, a sua volta, porta all'anemia microcitica. L'anemia microcitica sviluppa infine un funzionamento insufficiente dei globuli rossi.\nA causa di ci\u00f2, il paziente pu\u00f2 necessitare di trasfusioni di sangue. Le ripetute trasfusioni portano ad accumulo di ferro, che si traduce nella intossicazione da ferro portando a sviluppare siderosi miocardica e scompenso cardiaco, che possono portare al decesso del paziente.\nEpidemiologia.\nLa versione beta di talassemia \u00e8 particolarmente diffusa tra i popoli del Mediterraneo e questa associazione geografica \u00e8 l'etimologia del suo nome: \"thalassa\" (\"\u03b8\u03ac\u03bb\u03b1\u03c3\u03c3\u03b1\") \u00e8 la parola greca che indica il mare e \"haema\" (\"\u03b1\u1f37\u03bc\u03b1\") indica il sangue.\nIn Europa le pi\u00f9 alte concentrazioni della malattia si trovano in Grecia e nelle regioni costiere turche. Le principali isole mediterranee (tranne le Baleari), come la Sicilia, la Sardegna, la Corsica, Cipro, Malta e Creta sono particolarmente colpite.\nAltri popoli del Mediterraneo, cos\u00ec come quelli nelle immediate prossimit\u00e0, presentano anch'essi alti tassi di incidenza, compresi gli individui provenienti dall'Asia occidentale e dal Nord Africa. I dati indicano che il 15% dei ciprioti greci e turchi \u00e8 portatore di geni di beta-talassemia, mentre il 10% \u00e8 portatore dei geni della alfa-talassemia.\nAdattamento evolutivo.\nLa talassemia pu\u00f2 conferire un grado di protezione contro la malaria, che \u00e8, o \u00e8 stata, diffusa nelle regioni in cui la talassemia \u00e8 comune, conferendo un vantaggio di sopravvivenza selettiva (noto come vantaggio eterozigote), perpetuando cos\u00ec la mutazione. A questo proposito, le varie talassemie assomigliano ad un'altra malattia genetica che colpisce l'emoglobina: l'anemia falciforme.\nEziologia.\nMutazioni.\nSi possono distinguere due grandi gruppi di mutazioni:\nAssemblaggio dell'mRNA.\nLa beta-talassemia \u00e8 una malattia ereditaria che colpisce l'emoglobina. Come con circa la met\u00e0 di tutte le malattie ereditarie, vengono ereditati i danni dovuti alla mutazione del montaggio dell'RNA messaggero (mRNA) che viene trascritto a partire da un gene. Il DNA contiene sia le istruzioni (geni) per la corretta successione degli aminoacidi che andranno a formare le proteine sia tratti non codificanti che giocano ruoli importanti nel regolare i livelli di produzione delle stesse.\nNella talassemia, un'ulteriore regione non codificante di lunghezza contigua o un frammento discontinuo \u00e8 inclusa nell'mRNA. Questo accade perch\u00e9 la mutazione annulla il confine tra le porzioni introniche ed esoniche. Per via della possibile presenza di tutte le sezioni di codifica, la normale emoglobina pu\u00f2 essere sintetizzata, mentre il materiale aggiuntivo pu\u00f2 essere causa di disfunzioni abbastanza gravi da scaturire in anemia. Ogni emoglobina possiede una porzione centrale di ferro (gruppo eme) che permette alla catena proteica di una subunit\u00e0 di piegarsi intorno. L'emoglobina normale di una persona adulta contiene 2 subunit\u00e0 alfa e 2 beta. Le talassemie tipicamente riguardano solo l'mRNA per la produzione delle catene beta (da qui il nome). Dal momento che la mutazione pu\u00f2 essere un cambiamento in una sola base (un \"polimorfismo a singolo nucleotide\"), vi \u00e8 un continuo sforzo nelle terapie geniche per riuscire fare quella singola correzione.\nClinica.\nSegni e sintomi.\nSono state descritte tre forme principali: la talassemia \"major\", la talassemia intermedia e la talassemia \"minor\". Tutte le persone con talassemia sono suscettibili di complicazioni di salute che coinvolgono la milza (che spesso risulta ingrandita e frequentemente viene rimossa) e calcoli biliari. Queste complicazioni si trovano principalmente nei pazienti con talassemia \"major\" e intermedia. Gli individui con beta-talassemia \"major\" di solito manifestano, entro i primi due anni di vita, grave anemia, scarsa crescita e anomalie scheletriche durante l'infanzia. Se non trattata, la condizione \"major\" alla fine porta alla morte, di solito per insufficienza cardiaca. Pertanto, lo \"screening\" alla nascita \u00e8 molto importante.\nL'eccesso di ferro provoca gravi complicazioni al fegato, al cuore e alle ghiandole endocrine. Gravi sintomi includono cirrosi epatica e, in casi estremi, il tumore al fegato. L'insufficienza cardiaca, l'insufficienza della crescita, il diabete e l'osteoporosi sono fattori che incidono sulla qualit\u00e0 e durata della vita nei pazienti con talassemia \"major\". Le principali anomalie cardiache includono disfunzioni al ventricolo sinistro, ipertensione polmonare, aritmie, valvulopatia e pericardite. Un maggior assorbimento del ferro a livello gastrointestinale si nota in tutti i gradi di beta-talassemia e una maggiore distruzione di globuli rossi da parte della milza, a causa dell'eritropoiesi inefficace, determina un ulteriore rilascio di ferro nel sangue.\nDiagnosi differenziale.\nUn dolore addominale causato da ipersplenismo e infarto splenico e dolore al quadrante destro superiore causato da calcoli biliari sono le principali manifestazioni cliniche. Tuttavia, i soli sintomi sono insufficienti per formulare una diagnosi di talassemia. I seguenti segni correlati possono attestare la gravit\u00e0 del fenotipo: pallore, scarsa crescita, insufficiente assunzione di cibo, splenomegalia, ittero, iperplasia mascellare, malocclusione dentale, colelitiasi e fratture patologiche. Sulla base dei sintomi, esami possono essere prescritti per arrivare alla diagnosi differenziale. Questi test includono un emocromo completo; l'elettroforesi dell'emoglobina; la transferrina sierica, la ferritina, la capacit\u00e0 di rilegatura del ferro, urobilina, lo striscio di sangue periferico, l'ematocrito e la bilirubina sierica.\nAnalisi del DNA.\nTutte le beta-talassemie possono presentare globuli rossi anomali; attraverso l'analisi del DNA \u00e8 possibile ricostruire una storia familiare. Questo test \u00e8 utilizzato per indagare delezioni e le mutazioni nei geni produttori di alfa e beta globina. Studi di famiglia possono essere condotti per valutare lo stato di portatore e il tipo di mutazioni presenti in altri membri della famiglia. Il test del DNA non \u00e8 di routine, ma pu\u00f2 aiutare a diagnosticare la talassemia e determinare lo stato di portatore. Nella maggior parte dei casi il medico curante utilizza una prediagnosi clinica per valutare i sintomi dell'anemia: affaticamento, mancanza di respiro e scarsa tolleranza allo sforzo. Ulteriori analisi genetiche possono includere la cromatografia liquida ad alta prestazione quando l'elettroforesi di routine potrebbe rivelarsi difficile.\nTrattamento.\nTalassemia \"major\".\nI bambini affetti richiedono regolari trasfusioni di sangue per tutta la vita e possono sviluppare complicazioni, soprattutto alla milza.\nI pazienti che ricevono frequenti trasfusioni di sangue vanno incontro ad un sovraccarico di ferro; il trattamento di chelazione del ferro \u00e8 necessario per evitare danni agli organi interni: chelanti popolari includono la deferoxamina e il deferiprone. Lo svantaggio della deferoxamina \u00e8 che talvolta pu\u00f2 essere doloroso e scomodo; inoltre, questo farmaco sembra essere associato ad una precoce comparsa di presbiopia, pertanto sarebbe preferibile sostituirla con deferiprone o deferasirox. Il chelante orale deferasirox \u00e8 stato approvato per l'uso nel 2005 in alcuni Paesi e offre migliori prestazioni ad un costo superiore. I progressi nei trattamenti di chelazione permettono ai pazienti con talassemia \"major\" di vivere una vita lunga se possono avere accesso ad un trattamento adeguato.\nA questi soggetti si consiglia poi di limitare il consumo di carne, alimento notoriamente ricco di ferro in forma eme, e di bere t\u00e8 perch\u00e9 i tannini contenuti in esso fanno diminuire l'assorbimento del ferro nell'intestino.\nIl ricorso al trapianto di midollo osseo pu\u00f2 essere risolutivo per alcuni bambini, sempre tenendo conto della compatibilit\u00e0 genetica. Il trapianto \u00e8 indicato per i pazienti con una grave talassemia \"major\", e pu\u00f2 eliminare la dipendenza dalle trasfusioni.\nTalassemia intermedia.\nI pazienti possono necessitare di trasfusioni di sangue episodiche che comunque possono comportare un sovraccarico di ferro e dunque il paziente pu\u00f2 necessitare della terapia chelante per rimuoverlo.\nTalassemia \"minor\".\nI pazienti vengono spesso monitorati senza un trattamento. Anche se non \u00e8 pericolosa per la vita, la condizione pu\u00f2 influire sulla qualit\u00e0 della vita causando anemia.\nPrevenzione.\nTrattandosi di una eterozigosi, la prevenzione si applica per evitare l'insorgenza della beta-talassemia grave. \u00c8 indispensabile che una persona con anemia mediterranea non abbia figli con un'altra persona con la stessa patologia per scongiurare il rischio di trasmissione di questa malattia ereditaria grave. Per evitare di avere figli con beta-talassemia sia in forma omozigote (molto grave) che eterozigote (non grave, ma pu\u00f2 causare astenia) viene sempre pi\u00f9 spesso usata la diagnostica prenatale.\nNelle zone a maggior diffusione della malattia \u00e8 prevista l'analisi di tutta la popolazione, in modo da individuare le persone affette da anemia mediterranea e informare loro sui rischi di trasmissione alla prole. Nelle altre zone \u00e8 affidato all'individuo affetto il compito di effettuare l'analisi sulla propria discendenza; generalmente, \u00e8 indicato eseguire l'esame intorno all'et\u00e0 di 11 anni."}
{"id": "106170", "revid": "228587", "url": "https://it.wikipedia.org/wiki?curid=106170", "title": "Dadi", "text": ""}
{"id": "106174", "revid": "712828", "url": "https://it.wikipedia.org/wiki?curid=106174", "title": "Ninfadora Tonks", "text": ""}
{"id": "106176", "revid": "72396", "url": "https://it.wikipedia.org/wiki?curid=106176", "title": "Etta Kett", "text": "Etta Kett \u00e8 un personaggio creato da Paul Robinson nel 1925, protagonista di una strip pubblicata dal 1925 al 1974.\nCaratteristiche.\nApparsa per la prima volta nel 1925 come singola vignetta, Etta Kent era una teenager dai capelli scuri.\nGli intenti iniziali di Robinson non erano di intrattenimento, sulla falsariga umoristica dei primi comics, bens\u00ec didattici: Etta Kett (il cui nome richiama il termine \"Etiquette\", anglosassone per \"Galateo\") era infatti modellata sulla figura della classica flapper degli anni venti, giovane donna che con i suoi comportamenti sociali era una delle protagoniste della borghesia statunitense.\nIn seguito la singola vignetta divenne una strip che venne pubblicata nelle tavole domenicali (\"Sunday pages\") dei quotidiani.\nNelle sue storie apparivano spesso il fidanzato (Wingey Wallace) e i genitori, generalmente considerati come un'evoluzione della famiglia protagonista in \"The Love-Byrds\" che Robinson aveva disegnato dai primi anni Venti fino al '25.\nLe tematiche trattate da Robinson, ampiamente diffuse nel genere in quegli anni, erano sempre di natura sentimentale, con il personaggio di Etta visto in famiglia e nelle esperienze quotidiane sociali: a scuola, con amici ed amiche, ad eventi sportivi (football e rodeo soprattutto) e balli.\nDal punto di vista del merchandising, di Etta Kett sono state realizzate nel corso dei decenni alcuni gadget, principalmente spille e cartoline.\nEdizioni.\nPubblicata in molte edizioni, si segnalano i 4 numeri formato comic book usciti tra il dicembre 1948 e il settembre 1949 e numerati # 11-14."}
{"id": "106187", "revid": "767487", "url": "https://it.wikipedia.org/wiki?curid=106187", "title": "Basilica di Santa Balbina all'Aventino", "text": "La basilica di Santa Balbina \u00e8 una basilica paleocristiana di Roma, situata sul \"piccolo Aventino\", nel rione di San Saba, in fondo a un'antica strada murata che \u00e8 stata conservata identica a non si sa quanti decenni fa. L'accesso moderno principale, tuttavia, \u00e8 su via Baccelli,dalla scalea dedicata a Padre Simpliciano della Nativit\u00e0, fondatore delle Suore Francescane dei Sacri Cuori, un tempo \"Margheritine\" e dell'Istituto di Santa Margherita, accanto alle terme di Caracalla e al moderno Stadio delle Terme. Ha la dignit\u00e0 di Basilica minore.\nStoria e descrizione.\nFu uno dei \"tituli cardinales\" fin dalla prima organizzazione ecclesiale della citt\u00e0 e la pi\u00f9 antica testimonianza della sua esistenza risale al sinodo del 595. Al tempo di papa Urbano V il monastero attiguo era intitolato al SS. Salvatore e S. Balbina ed ancora nel catalogo di papa Pio IV\nsi trova chiamato S. Salvatore della Balbina.\nAlla chiesa, attualmente semplice luogo di culto senza parrocchia e filiale della basilica vaticana, \u00e8 annesso un vasto e antico convento fortificato, ora intitolato a Santa Margherita da Cortona e adibito ad ospizio, prima per donne sottratte alla prostituzione e riabilitate nella societ\u00e0 secondo il metodo riabilitativo tracciato da Padre Simpliciano della Nativit\u00e0 ed oggi per soggetti anziani, fragili dal punto di vista sociale, assistiti dalle Suore Francescane dei Sacri Cuori.\nLa pianta \u00e8 ad aula unica, non suddivisa in navate, ma con cappelle sulle pareti laterali, alternativamente a pianta rettangolare e semicircolare, delimitate da pilastri. Alcune di queste cappelle sono affrescate.\nSul fondo si trova l'abside, dotata di finestre, in cui \u00e8 collocata una bella cattedra episcopale cosmatesca. Sul pavimento negli anni trenta sono stati collocati antichi mosaici romani provenienti dagli scavi di via dei fori imperiali.\nLa costruzione, a guardare le murature in opera listata e in laterizio, sembra databile al IV secolo, ma apparteneva forse inizialmente a una delle ricche residenze (\"domus\") del quartiere e solo pi\u00f9 tardi fu adoperata come chiesa. \nLa \"Domus\" \u00e8 stata identificata, dai bolli laterizi, con quella donata dall'imperatore Settimio Severo, all'inizio del III secolo, al suo amico Lucio Fabio Cilone, due volte console e Prefetto di Roma.\nNei pressi della chiesa si trovano resti delle mura serviane.\nL'attuale facciata \u00e8 il frutto di un rifacimento cinquecentesco."}
{"id": "106194", "revid": "599013", "url": "https://it.wikipedia.org/wiki?curid=106194", "title": "Istituzione", "text": "L'istituzione \u00e8 una configurazione di sovrastrutture organizzate giuridicamente e che ha come fine quello di garantire le relazioni sociali, la conservazione e l'attuazione di norme attivit\u00e0 sociali e giuridiche stabilite tra l'individuo e la societ\u00e0 o tra l'individuo e lo Stato sottratte all'arbitrio individuale e del potere in generale.\nStoria.\nStoricamente, una distinzione tra ere o periodi implica un grande e fondamentale cambiamento nel sistema delle istituzioni che governano una societ\u00e0. Eventi politici e militari sono giudicati di importanza storica se sono associati a cambiamenti nelle istituzioni. Nella storia europea, particolare importanza \u00e8 associata alla lunga transizione dalle istituzioni feudali del Medioevo alle istituzioni moderne, che governano la vita contemporanea.\nL'importanza centrale delle Istituzioni per la libert\u00e0 dei popoli e dei cittadini fu posta con forza dalla Rivoluzione francese; dice Saint-Just nei famosi discorsi sulle Istituzioni Repubblicane: \nDescrizione.\nSignificato concettuale.\nIl termine attiene quindi alle \"forme\" assunte dalle istituzioni, cio\u00e8 alle \"azioni\" che vengono effettivamente messe in atto dalla maggioranza dei membri, quello che nella terminologia sociologica viene indicato come \"sistema dell'azione\".\nI fenomeni sottesi al concetto comune di \"istituzione\" rivestono un grande interesse dal punto di vista sociologico, nel cui ambito, per\u00f2, il concetto di istituzione assume una diversa accezione: il termine, privato del riferimento alle sole \"forme\" attraverso le quali i fenomeni istituzionali si realizzano, assume una portata pi\u00f9 generale, andando a indicare i relativi \u00abmodelli complessi di comportamento\u00bb accettati da vasti strati dei membri.\nIn questa accezione, sono comunemente intesi, a titolo di esempio, quegli apparati preposti all'educazione (scuole, universit\u00e0, centri di ricerca...), quelli finalizzati al soddisfacimento delle esigenze religiose da parte della societ\u00e0, quelli destinati al funzionamento della giustizia e cos\u00ec via.\nPrincipi e fondamenti.\nL'istituzione \u00e8 qualcosa di pi\u00f9 generale di un ente, \u00e8 un comportamento oggettivato. L'oggettivazione pu\u00f2 avvenire tramite due tipologie di strutture:\nL'istituzione \u00e8 quindi una regola di comportamento oggettivata in strutture diverse. Se un comportamento istituzionalizzato \u00e8 \"una cosa da fare\" esso rappresenta una regola vincolante, una norma sociale a cui adeguarsi.\nLe istituzioni si identificano con uno scopo e una durata che trascendono la vita e le intenzioni umane, e con la creazione e l'applicazione di regole che governano il comportamento umano. In quanto strutture e meccanismi di ordine sociale, le istituzioni sono uno dei principali oggetti di studio delle scienze sociali, tra cui sociologia, scienze politiche ed economia.\nCome meccanismo di cooperazione sociale, le istituzioni si manifestano sia come organizzazioni \"formali\", e reali, come il Parlamento della Repubblica Italiana, la Chiesa Cattolica Romana o la Banca d'Italia, che come organizzazioni e ordini sociali \"informali\", che riflettono la psicologia, cultura, usi e costumi degli esseri umani.\nUtilizzo del termine in vari contesti.\nUna delle principali divisioni nelle scienze sociali riguarda quali organizzazioni umane siano interpretate come artificiali, e quindi limitate nella loro longevit\u00e0, e quali sono viste come naturali (compresa la natura umana) e quindi eterne. Ad esempio, in quello che viene genericamente definito come campo liberale, sia il mercato che il capitalismo sono visti come \"naturali\", mentre il marxismo li vede come creazioni umane. In maniera simile, il femminismo vede l'istituto del patriarcato come artificiale e quindi non permanente. I difensori del patriarcato si appellano invece alla \"natura umana\" e a concetti similari.\nSenza il ruolo delle istituzioni, sostiene il sociologo Giuseppe De Rita, \"la dialettica sociale si inceppa; il potere politico e il corpo sociale non comunicano; coltivano il proprio destino in una ridda di reciproche delegittimazioni,\nprevalentemente mediatiche e intrise di rancoroso narcisismo\".\nTipologie.\nIstituzioni sociali.\nMatrimonio e famiglia, come insieme di istituzioni, coprono aspetti sia formali che informali, sia oggettivi che soggettivi. Sia le istituzioni governative che quelle religiose creano e attuano regole riguardanti il matrimonio e la famiglia, creano e regolano vari concetti su come le persone si relazionano l'un l'altra, e su quali possano essere di conseguenza i loro diritti, obblighi e doveri.\nLa sociologia ha tradizionalmente analizzato le istituzioni sociali in termini di ruoli e aspettative sociali interconnesse. Le istituzioni sociali sono create e composte da gruppi di ruoli o comportamenti attesi. La funzione sociale delle istituzioni \u00e8 servita dal soddisfacimento dei ruoli. Le richieste biologiche basilari per la riproduzione e la cura dei giovani, sono servite dall'istituto del matrimonio e della famiglia, creando, elaborando e prescrivendo i comportamenti attesi da marito/padre, moglie/madre, figli, eccetera.\nL'istituzione, intesa come complesso di valori, regola non solo i rapporti reciproci nel gruppo, ma anche quei rapporti e comportamenti che un insieme di soggetti terzi hanno ed avranno nei confronti di tale gruppo. In tal senso, una istituzione come quella del matrimonio, definisce da un lato i rapporti fra i coniugi e gli obblighi esistenti fra loro come nascenti dal vincolo istituzionale, dall'altro i rapporti che gli altri soggetti estranei al matrimonio debbono tenere nei confronti degli sposi ogni qualvolta ne abbiano a che fare.\nIstituzioni economiche.\nTra le istituzioni pi\u00f9 importanti vi \u00e8 la \"propriet\u00e0\", che pu\u00f2 essere pubblica o privata. Queste, considerate in astratto, possiedono sia aspetti oggettivi che soggettivi: esempi comprendono il denaro e il matrimonio. L'istituzione del denaro abbraccia molte organizzazioni formali, comprese le banche, i dipartimenti governativi del tesoro e le borse, che possono essere denominate \"istituzioni\", cos\u00ec come esperienze soggettive, che guidano la gente nella propria ricerca del benessere economico personale. Istituzioni potenti sono in grado di attribuire un certo valore ad una valuta cartacea, e ad indurre milioni di individui alla produzione cooperativa e al commercio, per perseguire i fini economici che tale valuta rappresenta. L'esperienza soggettiva del denaro \u00e8 cos\u00ec penetrante e persuasiva, che gli economisti parlano di \"illusione del denaro\" e cercano di liberare da esso i loro studenti, in preparazione all'apprendimento dell'analisi economica.\nL'analisi economica identifica comunemente le istituzioni con i \"padroni del gioco\". Secondo questa visione comune, le istituzioni possono essere considerate come le creatrici ed attuatrici di norme, leggi e regolamenti, e le creatrici, in effetti, di un gioco in cui gli individui agiscono in modo strategico, ma prevedibile. Le istituzioni ben funzionanti dirigono e contengono questo comportamento auto-interessato, in modi che producono risultati positivi che scaturiscono dalla cooperazione sociale. Altre istituzioni, come i feudi, possono essere considerate come risultati negativi di un fallimento nello sviluppare forti istituti di cooperazione sociale. La teoria della scelta pubblica, una branca dell'economia strettamente legata alla scienza politica, analizza il comportamento delle istituzioni politiche nel compiere le proprie scelte, applicando concetti della teoria dei giochi per identificare le fonti di difetti sistematici.\nIstituzioni morali.\nAnche se le singole organizzazioni formali sono comunemente identificate come \"istituzioni\", lo sviluppo e il funzionamento nella societ\u00e0 in generale pu\u00f2 essere visto come un'istanza dell'emergenza, ovvero, l'istituzione nasce, si sviluppa e funziona secondo un tracciato di auto-organizzazione, che va oltre le intenzioni consce dei singoli individui coinvolti.\nSecondo Cooley (1902) e, successivamente, anche F. Stuart Chapin (Contemporary American Institutions, 1935), l'istituzione \u00e8 vista come sistema di simboli diffusi, significati condivisi dalla generalit\u00e0 dei membri di una societ\u00e0, valori e norme di condotta universalmente riconosciuti e praticati, insieme di discorsi che formulano una base per i processi di comunicazione. Sono istituzioni, quindi, l'etica, il diritto e l'arte.\nIstituzioni giuridiche.\nCiascuna istituzione sociale implica un insieme di norme o modelli a cui gli individui ritengono di doversi attenere. L'\"istituzione\" come modello \u2013 mutuando dalle scienze del comportamento, possiede il pregio di comprendere in s\u00e9 il \"sistema normativo\", detto anche \"modello dell'azione\", cio\u00e8 quel complesso di valori, di norme istituzionalizzate e di consuetudini che, con varia efficacia, definiscono i rapporti sociali e i comportamenti reciproci di un determinato gruppo di individui la cui attivit\u00e0 \u00e8 volta a conseguire quei fini socialmente rilevanti o ai quali si attribuisce un interesse essenziale e strategico per la struttura sociale. Tale sistema non ha solo il fine di \"normare\" e \"coordinare\" i comportamenti dei membri, ma anche quello di garantire loro una relativa \"durevolezza\", cio\u00e8 l'indipendenza dall'identit\u00e0 e dalla stessa esistenza dei singoli individui. Il complesso di valori, infatti, prescinde dal singolo individuo, che lo apprende e lo fa proprio attraverso processi di socializzazione; attraverso quegli stessi processi, il modello istituzione persiste e sopravvive all'individuo stesso.\nUn importante ruolo nel garantire la regolazione, il rispetto e la durevolezza \u00e8 svolto dalla statuizione di un sistema di premi e punizioni, cd. \"sistema delle sanzioni\", in grado di assicurare la migliore convergenza tra i comportamenti regolati (sistema normativo) e le azioni effettivamente poste in essere (\"sistema dell'azione\"). La definizione data prevede una duplice natura delle sanzioni: la sanzione sar\u00e0 punitiva in caso di devianza dalle regole e premiale in caso di conformit\u00e0 e accondiscendenza. Da un punto di vista terminologico si parler\u00e0 di \"sanzione negativa\", nel primo caso, e di \"sanzione positiva\" nel secondo. Tali meccanismi sanzionatori, anch'essi interiorizzati attraverso la loro socializzazione, hanno il compito di minimizzare i fenomeni devianti e massimizzare la conformazione ala regole, agendo a livello del controllo sociale.\nNella \"Massoneria\".\nIl termine Istituzione viene usato come sinonimo di Massoneria, proprio dai Fratelli Massoni, prevalentemente quando parlano della Libera Muratoria a terzi o ad elementi che non aderiscono al sodalizio.\nIl sistema sanzionatorio.\nL'intervento del \"sistema delle sanzioni\" prevede una graduazione in funzione della natura dei comportamenti. La sanzione, sia essa in negativo o in positivo, \u00e8 variamente attenuata nel caso di comportamenti relativi alle \"usanze\": ci si riferisce a quelle regole che, pur diffuse, e pi\u00f9 o meno durevolmente radicate, non sono per\u00f2 formalmente incorporate tra le aspettative della societ\u00e0; oppure ci si riferisce a regole che assumono il valore di \"usanze\" settoriali, appartenenti a gruppi sociali ristretti e connotate da una minore durevolezza. Il primo caso \u00e8 esemplificato dalle consuetudini che prevedono l'offerta di regali in determinate ricorrenze (Natale, matrimonio, ecc.) nel qual caso la devianza, e la conformit\u00e0, sono oggetto di moderata o bonaria sanzione. Il secondo caso si riferisce alle \"usanze\" legate all'adesione a \"mode\" e \"tendenze\", la cui volatile significativit\u00e0 \u00e8 rilevante solo per determinati gruppi."}
{"id": "106195", "revid": "648716", "url": "https://it.wikipedia.org/wiki?curid=106195", "title": "Digital Multilayer Disk", "text": "Il Digital Multilayer Disk, abbreviato in DMD, \u00e8 il supporto ottico sviluppato da D Data a partire dalla tecnologia usata per il FMD che era stato sviluppato da una societ\u00e0 che ha ormai chiuso l'attivit\u00e0, la Constellation 3D.\nIl termine \"Disk\" viene usato intenzionalmente al posto del corretto \"Disc\"; questo infatti \u00e8 il nome con cui viene menzionato sul sito della D Data.\nAttualmente viene promosso l'HD DMD (HD: \"High Definition - alta definizione\") come disco ottico per la visione di film ad alta definizione con tecnologia HD con tagli da , 50\u00a0GB e 100\u00a0GB.\nQuesti dischi implementano ancora una tecnologia a laser rosso, riuscendo per\u00f2 a raggiungere, grazie al materiale fluorescente di cui sono fatti, grandi capacit\u00e0 di archiviazione dati."}
{"id": "106198", "revid": "219110", "url": "https://it.wikipedia.org/wiki?curid=106198", "title": "Versatile Multilayer Disc", "text": "Il Versatile Multilayer Disc (abbreviato VMD o HD VMD) \u00e8 un supporto ottico sviluppato per la televisione ad alta definizione da parte della New Media Enterprises Inc.. \u00c8 stato pensato per competere con l'HD DVD e il Blu-ray Disc, ma dopo l'abbandono del formato HD DVD, lo si pensa come un formato complementare al Blu ray e non alternativo.\nNel marzo 2006 alla CeBIT, la NME da una dimostrazione di un prototipo di un lettore VMD e annuncia un'aspettativa di lancio del formato per il terzo quadrimestre dello stesso anno. Alla fiera del Custom Electronic Design &amp; Installation Association del settembre 2007, la NME esibisce due lettori da lanciare nell'ottobre 2007. Il lancio avrebbe dovuto coincidere con il rilascio di 20 titoli cinematografici nel formato VMD; essi comprendevano produzioni di Icon Productions, Paramount Pictures, Walt Disney Pictures, New Line Cinema, Lionsgate e The Weinstein Company. Firmano inoltre un accordo con la compagnia di produzione di Bollywood Eros Group intenzionata a produrre 50 opere nel formato VMD.\nNel marzo 2007 si registrano un totale di film disponibili in formato HD-VMD di circa un centinaio titoli, in lingua inglese, francese, spagnola, portoghese, polacca e indiana.\nCaratteristiche.\nFormato disco.\nIl formato VMD usa approssimativamente 5GB per strato, simile allo standard del DVD, ma vi si possono applicare fino a 4 strati, raggiungendo una capacit\u00e0 di 20GB totali. Il pi\u00f9 raro supporto da 40 a 50GB \u00e8, rispettivamente, dotato di 8 e 10 strati L'azienda produttrice annuncia inoltre la capacit\u00e0 di collocare fino a 20 strati per supporto, raggiungendo cos\u00ec una capacit\u00e0 di 100GB totali, senza perdita qualit\u00e0 nell'archiviazione dei dati.\nFormato contenuto.\nIl formato HD VMD supporta filmati in risoluzione massima di 1080p, pari a quella supportata dai Blu-ray disc e HD DVD. Il video \u00e8 codificato in formato MPEG-2 e VC-1, per un bitrate massimo di 40 Mb/s, ricadendo tra il massimo bitrate del HD DVD (36 Mbit/s) e Blu-ray (48 Mbit/s). \u00c8 prevista per il futuro la possibilit\u00e0 di supportare su dischi VMD filmati codificati in formato H.264. Il formato HD VMD supporta fino al canale 7.1 Dolby Digital, Dolby Digital Plus, e uscita audio DTS, tuttavia non offre i codec audio surround del Dolby TrueHD e DTS-HD Master Audio."}
{"id": "106200", "revid": "1679129", "url": "https://it.wikipedia.org/wiki?curid=106200", "title": "Master boot record", "text": "Il master boot record (MBR), in informatica ed elettronica, nell'ambito dell'architettura dei personal computer, \u00e8 quel settore del disco rigido di un computer, noto anche come \"settore di avvio principale\", composto dai primi 512 byte (mezzo chilobyte) del disco, che contiene la sequenza di comandi/istruzioni necessarie all'avvio (boot) del sistema operativo, tipicamente il boot manager/boot loader del sistema e la tabella delle partizioni dei file system presenti nel disco. \n\u00c8 un elemento fondamentale dell'architettura software o piattaforma operativa ed un suo malfunzionamento provoca l'inavviabilit\u00e0 del sistema.\nFunzionamento.\nAvvio del sistema.\nIl processo d'avvio \u00e8 diverso a seconda che il disco sia partizionato o meno. In entrambi i casi per\u00f2 il firmware di avvio contenuto nella ROM del BIOS carica ed esegue inizialmente il master boot record dopo averlo letto in memoria trasferendogli il controllo del disco.\nDi solito l'MBR include la tabella delle partizioni, che \u00e8 usata dal PC per caricare ed avviare il settore di avvio della partizione scelta dall'utente attraverso il boot manager. Questo permette al BIOS di caricare qualunque sistema operativo senza bisogno di sapere esattamente dove si trovi il rispettivo settore di avvio all'interno della partizione dedicata poich\u00e9 questo potrebbe non coincidere con il primo settore fisico della partizione.\nIl settore di avvio (che, fisicamente, corrisponde al primo blocco) di una partizione avviabile si chiama \"partition boot record\" (PBR) e, a volte, \"volume boot record\" (VBR). Nel PBR sono contenute le istruzioni per eseguire lo specifico boot loader (specifico del sistema operativo installato sulla partizione avviabile). Il settore di avvio di qualsiasi partizione (marcata nella tavola delle partizioni come avviabile) si chiama \"boot sector\". Avviabile significa \"volume di sistema\" o \"volume di avvio\" (un ambiente di ripristino \u00e8 anch'esso un volume di avvio).\nDunque se il disco \u00e8 partizionato l'MBR contiene il codice di selezione della partizione selezionata che a sua volta carica il settore di avvio della partizione stessa, attraverso il boot loader, trasferendogli il controllo del disco; altrimenti, se non ha partizioni, \u00e8 il settore di avvio stesso che, sempre attraverso il boot loader, carica l'unica partizione segnata come \"attiva\" avviando il sistema operativo.\nIn estrema sintesi e semplificando di molto complessi tecnicismi, sono questi i passaggi del processo di boot: \nPer i processori Intel x86 la sequenza di comandi assembly del master boot record opera in modalit\u00e0 reale, anche quando il sistema operativo da caricare lavora (la maggior parte del tempo) in modalit\u00e0 protetta.\nPoich\u00e9 il MBR \u00e8 letto quasi subito all'avvio del computer, molti virus, creati prima che gli antivirus fossero diffusi, operavano cambiando il codice del MBR rendendo impossibile l'avvio del sistema.\nCon l'avvento del firmware di tipo UEFI, alcune funzioni del boot manager sono, per cos\u00ec dire, incorporate e anticipate da questa interfaccia/strato.\nStruttura.\nMBP.\nMBP (\"Master Boot Program\") \u00e8 un codice eseguibile che si trova nei primi 446 byte del Master Boot Record. Viene avviato dal BIOS con un interrupt 19H, subito dopo le operazioni di POST. Si occupa di scansionare le partizioni, trovare e avviare il rispettivo boot loader che deve essere eseguito.\nMBT.\nMBT (\"Master Boot Table\") \u00e8 una tabella che si trova subito dopo l'MBP. La sua dimensione \u00e8 64 byte. Contiene informazioni sulle partizioni (tipologia, bootable, CHS iniziale, CHS finale, LBA del primo settore, numero di settori della partizione).\nNel caso dell'esistenza delle partizioni estese sul disco, verr\u00e0 allocato un nuovo record (EBR, \"Extended Boot Record\") nel primo settore di ogni partizione logica. La struttura \u00e8 identica all'MBR, ma lo spazio riservato al Master Boot Program risulta inutilizzato. L'EBR contiene il settore di inizio della partizione logica e il \"puntatore\" alla prossima partizione logica.\nMagic Number.\nGli ultimi 2 byte sono riservati al magic number dell'MBR, che identifica la fine dello stesso. \u00c8 normalmente 55 AA."}
{"id": "106205", "revid": "287204", "url": "https://it.wikipedia.org/wiki?curid=106205", "title": "Ben Goodger", "text": "\u00c8 uno dei pi\u00f9 famosi dipendenti della Netscape Communications Corporation e della Mozilla Foundation e capo progetto del browser Firefox. I settori di cui si occupa maggiormente sono:\nBen \u00e8 cresciuto ad Auckland in Nuova Zelanda, si \u00e8 laureato all'University of Auckland nel maggio del 2003 in Ingegneria informatica. Attualmente vive a Mountain View, nella Santa Clara County, in California e lavora per Google Inc.\nQuando era un ragazzo, Ben acquis\u00ec una certa fama tra gli amanti degli anime per il suo popolare sito web dedicato a Sailor Moon, chiamato \"Millennium\", proprio come la sua pagina web personale. Egli \u00e8 inoltre collezionista di fumetti Disney."}
{"id": "106211", "revid": "767487", "url": "https://it.wikipedia.org/wiki?curid=106211", "title": "Charlot trovarobe", "text": "Charlot trovarobe (\"The Property Man\") \u00e8 un film del 1914 scritto, diretto, montato e interpretato da Charlie Chaplin. Ispirato a uno sketch di Fred Karno, \u00e8 il primo cortometraggio a due rulli diretto da Chaplin, e viene spesso criticato per la sua brutalit\u00e0. Prodotto dalla Keystone Pictures Studio, fu completato il 20 luglio 1914 e distribuito negli Stati Uniti dalla Mutual Film il 1\u00ba agosto, mentre in Italia fu trasmesso su Rai 1 il 29 giugno 1968 nel programma \"Oggi le comiche\". In italiano \u00e8 stato trasmesso in TV anche col titolo Dietro le quinte, mentre in inglese \u00e8 noto anche come \"Charlie on the Boards\", \"Hits of the Past\", \"Props\", \"Getting His Goat\", \"The Rustabout\" e \"Vamping Venus\".\nTrama.\nCharlot lavora come trovarobe in un teatro di vaudeville. All'arrivo degli artisti, ha delle difficolt\u00e0 ad eseguire i compiti che gli vengono affidati, maltratta il suo anziano collega e cerca di sedurre la fidanzata e assistente del forzuto Garlico subendone le conseguenze. Quando poi inizia lo spettacolo, Charlot prima sale sul palco insieme alle ballerine Goo Goo Sisters facendo ridere il pubblico, poi sostituisce la fidanzata di Garlico durante la performance dell'uomo, dopo che la ragazza perde conoscenza durante un diverbio tra Charlot e il suo collega. Tuttavia la maldestrezza di Charlot trasforma anche questo numero in una scena comica, e quando Garlico scopre l'accaduto il vagabondo \u00e8 costretto a sfuggire alle sue ire interrompendo la rappresentazione di un atto drammatico e innaffiando con un idrante tutto il cast, gli spettatori e il suo collega.\nDistribuzione.\nData di uscita.\nLe date di uscita internazionali sono state:"}
{"id": "106215", "revid": "767487", "url": "https://it.wikipedia.org/wiki?curid=106215", "title": "Hehu", "text": "Gli Hehu (sing. \"Heh\") sono otto divinit\u00e0 egizie appartenenti alla religione dell'antico Egitto. Nacquero dal dio Shu secondo la teoria eliopolitana perch\u00e9 lo aiutassero a sostenere la volta celeste (il corpo di sua figlia, la dea Nut).\nSono citati in vari testi del Medio Regno.\nIl geroclifico che li raffigura, con le braccia alzate a sostegno del cielo, era anche utilizzato a causa della sua omofonia per indicare il numero di \"milione\" nell'antico egiziano. Heh avendo il significato secondario di milioni, associato ad altri milioni, rappresenta le pervasivit\u00e0 dell'aria."}
{"id": "106216", "revid": "826605", "url": "https://it.wikipedia.org/wiki?curid=106216", "title": "Bzip2", "text": "bzip2 \u00e8 un algoritmo di compressione dati libero da brevetti e open source. L'ultima versione, la 1.0.8, \u00e8 stata pubblicata il 13 luglio 2019.\nSviluppato da Julian Seward, venne pubblicato nel luglio del 1996 (versione 0.15). La sua popolarit\u00e0 aument\u00f2 in poco tempo in quanto la compressione era elevata e stabile: la versione 1.0 \u00e8 stata pubblicata nel 2000.\nDescrizione.\nbzip2 produce con la maggior parte dei casi file compressi molto piccoli rispetto a gzip o ZIP, tuttavia ne \"paga\" in prestazioni essendo leggermente pi\u00f9 lento .\nCi\u00f2 nonostante, con il costante effetto della legge di Moore che rende il tempo-macchina sempre inferiore e meno importante, i metodi di elevata compressione come bzip2 sono diventati pi\u00f9 popolari.\nSecondo l'autore, bzip2 ha un'efficienza di compressione inferiore del 10-15% rispetto a quella della famiglia dei compressori basati sull'algoritmo pi\u00f9 efficiente attualmente conosciuto (PPM).\nbzip2 usa la trasformata di Burrows-Wheeler per convertire le sequenze di caratteri ricorrenti in stringhe di lettere identiche. In bzip2 i blocchi sono in testo piano e tutti della stessa misura, inoltre sono contrassegnati da sequenze di bit derivate dalla rappresentazione decimale del Pi greco.\nNella versione GNU, bzip2 pu\u00f2 essere utilizzato indipendentemente:\n bzip2 file\n bzip2 -d file.bz2\noppure pu\u00f2 essere utilizzato insieme a tar:\n tar cjf archivio.tar.bz2 \"lista dei file\"\n tar xjf archivio.tar.bz2\nrispettivamente per comprimere e decomprimere \"archivio.tar.bz2\" in \"lista dei file\" e viceversa. Tuttavia l'integrazione di bzip2 con tar (tramite l'opzione j) \u00e8 possibile solo nella versione GNU di quest'ultimo, nella versione originale Unix \u00e8 necessario spezzare il processo da un operatore pipe.\nRecupero dati.\nbzip2 fornisce uno strumento per recuperare archivi danneggiati: bzip2recover. Come gi\u00e0 detto, bzip2 comprime i file in blocchi ognuno indipendente dall'altro. Se durante una trasmissione dati avviene un errore (o pi\u00f9 comunemente, un supporto come un CD-Rom si rovina) il file risulter\u00e0 danneggiato, ma \u00e8 possibile recuperare dati dai blocchi non danneggiati. Ogni blocco ha anche una propria stringa di controllo CRC-32 in modo da distinguere i blocchi danneggiati da quelli integri.\nbzip2recover \u00e8 un programma semplice (accetta un solo argomento in entrata -il nome del file danneggiato) che cerca i blocchi nei file \".bz2\", li estrae tutti e li salva numerandoli in ordine. Una volta ottenuti i file-blocco, \u00e8 possibile aprire ogni file per recuperare i dati."}
{"id": "106217", "revid": "37401", "url": "https://it.wikipedia.org/wiki?curid=106217", "title": "Storia della Mesopotamia", "text": "La Mesopotamia \u00e8 un ampio bacino geografico che si estende dall'Altopiano iranico al Mediterraneo, compreso tra i corsi dei fiumi Tigri ed Eufrate. Tra la fine dell'ultima era glaciale, 10.000 a.C. circa, e l'inizio della storia, la Mesopotamia, nota anche con il nome di mezzaluna fertile, venne abitata da diverse civilt\u00e0 che fondarono citt\u00e0 come Ubaid ed Uruk. Uno dei siti neolitici pi\u00f9 antichi conosciuti in Mesopotamia \u00e8 Jarmo, risalente al 7000 a.C. circa, senza contare il sito di G\u00f6bekli Tepe, risalente al 7500 a.a\nA partire dal 3500 a.C. vide il fiorire di grandi civilt\u00e0, come i Sumeri, gli Accadi, i Babilonesi, gli Assiri, gli Ittiti, gli Hurriti e i Cassiti. Ad alcune di esse si devono importanti scoperte e invenzioni: i Sumeri furono tra i primi a inventare la scrittura, mentre i Babilonesi hanno ideato uno dei primi codici di leggi della storia, il Codice di Hammurabi. Alcune di queste civilt\u00e0, come gli Assiri, hanno fondato un vasto impero.\nNel 500 a.C. circa venne conquistata dall'Impero persiano. Con il passare dei secoli venne a far parte di vasti domini, come quello seleucide, parto, sasanide, arabo e ottomano. Attualmente comprende l'Iraq, parte della Siria orientale, la Turchia sudorientale e l'Iran sudoccidentale.\nI Sumeri.\nI Sumeri giunsero, presumibilmente, in Mesopotamia intorno al 3500 a.C. e fondarono citt\u00e0-stato tra cui Ubaid e Uruk. Le prime testimonianze storiche le datano al periodo detto \"proto-dinastico\", approssimativamente attorno al 2900 a.C., testimonianze piuttosto scarse fino all'inizio del periodo di massimo splendore della citt\u00e0 di Lagash, verso il 2600 a.C. L'et\u00e0 classica sumera termina con l'invasione degli Accadi, che conquistarono la Mesopotamia nel 2400 a.C. Successivamente al periodo Guteo, vi fu una breve rinascita della civilt\u00e0 sumera, dal 2200 al 2000 a.C. circa, quando la Mesopotamia fu conquistata dagli Amorriti. La dinastia amorrita di Isin regn\u00f2 fino al 1730 a.C., circa quando il territorio venne unificato sotto il dominio babilonese.\nLe prime citt\u00e0-stato.\nIl territorio era suddiviso in un certo numero di citt\u00e0-stato autonome, governate da re, e poste sotto la protezione di una divinit\u00e0. \u00c8 difficile identificare che cosa, oltre allo sviluppo dell'irrigazione, potrebbe aver favorito l'insediamento urbano. Nei centri di Eridu e Uruk, due delle prime citt\u00e0-stato, vennero innalzati grandi templi a gradoni. Originalmente concepiti come piccoli sacrari, a partire dal periodo proto-dinastico gli ziqqurat sono diventate le costruzioni pi\u00f9 imponenti della civilt\u00e0 mesopotamica. Da sud a nord, i principali erano:\nLo sviluppo di un sistema sofisticato di amministrazione condusse, attorno al 3500 a.C. circa, all'invenzione della scrittura, nel 3100 a.C. della scrittura pittografica, e dal 2600 a.C. della \"scrittura sillabica\"\nPeriodo proto-dinastico.\nIl periodo proto-dinastico inizia dopo la rottura culturale con il periodo precedente, il periodo di Gemdet Nasr, datato con il radiocarbonio al 2900 a.C. circa.\nGli archeologi dividono il periodo proto-dinastico in quattro fasi:\nNon sono ancora state rinvenute iscrizioni recanti il nome dei re associabili all'inizio del proto-dinastico I; si suole distinguere il I ed il II proto-dinastico dalla forma dei sigilli cilindrici, pi\u00f9 stretti nel I, pi\u00f9 larghi e lunghi nel II, sui quali erano scolpite scene di banchetti di caccia.\nIl proto-dinastico IIIb \u00e8 anche conosciuto come periodo presargonico (da Sargon di Akkad).\nI Dinastia di Kish.\nIl primo monarca sulla lista la cui esistenza storica \u00e8 stata indipendentemente dimostrata tramite ritrovamenti archeologici prende il nome di Enmebaragesi di Kish, risalente, circa al 2700 a.C., XXII re di quella dinastia, che, si ipotizza, abbia conquistato Elam e costruito il tempio di Enlil a Nippur.\nProbabilmente il suo successore, Agga, ha combattuto con Gilgame\u0161, V re di Uruk. Da questo momento Uruk acquis\u00ec un ruolo predominante sul popolo sumero. Ma la lista dei re sumeri, vengono spesso collocati in successive dinastie, rendendo la ricostruzione storica, controversa, ambigua e difficile.\nI Dinastia di Uruk.\n\"Meshkiagkashar\" fu, secondo la lista dei re sumeri, il primo Re di Uruk. A lui succedette Enmerkar che secondo David Rohl sarebbe in realt\u00e0 Nimrod il Cacciatore, menzionato nella Bibbia come il fondatore di Erech. Il poema epico \"Enmerkar e il Signore di Aratta\" narra il suo viaggio attraverso il fiume ad Aratta, spesso considerata una forma arcaica del nome Urartu Tra i re di Uruk che gli succedettero c'\u00e8 Dumuzi il Pastore, che secondo la mitologia sumera era marito e consorte di Inanna di Uruk, dea di quella citt\u00e0. Gli succedette Lugalbanda. Ma il pi\u00f9 famoso monarca di tale dinastia fu Gilgame\u0161, l'eroe del poema epico, Epopea di Gilgamesh, di cui sono state rinvenute copie a Hattusas in Anatolia, a Megiddo in Israele e a Tell el Amarna in Egitto.\nI Dinastia di Ur.\nCome gi\u00e0 accennato, Meskalamdug fu il primo re della citt\u00e0 di Ur. Un altro re nominato nella lista, Mesannepada, sembra, attraverso evidenze archeologiche, che sia succeduto a suo nonno Meskalamdug e a suo padre Akalamdug. Mesannepada fu il primo re del Proto-dinastico III, sconfisse attorno al 2560 a.C., Sia Lugalkildu di Uruk che Mesilim di Kish, fondatore della II dinastia di Kish, che per\u00f2 dur\u00f2 poco. Da quel momento Mesannepada si nomin\u00f2 \"Re di Kish\", un titolo che sembra sia stato usato, per un certo periodo di tempo, da molti re di dinastie importanti.\nDinastia di Lagash.\nIn un periodo successivo, i grandi sacerdoti di Lagash si proclamarono re, il primo dei quali si chiamava Ur-Nina, una vera e propria dinastia reale. Nelle rovine di un edificio, annesso al tempio di Nina, venne trovato un bassorilievo del re e dei suoi figli, come pure di teste di leoni in onice, che ricordano un bassorilievo egiziane creato su una lastre d'onice. Questo veniva considerato come un \"bottino\" dedicato alla dea \"Bau\". Un'iscrizione rivela che navi di Dilmun, ora lo stato del Bahrain, avevano portato da terre straniera e come tributo del legname.\nEannatum, nipote di Ur-Nina, si nomin\u00f2 signore dell'intero sia del distretto di Sumer, che delle citt\u00e0 di Uruk, governata da Enshakushanna, secondo l'Elenco dei Re, di Ur, di Nippur, di Akshak e di Larsa. Eannatum conquista anche il reame di Kish, che tuttavia recuper\u00f2 la propria indipendenza dopo la sua morte. Ad Umma, una delle citt\u00e0 conquistate, venne stabilito che un certo quantitativo di cereali sarebbe stato riscosso ad ogni suo abitante per esser poi versato nel tesoro della dea Nina e del dio Ingurisa. Come monumento alla vittoria di Eannatum su \"Enakalle\", venne eretta la Stele degli avvoltoi, ora al Louvre di Parigi. Su di essa sono rappresentati diversi episodi della guerra: in una scena il re \u00e8 in piedi sul suo carro, mentre impugna nella destra un'arma ricurva formata da tre barre di metallo tenute insieme da anelli, mentre i suoi seguaci - in gonnellino, elmetti sulle teste e lance nelle mani - marciano dietro di lui.\nLe campagne militari di Eannatum si estesero oltre i confini di Sumer. Il Re percorse con i suoi eserciti una parte della citt\u00e0 di Elam, tocc\u00f2 la citt\u00e0 di Az sul Golfo Persico e impose tributi anche a M\u0101ri. Tuttavia molti dei regni che conquist\u00f2 spesso si ribellarono: la citt\u00e0 di Nina, che probabilmente dette il suo nome alla successiva Ninive, fu ricostruita con canali e bacini di grande pregio tecnico e architettonico.\nA lui succedette il fratello En-anna-tum I. Nonostante la conquista, Umma una volta ancora volle affermare la propria indipendenza, attaccando, ma senza successo Lagash.\nSuo figlio, successore di Entemena restaur\u00f2 il prestigio di Lagash III di Umma e fu sottomesso con l'aiuto dell'alleato \"Lugal-kinishe-dudu\" di Uruk, successore di \"Enshakushanna\" e anch'egli incluso nella Lista dei Re. Lugal-kinishe-dudu sembra essere stata la figura predominante a quel tempo, visto che si proclam\u00f2 governante di Kish e di Ur.\nUn tripode d'argento dedicato da Entemena al suo dio, si trova al Louvre. Un fregio di leoni che divorano stambecchi e cervi, inciso con grande abilit\u00e0 artistica, corre intorno al collo, mentre un cimiero a forma d'aquila di Lagash adorna la parte globulare. Il vaso costituisce una prova dell'alto livello d'eccellenza gi\u00e0 raggiunta dall'artigianato orafo del tempo. Un vaso di calcite, anch'esso dedicato da Entemena, \u00e8 stato rinvenuto a Nippur. Dopo Entemena, una serie di deboli e corrotti sacerdoti-re conquista Lagash. L'ultimo di costoro, Urukagina, \u00e8 noto per le sue riforme giudiziarie, sociali ed economiche, e ci\u00f2 potrebbe a buon diritto costituire il primo codice legale conosciuto nella storia dell'uomo.\nUrukagina fu rovesciato da Lugalzaggisi, conquistando Lagash. Lugalzaggisi conquist\u00f2 sia Ur che Uruk, quest'ultima divenuta la sua capitale. In una lunga iscrizione che il Re ordin\u00f2 fosse incisa su centinaia di vasi di pietra dedicati a En-Lil di Nippur, si vant\u00f2 che il proprio regno si estendeva \"\"dal Mare Inferiore (Golfo Persico), lungo i fiumi Tigri ed Eufrate, al Mare Superiore\" ossia il Mediterraneo. Il suo impero fu infine rovesciato da Sargon di Akkad, fondatore dell'Impero di Akkad.\nL'Impero di Akkad.\nIl popolo degli Accadi invase la Mesopotamia sotto Sargon e stabil\u00ec la sua supremazia sui Sumeri.\nI primi documenti storici sull'impero di Accad datano al tempo di Sargon di Accad (XXIII secolo a.C.). Mentre Sargon I \u00e8 tradizionalmente ricordato come il primo ad aver riunito l'impero di Accad e quello sumero, pi\u00f9 recenti lavori suggeriscono che una espansione sumera inizi\u00f2 sotto un precedente re, Lugalzaggisi di Uruk. Tuttavia, Sargon I promosse questa espansione, conquistando molte delle regioni circostanti per creare un impero che si estendeva fino al Mar Mediterraneo e all'Asia Minore.\nNella tarda letteratura babilonese il nome \"Akkadu\", insieme a Sumero, appare come parte del titolo reale, al pari del sumero \"lugal Kiengi (ki) Uri (ki)\" o accadico \"shar m\u0101t Shumeri u Akkadi\", tradotto come \"Re di Sumer e di Accad\", che significa semplicemente \"Re di Babilonia\"\". Il sito di Agade, capitale degli Accadi, non \u00e8 stato ancora identificato, bench\u00e9 testi risalenti al VI secolo a.C. lo menzionino insieme ai suoi edifici in rovina.\nPeriodo neo-sumerico.\nDopo il crollo dell'Impero di Sargon ad opera dei Gutei, segu\u00ec un breve periodo di arretramento culturale e tecnologico. Un importante sovrano sumero di questo periodo fu tuttavia Gudea di Lagash.\nI Gutei furono infine cacciati dai Sumeri di Utu-hegal di Uruk. Con la morte di questo, sal\u00ec al potere Ur-Nammu di Ur, che fond\u00f2 quella che \u00e8 maggiormente nota come la III dinastia di Ur. Sebbene la lingua sumera, \"Emegir,\" tornasse ancora una volta ad essere quella ufficiale, l'identit\u00e0 sumera era ormai in declino, dal momento che la popolazione si stava lentamente e costantemente \"semitizzando\". Dopo che questa dinastia fu distrutta dagli Elamiti, una fiera rivalit\u00e0 si svilupp\u00f2 fra le citt\u00e0-Stato di Larsa, che subiva assai pi\u00f9 l'influenza elamita piuttosto che quella sumerica, e di Isin, che era pi\u00f9 che altro amorrea. I semiti finirono col prevalere in Mesopotamia all'epoca di Hammurabi di Babilonia, creatore del primo regno babilonese, mentre il linguaggio e il nome di Sumer progressivamente venne a far parte del patrimonio degli studiosi dell'antichit\u00e0. Un numero esiguo di storici sostiene che alcuni Sumeri agissero in certo senso per conservare la propria identit\u00e0, costituendo i Magi, ossia la casta sacerdotale ereditaria, nota ai pi\u00f9 come Medi.\nPrimo impero babilonese.\nBabilonia viene per la prima volta menzionata in una tavoletta scritta nel XXIV secolo a.C. durante il regno di Sargon di Accad, innalzata a capitale del suo impero. Col passare degli anni il suo potere e il popolo declin\u00f2. Per secoli fu solo citt\u00e0 di provincia, poi, dal XVIII secolo a.C., divenne capitale dell'impero di Hammurabi, alla conquista e alla sottomissione di tutta la Mesopotamia.\nFu nel 1700 a.C. che l'impero babilonese raggiunse il massimo del suo splendore con il re Hammurabi. Questi espanse esponenzialmente il suo dominio su tutta la bassa Mesopotamia e fece di Babilonia il centro di una rete di alleanze con tutte le citt\u00e0 pi\u00f9 importanti della regione. Il re distrusse inoltre la citt\u00e0 di Mari, situata sull'Eufrate, nella Mesopotamia centrale, costruita da popolazioni semite provenienti dal deserto arabico.\nNel palazzo di Mari sono state ritrovate 25.000 tavolette cuneiformi, ma l'innovazione pi\u00f9 importante dell'epoca fu il grande codice di leggi, il Codice di Hammurabi, il cui ritrovamento, oltre a chiarire i vari aspetti della politica e della giustizia babilonese, ha anche permesso di ricostruire la gerarchia sociale dell'impero.\nLa situazione mut\u00f2 quando il re ittita Mur\u0161ili I invase la regione, causando il crollo dell'impero, passando sotto la dominazione cassita, tra il XVIII e il XII secolo a.C.\nDinastia cassita.\nSebbene fossero stati gli Ittiti a conquistare Babilonia, essa divenne la capitale dell'impero cassita, tra il 1595 ed il 1157 a.C. I cassiti furono la dinastia che regn\u00f2 pi\u00f9 a lungo a Babilonia, ma lasciarono poche tracce, cos\u00ec di questo periodo non si conosce molto. A nord, l'Assiria era molto potente e indebol\u00ec l'impero cassita.\nNonostante la Mesopotamia mantenesse la sua indipendenza, in questo periodo non era considerata come una potenza del Vicino Oriente, inoltre in questo periodo vi furono molte guerre nel Levante tra Egitto, l'impero Ittita e i Mitanni. L'Assiria partecip\u00f2 a queste guerre verso la fine del periodo, ma i Cassiti non lo fecero, anche se combatterono ad est, contro Elam. Alla fine gli Elamiti conquistarono Babilonia causando il crollo dell'impero cassita.\nGli Hurriti.\nGli Hurriti erano una civilt\u00e0 che si insedi\u00f2 nella Mesopotamia settentrionale nel 1600 a.C. circa, creando l'impero dei Mitanni che ridusse a propri vassalli alcuni re situati ad occidente, rendendolo una potenziale minaccia per i Faraoni Egiziani.\nNel 1300 a.C. circa per\u00f2 divennero vassalli degli Ittiti, una popolazione Indo-Europea che aveva conquistato quasi tutta l'Asia minore.\nDel periodo dal XII al X secolo non si sa molto, a causa delle poche iscrizioni rinvenute risalenti a quel periodo: si sa che sia l'Assiria che Babilonia erano politicamente considerate importanti, e che l'impero ittita croll\u00f2 all'inizio di questo periodo, soprattutto quando la Mesopotamia venne invasa da nuove civilt\u00e0.\nGli assiri.\nNel corso del IX secolo a.C. gli Assiri respingevano le incursioni degli Aramei e nei pochi secoli successivi svilupparono un impero potente e ben organizzato.\nI loro eserciti furono fra i primi a usare la cavalleria al posto dei carri da combattimento guadagnandosi grande fama di valore e brutalit\u00e0. Al loro culmine gli Assiri dominarono su tutta la Siria-Palestina, l'Egitto e Babilonia. Tuttavia l'Impero inizi\u00f2 a collassare verso la fine del VII secolo a.C. e fu annichilito da un'alleanza fra il risorgente Impero neo-babilonese e gli iranici Medi.\nStoricamente per Assiria si indicava, nei primi tempi, una regione situata nell'Alto fiume Tigri, chiamata cos\u00ec per la sua originaria capitale, la citt\u00e0 di Assur. Pi\u00f9 tardi, come una nazione e Impero, inizi\u00f2 ad includere circa la met\u00e0 settentrionale della Mesopotamia.\nL'Assiria propriamente detta venne localizzata nelle regioni montagnose che si estendono fra il fiume Tigri e le alte catene montuose dell'Armenia, talora chiamate le \"Montagne di Assur\".\nStoria primitiva.\nDella primitiva storia del regno Assiro, poco di certo \u00e8 a noi noto. Secondo talune tradizioni, la citt\u00e0 di Assur fu fondata da Assur, figlio di Sem, divinizzato dalle successive generazioni, come dio patrono della citt\u00e0. Accanto ad Assur, troviamo altre tre citt\u00e0: Calah, Khorsabad e Arbela.\nQuesta regione, nelle sue prime fasi storiche, probabilmente \u00e8 stata governata dai Sumeri, dagli Accadi e dai Babilonesi, venendo poi a far parte dell'Impero di Sargon il Grande. Distrutta dai barbari nel periodo gutiano, fu riedificata, e termin\u00f2 con l'essere governata come parte dell'Impero della III dinastia di Ur. L'Assiria, in quanto reame indipendente, fu forse costituita verso il 1900 a.C. da \"Bel-kap-kapu\".\nVecchie citt\u00e0-Stato assire.\nLa citt\u00e0-Stato di Assur ebbe profondi contatti con citt\u00e0 dell'altopiano anatolico. Gli Assiri, tra il 1920 e il 1840 e tra il 1798 ed il 1740 a.C., stabilirono \"colonie mercantili\" in Cappadocia, ad es. a Kanesh, la moderna K\u00fcltepe, Tali colonie, chiamate \"karum\", la parola accadica per 'porto', furono annesse alle citt\u00e0 anatoliche, ma vennero fisicamente separate e godendo di uno statuto fiscale speciale. Debbono essere sorte grazie ad una lunga tradizione di commerci fra Assur e le citt\u00e0 dell'Asia Minore, ma nessuna testimonianza scritta o archeologica lo comprova. Il commercio consisteva in metallo e tessili provenienti dall'Assiria, scambiati con metalli preziosi in Anatolia.\nLa citt\u00e0 di Assur fu conquistata da Shamshi-Adad I (1813-1791 a.C.) come conseguenza dell'espansione delle trib\u00f9 amorree. Adad I pose suo figlio Ishme-Dagan sul trono della vicina \"Ekallatum\" e consent\u00ec ai commerci di continuare. Fu solo dopo la morte di Shamshi-Adad e la caduta dei suoi figli che Hammurabi di Babilonia conquist\u00f2 Assur. Con Hammurabi, i vari \"karum\" in Anatolia cessarono la loro attivit\u00e0 mercantile, probabilmente a causa delle merci Assire che erano all'epoca commerciate con i partner babilonesi.\nNel XV secolo, Saushtatar, re di \"Hanilgalbat\" (Hurriti dei Mitanni), saccheggiarono Assur e resero l'Assiria un vassallo. L'Assiria vers\u00f2 tributi al Mitanni fin quando il loro potere collass\u00f2 a causa della pressione Ittita, consentendo a Assur-uballit I (1365-1330 a.C.) ancora una volta all'Assiria di tornare ad essere una potenza indipendente e conquistatrice. La Mitannia fu infine conquistata sotto Adad-nirari I, che descrive, nelle lettere destinate ai governanti Ittiti, s\u00e9 stesso come un \"Gran Re\" (\"Sharru rab\u00fb\").\nIl successore di Adad-nirari I, Salmanassar I, fece di Calach la sua capitale, operando un'espansione del suo regno verso nord-ovest, per lo pi\u00f9 a spese degli Ittiti, raggiungendo il Carchemish. Suo figlio e successore, Tukulti-Ninurta, depose \"Kadashman-Buriash\" di Babilonia e vi govern\u00f2 come re per sette anni. Dopodich\u00e9 Babilonia si rivolt\u00f2 contro Tukulti-Ninurta e pi\u00f9 tardi rese l'Assiria tributaria durante i regni dei re babilonesi Melishipak II e Marduk-apal-iddin I; questo fu un altro periodo debole per l'Assiria.\nImpero Assiro.\nLa costituzione dell'impero assiro.\nQuando l'Impero ittita collass\u00f2 sotto l'attacco dei Frigi, ma secondo gli annali assiri chiamati Mushki, Babilonia e l'Assiria iniziarono a rivaleggiare per la conquista delle regioni amorree, precedentemente sotto il saldo controllo Ittita. Il re assiro Assur-resh-ishi sconfisse nel corso di una battaglia svoltasi nella regione, Nabucodonosor I di Babilonia.\nNel 1114 a.C. divenne re il figlio di Assur-resh-ishi, Tiglat-Pileser I\u00b0 che attravers\u00f2 l'Eufrate catturando Carchemish, sconfisse i Frigi e i resti degli Ittiti - anche quelli cercavano di raggiungere il Mar Nero - e avanz\u00f2 verso il Mediterraneo, assoggettando la Fenicia. Inoltre marci\u00f2 su Babilonia due volte, assumendo il vecchio titolo di Re di Sumer e Accad, sebbene non fosse riuscito a deporre il re babilonese allora in carica. Pu\u00f2 essere considerato il fondatore del primo impero assiro.\nDopo Tiglat-Pileser I, gli Assiri vissero, per quasi due secoli, un periodo di declino, nei quali si susseguirono logoranti guerre contro il vicino popolo urarteo e con continue invasioni da parte dei nomadi aramaici. Questo lungo periodo di debolezza termin\u00f2 nel 911 a.C., con l'ascesa al trono di Adad-nirari II. Il nuovo sovrano riport\u00f2 fermamente sotto il suo controllo le aree ancora, almeno nominalmente, appartenenti agli Assiri, deportando le popolazioni verso nord, in luoghi molto lontani. Oltre a spingere il confine con Babilonia leggermente pi\u00f9 a sud, Adad-nirari II non intraprese una politica di espansione e i confini dell'impero, che contribu\u00ec a consolidare, non si spinsero oltre il Khabur. Il suo successore, Tukulti-Ninurta II, nel corso del suo breve regno, invece fece alcune conquiste a nord.\nIl successivo re, Assurnasirpal II (883 a.C. - 858 a.C.), intraprese un grande programma di spietata espansione, prima, incutendo terrore verso tutti i popoli del nord tra cui i Nairi, poi assoggettando gli Aramaici all'innesto del Khabur nell'Eufrate. La sua ferocia scaten\u00f2 una rivolta che fu duramente soppressa in una battaglia durata due giorni. A seguito di questa vittoria, avanz\u00f2 senza ostacoli fino al Mediterraneo, imponendo pesanti tributi ai fenici. Come mai prima d'allora, gli Assiri iniziarono a vantarsi e a godere della loro crudelt\u00e0. Assurbanipal II inoltre trasfer\u00ec la capitale alla citt\u00e0 di Kalhu (Nimrud).\nIl figlio di Assurbanipal II, Salmanassar III (858 a.C. - 823 a.C.), combatt\u00e9 contro Urartu, e, nel regno di Acab, il re d'Israele, marci\u00f2 in testa ad un esercito contro l'alleanza di stati siriani. I due eserciti di scontrarono a Karkar nell'854 a.C., e, a dispetto della descrizione fornita da Salmanassar, secondo la quale il suo esercito avrebbe \"vinto l'opposizione\", sembra che la battaglia sia terminata con uno stallo, in quanto le forze assire furono ritirate poco tempo dopo. Salmanassar riprese sotto il suo controllo Carchemish nell'849 a.C., e nell'841 si mise alla testa di un esercito che marci\u00f2 contro Damasco, prima assediandola e poi invadendola, prendendone il controllo. Sottomise anche Jehu di Israele, Tiro e Sidone. Sul suo obelisco nero, scoperto a Kalhu, erano incise molte delle sue imprese militari.\nNel secolo successivo, l'Assiria attravers\u00f2 nuovamente un periodo di declino, a causa di sovrani deboli e di una ripresa d'espansione degli Urartu. Adad-nirari III (810-782 a.C.) risollev\u00f2 le sorti del regno sottomettendo tutta la Siria fino ad Adom ed avanzando contro i Medi, probabilmente riuscendo addirittura a giungere fino alle rive del Mar Caspio.\nNel 745 a.C. le redini del regno venne assunte da Tiglat-Pileser III. Dopo aver sottomesso Babilonia, su cui regn\u00f2 con il nome di Pul, e, dopo aver severamente punito gli Urartu, diresse i suoi eserciti in Siria, che, nel frattempo aveva riguadagnato la sua indipendenza. Espugn\u00f2, nel 740 a.C, Arado nei pressi di Aleppo, dopo un assedio durato per ben tre anni, riducendo il potere di Hamath e costringendo uno dei suoi alleati, Azariah a rendergli omaggio e a pagare tributi annui.\nNel 738 a.C. Tiglat-Pileser III occup\u00f2 la Filistea e invase Israele, imponendogli pesanti tributi. Ahaz, re della Giudea, entr\u00f2 in guerra contro Israele e la Siria, chiedendo aiuto al re assiro promettendogli una ricompensa in oro ed argento; questi, secondo i patti, \"\"marci\u00f2 contro Damasco, sconfisse e fece uccidere Rezin e assedi\u00f2 la citt\u00e0.\" Dopo aver lasciato una parte dell'esercito a proseguire l'assedio, avanz\u00f2, devastando la provincia ad est della Giordania, Filistea e Samaria. Nel 732 a.C. espugn\u00f2 Damasco, deportandone gli abitanti in Assiria. Nel 729 a.C., si fece incoronare \"Re Pul di Babilonia\"\".\nTiglat-Pileser III mor\u00ec nel 727 a.C. e il suo successore, Salmanassar V, riorganizz\u00f2 l'Impero in province, sostituendo ai vassalli del re, dei governatori assiri. Tuttavia, il re Osea di Israele, nel 725 a.C., smise di pagare i tributi e si alle\u00f2 con l'Egitto, e contro l'Assiria. Ci\u00f2 spinse Salmanassar ad invadere la Siria e ad assediare, per tre anni, Samaria, l'allora capitale di Israele.\nI Sargonidi (dinastia).\nSalmanassar V fu deposto nel 722 a.C. da Sargon II, comandante in capo dell'esercito, che invase immediatamente Samaria, deportando pi\u00f9 di 27.000 persone, dando cos\u00ec inizio alla Diaspora, di fatto distruggendo il regno del nord d'Israele. Invase inoltre la Giudea, conquistando Gerusalemme. Nel 721 a.C., sotto il potente principe caldeo Merodach-baladan, Babilonia si liber\u00f2 delle leggi degli Assiri e Sargon, ma, non potendo sedare la rivolta, rivolse la sua attenzione nuovamente alla Siria, agli Urartu e ai Medi, penetr\u00f2 nell'altopiano persiano fino al Monte Bikni, costruendo, al suo passaggio, molte fortezze, per poi ritornare, nel 710 a.C., alla conquista di Babilonia. Sargon costru\u00ec, nei pressi di Ninive, una nuova capitale, chiamandola, Dur Sharrukin (la \"Citt\u00e0 di Sargon\"), usando i tributi che l'Assiria aveva raccolto dalle varie nazioni sotto il suo dominio.\nNel 705 a.C. Sargon II venne ucciso durante una battaglia contro i Cimmeri. Il suo successore, il figlio Sennacherib, trasfer\u00ec la capitale a Ninive, costringendo i deportati a lavorare alla costruzione del sistema di canali d'irrigazione della citt\u00e0. Nel 701 a.C. Ezechia di Giudea stipul\u00f2 un'alleanza con l'Egitto contro l'Assiria, per cui Sennacherib fu costretto di conseguenza a muoversi verso Gerusalemme, distruggendo, nel corso della sua avanzata, 46 villaggi. La vicenda \u00e8 descritta nel \"Libro di Isaia\" (10); i fatti accaduti in seguito non sono chiari, tuttavia, ci\u00f2 che \u00e8 certo, \u00e8 che l'esercito invasore fu in qualche modo decimato, e che Sennacherib non riusc\u00ec a conquistare Gerusalemme. Nel 689 a.C., Babilonia si rivolt\u00f2, ma Sennacherib rispose prontamente aprendo i canali attorno alla citt\u00e0 ribelle e inondando il terreno esterno fino a che non divenne simile a una palude, causandone la distruzione, e costringendo gli abitanti alla fuga. Nel 681 a.C., Sennacherib fu assassinato, probabilmente da uno dei suoi figli.\nA Sennacherib, succedette il figlio Assarhaddon (Assur-aha-iddina), governatore della Babilonia durante il regno del padre. Come re, fece immediatamente ricostruire Babilonia. Sconfisse i Cimmeri e i Medi, riuscendo nuovamente nelle'impresa a penetrare fino al Monte Bikni, ma non fu in grado a mantenere l'ordine in queste area, per cui volse la sua attenzione alla zona occidentale della Fenicia, ormai alleatasi con l'Egitto, e, nel 677 a.C. saccheggi\u00f2 Sidone. Cattur\u00f2 inoltre Manasse di Giudea e lo tenne prigioniero per qualche tempo a Babilonia. Stancatosi delle intromissioni dell'Egitto, lo invase nel 674 a.C., conquistandolo completamente dopo tre anni. In tempo l'Assiria, ancora in guerra con gli Urartu e Dilmun, possedeva un'estensione territoriale, che mai aveva conosciuto, e che mai pi\u00f9 avrebbe raggiunto. Infatti, i governatori assiri che Assarhaddon aveva assegnato all'Egitto furono costretti a fuggire a causa della sollevazione di un indomabile popolazione, e, alla testa di un esercito diretto verso il paese ribelle per calmare le acque, Assarhaddon mor\u00ec improvvisamente, nel 669 a.C.\nGli succedette al trono, Assurbanipal (Assurbanapli), figlio di Assarhaddon. Il nuovo sovrano continu\u00f2 la campagna in Egitto, quando non distratto dalle pressioni dei Medi ad oriente e dei Cimmeri a nord della Siria. Non riuscendo a contenere l'Egitto, nomin\u00f2 nel 663 a.C. come vassallo, Psammetico, ma nel 652 a.C. questi era diventato talmente potente da dichiarare con arroganza indipendenza dall'Assiria, aiutato dal fatto che il fratello di Assurbanipal, Shamash-shum-ukin, governatore di Babilonia, in quell'anno inizi\u00f2 una guerra civile che dur\u00f2 fino al 648 a.C., quando Babilonia fu saccheggiata e il fratello per la disperazione diede fuoco al palazzo realeo suicidandosi.. Il paese di Elam (la Susiana, nell'attuale Iran) fu completamente devastato nel 646 a.C. e nel 640 a.C.\nCaduta ed eredit\u00e0.\nAssurbanipal, oltre a costruire in Ninive una grande biblioteca ricca di tavolette cuneiformi, aveva incoraggiato l'arte e la cultura, ma, dopo la sua morte, avvenuta nel 627 a.C., l'impero assiro cominci\u00f2 rapidamente a disgregarsi. Babilonia divenne indipendente; il suo re, Nabopolassar, insieme a Ciassarre di Media, distrusse Ninive nel 612 a.C., decretando di fatto la caduta dell'Assiria. Un generale di nome Assur uballit II, con il supporto militare del faraone egiziano Necao II, continu\u00f2 a regnare da Carre fino al 609 a.C., anno che segna la fine definitiva dell'Assiria come nazione indipendente. Tuttavia, alcuni assiri sono riusciti a mantenere la loro identit\u00e0 ed esistono ancora, principalmente nel nord dell'Iraq, dove si distinguono dai vicini arabi, curdi e turchi per le loro tradizioni, politica, religione cristiana e dialetto aramaico.\nSecondo impero babilonese.\nAlla caduta di Ninive (612 a.C.) Babilonia si liber\u00f2 dal giogo assiro e divenne capitale del nascente Impero babilonese. Nel 605 a.C., i Babilonesi sgominarono gli Egiziani nella battaglia di Carchemish.\nCol recupero dell'indipendenza babilonese sotto Nabopolassar si inaugur\u00f2 una nuova era di attivit\u00e0 architettoniche e suo figlio Nabucodonosor II rese Babilonia una delle meraviglie del mondo antico.\nFu sotto il governo del re Nabucodonosor II di Babilonia (605 a.C.-562 a.C.) che la citt\u00e0 divenne una delle pi\u00f9 splendide del mondo antico. Nabucodonosor ordin\u00f2 la completa riedificazione dei giardini imperiali, inclusa la ricostruzione dell'Etemenanki e la ricostruzione della Porta di Ishtar, la pi\u00f9 spettacolare delle otto porte che circondavano il perimetro di Babilonia. La Porta di Ishtar sopravvive oggi nel Museo di Pergamo a Berlino. Si crede anche che Nabucodonosor abbia fatto costruire i Giardini pensili di Babilonia (una delle sette meraviglie del mondo antico) che si dice egli avesse costruito per la sua moglie malata Amyitis. Se i giardini siano mai esistiti \u00e8 ancora oggi argomento di disputa. Sebbene scavi dell'archeologo tedesco Robert Koldewey abbiano fatto pensare che si fossero rinvenute le loro fondamenta, molti storici sono in disaccordo circa la loro collocazione e alcuni pensano che ci si possa essere confusi con i giardini di Ninive.\nUnificazione persiana (500).\nPopolazioni iraniche indoeuropee occuparono la Persia probabilmente sin dal 1200 a.C.: tra esse, le trib\u00f9 dei Medi e dei Persiani, che per lungo tempo lottarono contro l'influenza assira e l'attrazione delle civilt\u00e0 dell'Indo.\nQueste furono sottomesse inizialmente dalla potenza dei Medi, che ricacciarono gli Sciti e i Cimmeri e, alleatisi con i Babilonesi, annientarono l'Impero assiro. Con Ciro il Grande, i loro vassalli Achemenidi si assicurarono, attorno al 550 a.C., la supremazia su tutta la regione: Ciro fu il fondatore dell'Impero persiano, che nel giro di due decenni si estese conquistando Babilonia (539 a.C.) e sottomettendo le citt\u00e0 greche dell'Asia minore, le popolazioni dell'Iran orientale e delle steppe asiatiche, fino all'Indo. La superiorit\u00e0 militare persiana sui popoli occidentali derivava dalla conoscenza delle tecniche di combattimento tipicamente asiatiche, come l'uso di arcieri a cavallo. Cambise II, tra il 529 e il 522, allarg\u00f2 ulteriormente i confini dall'impero, conquistando anche l'Egitto, ma fu il successore Dario I (521-486) che dette all'impero la massima estensione con puntate nei territori degli Sciti e dei Traci a ovest del Mar Nero.\nSotto Dario iniziarono le Guerre persiane, dettate dalla volont\u00e0 di assoggettare le citt\u00e0 greche. Non andarono a buon fine, anche se i Persiani continuarono poi, per oltre, un secolo a influire in modo rilevante sulle vicende politiche della Grecia.\nL'Impero persiano classico possedeva un'organizzazione burocratica, le satrapie, e una notevole capacit\u00e0 di esercitare il controllo politico nel rispetto delle culture, delle leggi e delle religioni locali, per esempio il Mazdeismo era considerato religione di Stato. La successiva involuzione dispotica e le rivolte locali ne indebolirono la struttura per cui l'Impero cadde sotto i colpi della nascente potenza macedone: nel 331 a.C. Alessandro Magno, dopo aver sconfitto Dario III, ultimo imperatore persiano, conquistava Persepoli.\nImperi classici.\nAlessandro non visse abbastanza a lungo per consolidare il suo vasto impero, e, alla sua morte, avvenuta nel 323 a.C., il suo impero fu spartito tra i suoi generali. Gli antigonidi ricevettero la Macedonia, i Tolomei l'Egitto, mentre l'Anatolia settentrionale venne spartita in numerosi piccoli regni. La maggior parte del territorio orientale dell'impero alessandrino venne assegnato ai discendenti di Seleuco I Nicator (i seleucidi). In questo periodo, chiamato ellenismo, ci furono molte innovazioni in matematica, nelle scienze e nell'architettura e i greci fondarono molte citt\u00e0 in Mesopotamia.\nDurante il II secolo a.C. l'impero cominci\u00f2 a decadere. La Bactria, una delle provincie, si rivolt\u00f2, mentre la Parthia con l'Iran e la Mesopotamia vennero conquistate dai semi-nomadi Parti. L'impero seleucide continu\u00f2 a declinare e alla fine le sue province rimanenti vennero conquistate nel 64 a.C. dai Romani.\nLa nobilt\u00e0 Partiana reag\u00ec contro l'impero romano in crescita. Nel 114 Traiano occup\u00f2 temporaneamente la Mesopotamia che fu poi riconquistata dai Parti. In seguito la provincia di Persia si ribell\u00f2 e sconfisse nel 224 ultimo imperatore partico.\nLa nuova dinastia persiana, quella Sasanide, restaur\u00f2 l'autorit\u00e0 centrale. I conflitti con Roma prima e Bisanzio poi continuarono. Nel 602 il re di Persia Cosroe II invase l'impero romano d'Oriente con il pretesto di vendicare la morte dell'imperatore, suo amico, Maurizio, assassinato dal nuovo imperatore Foca. In pochi anni la Mesopotamia venne interamente soggiogata dai Persiani; questi si spinsero oltre, conquistando tutta la Siria, la Palestina e l'Egitto arrivando fino alle porte di Costantinopoli, che assediarono senza successo nel 626. Tra il 627 ed il 628 l'imperatore bizantino Eraclio, dopo una serie di vittoriose campagne iniziate tra il 622 ed il 623, riusc\u00ec a infliggere una decisiva sconfitta al nemico sasanide a Ninive, penetrando in Assiria e minacciando la capitale sasanide Ctesifonte. Incapace di fermare la sua avanzata, Cosroe II di Persia venne assassinato e l'impero cadde nel caos; il successore di Cosroe II, restitu\u00ec ai Bizantini i territori occupati dai Persiani riportando il confine tra i due imperi a quello nel 602. Ma il peggio doveva ancora arrivare: infatti l'impero sasanide, dilaniato dalle guerre civili, non pot\u00e9 riprendersi in quanto dovette affrontare gli arabi che in questo periodo si stavano rapidamente espandendo. Alla fine gli arabi riuscirono a sconfiggere definitivamente i sasanidi e a conquistare la Persia, la Siria e l'Egitto. "}
{"id": "106218", "revid": "1543377", "url": "https://it.wikipedia.org/wiki?curid=106218", "title": "Tony Rominger", "text": "Dotato di caratteristiche di passista-scalatore e \"cronoman\", era uno specialista dei Grandi Giri e delle classiche vallonate. Professionista dal 1986 al 1997, vinse tre edizioni consecutive della Vuelta a Espa\u00f1a (dal 1992 al 1994) e un Giro d'Italia (1995), oltre a due Giri di Lombardia (1989 e 1992), e concluse secondo al Tour de France 1993.\nCarriera.\n1986-1991: gli esordi e le prime vittorie.\nNato in Danimarca, crebbe in Svizzera e conclusi gli studi inizi\u00f2 a lavorare in uno studio commercialista nel cantone di Zugo. Cominci\u00f2 a gareggiare nel ciclismo a vent'anni di et\u00e0 per accompagnare il fratello tredicenne, considerato un promettente ciclista. Esord\u00ec nel professionismo nel 1986, anno in cui gareggi\u00f2 con la svizzera Cilo-Aufina correndo anche il Giro d'Italia. Nel 1987, complice la chiusura della Cilo, si trasfer\u00ec alla Supermercati Brianzoli, la formazione capitanata da Francesco Moser, e nel marzo di quell'anno ottenne il primo successo da professionista, in solitaria sotto la neve al Giro della Provincia di Reggio Calabria. In stagione concluse anche terzo alla Tirreno-Adriatico, secondo in due tappe al Giro d'Italia e terzo alla Milano-Torino; entr\u00f2 anche in contatto con Michele Ferrari, medico del team e gi\u00e0 allenatore di Moser, che negli anni seguenti lo avrebbe seguito come preparatore personale.\nRimase tra le file della formazione diretta da Gianluigi Stanga, rinominata Chateau d'Ax, fino al dicembre del 1990, vincendo il prologo del Tour de Romandie 1988, il Giro dell'Emilia 1988, due edizioni della Firenze-Pistoia (1988 e 1989), due Tirreno-Adriatico (1989 e 1990), un Tour M\u00e9diterran\u00e9en nel 1989 e il Giro di Lombardia 1989 (in solitaria al termine di una fuga di ). In quel triennio ottenne anche numerosi piazzamenti sul podio, sia in patria sia all'estero, pur svolgendo in alcune occasioni anche il ruolo di gregario per Gianni Bugno.\nA fine 1990 lasci\u00f2 la Chateau d'Ax, che aveva deciso di puntare su Bugno, per trasferirsi alla francese Toshiba: con la nuova maglia vinse le classifiche finali della Parigi-Nizza e del Tour de Romandie, vincendo due frazioni in entrambe le corse, il Grand Prix des Nations svoltosi a Bergamo (valido come prova finale della Coppa del mondo) e ancora la Firenze-Pistoia; ottenne anche il secondo posto al Tour M\u00e9diterran\u00e9en e il terzo, con un successo di tappa, al Crit\u00e9rium du Dauphin\u00e9 Lib\u00e9r\u00e9.\n1992-1994: le tre Vuelta, il podio al Tour e i record dell'ora.\nNel 1992, passato alla formazione spagnola CLAS-Cajastur, si piazz\u00f2 secondo alla Parigi-Nizza e vinse la Vuelta al Pa\u00eds Vasco, ottenendo due successi parziali in entrambe le corse. Presentatosi alla Vuelta a Espa\u00f1a, conquist\u00f2 la classifica generale della corsa dopo aver vinto la cronometro del terzultimo giorno e strappato la maglia di \"leader\" a Jes\u00fas Montoya. Nel finale di stagione fu ancora protagonista: quarto ai campionati del mondo di Benidorm, secondo alla Volta Ciclista a Catalunya e al Grand Prix des Nations, vincitore in diverse prove a cronometro tra cui ancora la Firenze-Pistoia. Fece suo inoltre, il 17 ottobre, il suo secondo Giro di Lombardia, al termine di una fuga sotto la pioggia durata 150&amp;nsp;km, gli ultimi 20 dei quali percorsi in solitaria.\nIn pochi anni, Tony Rominger pass\u00f2 dal ruolo di gregario/ciclista per le corse brevi a grande stella del ciclismo internazionale, capace di vincere i Grandi Giri. Proprio nel 1992 cominci\u00f2 il suo legame con IMG Suisse, agenzia di marketing sportivo diretta da Marc Biver, che cominci\u00f2 a curare i suoi interessi extra-sportivi. Nel 1993, sempre con la maglia della CLAS, Rominger si conferm\u00f2 alla Vuelta a Espa\u00f1a e alla Vuelta al Pa\u00eds Vasco; in stagione si mise in luce anche al Tour de France, con la vittoria di tre tappe e della maglia a pois di miglior scalatore, e con il secondo posto nella classifica generale, alle spalle del grande Miguel Indurain. In quella \"Grande Boucle\" Indurain e Rominger si equivalsero in salita (con l'elvetico leggermente superiore nell'ultima settimana), ma l'iberico prevalse nettamente nelle prove a cronometro, staccando infine in classifica il rivale di ben 4'59\".\nPer il 1994 Rominger pass\u00f2 alla nuova Mapei-CLAS, a seguito della fusione dei due gruppi sportivi Mapei e CLAS, insieme a undici compagni di squadra. Durante l'anno vinse la sua terza Vuelta a Espa\u00f1a consecutiva, primo corridore nella storia a riuscirvi, facendo sue ben sei tappe, di cui tre contro il tempo, e vestendo la maglia di capoclassifica dal primo all'ultimo giorno; si riconferm\u00f2 vincitore anche nella Vuelta al Pa\u00eds Vasco e nella Parigi-Nizza, e nel finale di stagione vinse alcune cronometro, tra cui il Grand Prix des Nations e il Grand Prix Eddy Merckx. In luglio prese il via anche del Tour de France con l'ambizione di vincerlo ma, per problemi allo stomaco, fu costretto al ritiro durante la tredicesima tappa, appena superati i Pirenei. Il 22 ottobre 1994 riusc\u00ec a stabilire il nuovo record dell'ora: nell'occasione, dopo una preparazione specifica di pochi giorni supervisionata dal dottor Ferrari, percorse sulla pista del velodromo coperto di Bordeaux, superando il primato fissato 50 giorni prima da Indurain; il 5 novembre miglior\u00f2 ancora la distanza, portandola a . Entrambi i record saranno poi declassati a \"Miglior prestazione umana sull'ora\" dall'Unione Ciclistica Internazionale.\n1995-1997: il successo al Giro d'Italia e gli ultimi anni.\nPer il 1995 la sua squadra lo convinse a partecipare al Giro d'Italia: Rominger dimostr\u00f2 di essere un ciclista completo vincendo quell'edizione della \"Corsa rosa\" davanti al campione in carica Evgenij Berzin e a P\u00ebtr Ugrjumov. In quell'edizione del Giro, Rominger conquist\u00f2 anche quattro tappe, tra cui tutte le tre cronometro in programma (la seconda ad Assisi, la decima quarta a Loreto e la diciassettesima a Selvino) oltre alla quarta tappa a Loreto, e indoss\u00f2 per ventun giorni, dalla seconda all'ultima frazione, la maglia rosa. In stagione non disdegn\u00f2 anche altre corse: ottenne infatti il primo posto del Tour de Romandie e vinse, in coppia con Andrea Chiurato, il Grand Prix Telekom, competizione che aveva vinto anche l'anno prima.\nNel 1996, ancora in maglia Mapei, si classific\u00f2 secondo al Crit\u00e9rium du Dauphin\u00e9 Lib\u00e9r\u00e9, alle spalle di Indurain, e decimo al Tour de France. Tra agosto e ottobre si aggiudic\u00f2 invece due frazioni e la graduatoria finale della Vuelta a Burgos, due tappe alla Vuelta a Espa\u00f1a, arricchite dal terzo posto in classifica generale, e l'\u00c0 travers Lausanne in patria; ottenne inoltre la medaglia di bronzo a cronometro ai campionati del mondo di Lugano. Trasferitosi alla francese Cofidis per il 1997, durante la stagione partecip\u00f2 tra gli altri al Tour de France, dovendo ritirarsi per una frattura alla clavicola, e alla cronometro dei campionati del mondo di San Sebasti\u00e1n, ottenendo la quarta piazza. Il 26 ottobre di quell'anno, in occasione di un circuito a La Vall d'Uix\u00f3, in Spagna, annunci\u00f2 il ritiro dal ciclismo professionistico, dopo dodici stagioni di attivit\u00e0 e 115 successi complessivi.\nDopo il ritiro.\nDopo il ritiro ha lavorato per la societ\u00e0 di marketing sportivo IMG, ma anche come commentatore per Eurosport e come organizzatore di corse ciclistiche (dal 2000 al 2004 \u00e8 stato tra gli organizzatori del Tour de Suisse). Ha poi fondato una propria agenzia, la Tony Rominger Management Limited, diventando manager di numerosi ciclisti, tra cui Cadel Evans, Aleksandr Vinokurov, Patrik Sinkewitz e Matthias Kessler, questi ultimi tre coinvolti in casi di doping nel 2007. Nel 2012 \u00e8 stato accusato di riciclaggio di denaro ed evasione collegate all'attivit\u00e0 del medico Michele Ferrari, gi\u00e0 suo preparatore negli anni novanta."}
{"id": "106222", "revid": "37401", "url": "https://it.wikipedia.org/wiki?curid=106222", "title": "Protostoria del Vicino Oriente", "text": "La protostoria del Vicino Oriente \u00e8 il periodo in cui, tra alcuni gruppi umani del Vicino Oriente, si diffusero e affermarono nuovi modi e tecniche di produzione del cibo e dei tessuti (che andarono sostituendo rispettivamente gli usi paleolitici di aggredire branchi e greggi, al seguito delle quali l'uomo si muoveva, e di vestirsi con pelli). La fase, collocata a partire dal 15.000 a.C., \u00e8 detta \"protostoria\" in quanto prelude ad un uso sistematico di segni grafici per la registrazione amministrativa di dati numerici, uso che progressivamente porter\u00e0 all'\"invenzione\" della scrittura.\nPer lunghi millenni, in una fase paleolitica, gli esseri umani vissero secondo un modello detto di \"caccia e raccolta\", che consisteva nella raccolta di risorse alimentari in loco e nella migrazione, allorquando tali risorse si esaurivano. La caccia, la pesca e la raccolta di molluschi integrava, probabilmente, una dieta fatta di cereali, frutta e legumi. Non \u00e8 chiaro il perch\u00e9 gli esseri umani si siano progressivamente mossi ad un modello diverso, quello fondato sull'agricoltura e sulla permanenza prolungata negli stessi luoghi. Gli studi etnografici sembrano infatti indicare che la vita dei primi coltivatori sia stata assai pi\u00f9 difficile di quella dei cacciatori-raccoglitori. \u00c8 possibile che il desiderio di vivere in comunit\u00e0 pi\u00f9 vaste abbia giocato un certo ruolo in questa scelta e alcuni siti archeologici mostrano una sorprendente volont\u00e0 di cooperare alla produzione di monumenti di vasta portata, forse di natura religiosa.\nPer quanto attiene alla fase pienamente neolitica e poi calcolitica, tra il 7000 e il 3800, gli archeologi sono stati in grado di delineare una sequenza di culture basate fondamentalmente sullo stile ceramico:\nPaleolitico medio e superiore.\nVi sono pochi ritrovamenti risalenti al Musteriano (120.000-40.000 a.C.). Le prime tracce di presenza umana sono state trovate nel Monte del Precipizio (Palestina, 100000-90000 a.C.), a Shanidar (Iraq), nel nord-ovest dell'Iran e sul Monte Carmelo (Palestina), risalenti almeno a 60.000 anni fa (grotta di Kebara). Tutto il materiale finora pervenutoci, pi\u00f9 che da veri e propri insediamenti (seppur temporanei), \u00e8 stato ritrovato all'interno di grotte, frequentate stagionalmente, nei pressi delle varie catene montuose. Le grotte, a motivo della loro profonda valenza simbolica, venivano anche usate come luogo di sepoltura (ad esempio, quelle del Monte Carmelo).\nEpipaleolitico.\nCaccia e raccolta.\nUna prima fase dell'epipaleolitico \u00e8 stata definita da Robert John Braidwood \u00abperiodo di caccia e raccolta intensificata\u00bb (ca. 15.000-10.000). L'insediamento \u00e8 ancora di tipo trogloditico (cio\u00e8 in caverne) e le comunit\u00e0 sono formate da 40-50 individui al pi\u00f9. Vivono seguendo gli animali che sostentano la loro dieta. Gli uomini non hanno ancora sviluppato nessuna tecnica di produzione o conservazione del cibo e la sussistenza resta una sfida quotidiana.\nRispetto al paleolitico sussistono per\u00f2 due differenze importanti:\nInteressanti sono anche gli sviluppi della raccolta di graminacee e leguminose: intensificandosi e specializzandosi in qualche modo, la raccolta dei semi produce involontariamente una diffusione e una selezione dei semi.\nL'industria litica si dirige verso il microlitismo. Appaiono i primi pestelli, che permettono di frantumare la dura gluma che ricopre i chicchi delle graminacee spontanee. Intorno al 10.000 a.C. viene addomesticato il cane.\nLe culture di maggior rilevanza si trovano in Palestina (Kebara) e in Iraq (Zarzi).\nProduzione incipiente.\nBraidwood individua poi una seconda fase, detta \u00abperiodo della produzione incipiente\u00bb (ca. 10.000-7.500). Inizia l'addomesticamento delle greggi, con il conseguente utilizzo di latte e lana, e i primi esperimenti di coltivazione.\nL'uomo inizia ad abbandonare gradualmente il nomadismo e si possono ipotizzare almeno insediamenti mobili prolungati. Questi erano situati, quasi totalmente, in zone di bassa montagna, cos\u00ec da avere a disposizione, a corto raggio, una certa gamma di unit\u00e0 ecologiche diverse che garantissero variet\u00e0 di cibo (per mezzo di un loro sfruttamento in successione o contemporaneo), nonch\u00e9 averne disponibilit\u00e0 in diversi periodi dell'anno.\nL'articolarsi di una relazione costante tra l'uomo e questi panorami ecologici raccolti e protetti (le vallate e i bacini intramontani) regolarizza il nomadismo, rendendolo una sorta di \"pendolarismo\", finalizzato all'utilizzo di risorse diverse, collocate in contesti prossimi. Intorno al 12500 a.C. il clima migliora (si fa mediamente pi\u00f9 caldo e pi\u00f9 umido) e le precipitazioni sono sufficienti a sostenere una costante copertura erbacea e l'infittirsi della foresta (querce e pistacchi).\nI siti guida della fase della \u00abproduzione incipiente\u00bb si trovano nella fascia pedemontana degli Zagros: Shanidar e Zawi Chemi, ma anche Kamir Shahir (nel Kurdistan, Ganjdareh e Asiab (nel Luristan) e Bus Mordeh (nel Khuzistan). Ma esiste anche una sequenza \"palestinese\", rappresentata prima dalla cultura natufiana (in Palestina e nella Siria del medio Eufrate) e poi dal Neolitico preceramico A. La sequenza palestinese \u00e8 ritenuta precoce rispetto a quella attestata sui monti Zagros.\nLe abitazioni (abbandonate ormai le caverne) sono di due tipi: quelle stagionali, che dipendono dallo spostamento della selvaggina, e quelle permanenti, attorno a cui iniziano le coltivazioni. Queste ultime sono capanne circolari con base seminterrata. Un'importante innovazione, che riguarda gli stanziamenti ormai stabili, \u00e8 quella dei sili: questi sono scavati e intonacati per la conservazione del cibo. Comincia a diffondersi l'ereditariet\u00e0 e la propriet\u00e0 privata. Le sepolture riguardano sia singoli che famiglie.\nL'economia si basa essenzialmente su caccia e raccolta di frutti e piante, e pesca. Questo tipo di sussistenza prosegue anche durante l'inizio della produzione autonoma di cibo (economia mista), in quanto i primi tentativi di agricoltura (\"einkorn\", farro, orzo e alberi da frutto) e allevamento (principalmente caprovini e bovini) danno ancora risultati troppo precari perch\u00e9 siano adottati come unica fonte di sostentamento. La caccia e la pesca continuano a migliorare grazie ai progressi litici, che ora permettono di avere punte di freccia, ami e arpioncini, ma anche falcetti per la raccolta del cibo.\nSe il progressivo addomesticamento va a buon fine con alcuni piccoli ruminanti (che sviluppano con gli uomini una sorta di seminale simbiosi), in alcuni casi (la gazzella, ad esempio), non viene superato questo stadio che retroceder\u00e0, in definitiva, al mero rapporto venatorio. Oltre all'uso del latte e del pelo, il mutato rapporto tra uomini e bestie si sostanzia anche di un'importante modificazione nell'approccio venatorio: progressivamente vengono abbattuti solo gli esemplari maschi. L'addomesticamento in sviluppo \u00e8 persino riscontrabile in evidenti modifiche morfologiche negli animali. Analoghe modifiche morfologiche si riscontrano nelle specie vegetali che entrano in rapporto con gli uomini: i primi esperimenti di coltivazione possono essere stati indotti dai reiterati raccolti delle graminacee spontanee e dall'intervenuta abitudine di veicolare le semenze verso gli abitati.\nI contatti diretti tra le varie comunit\u00e0 sembrano essere stati quasi inesistenti. Ci\u00f2 \u00e8 dovuto alle grandi distanze tra i vari abitati (i cui limiti territoriali erano molto vasti) e alle conseguenti barriere naturali intercorrenti tra essi.\nVerso la fine di questa fase si hanno prove certe di coltivazione: l'esempio pi\u00f9 clamoroso \u00e8 quello di Mureybet (sul medio Eufrate), dove einkorn e orzo selvatici vengono coltivati al di fuori della loro zona naturale di diffusione. Analogo sviluppo pu\u00f2 essere rappresentato dal farro e dall'orzo di Gerico.\nNeolitico.\nNeolitico preceramico.\nIl periodo del neolitico preceramico, detto anche aceramico, (ca. 7.500-6.000 a.C.) pu\u00f2 essere inteso come un neolitico pressoch\u00e9 \"pieno\". \u00c8 ora che abbiamo la totale sedentariet\u00e0, in case di mattoni crudi o fango. La nuova struttura dell'abitazione \u00e8 quadrangolare: rispetto alla capanna circolare, che rappresenta l'abitato di un nucleo senza prospettiva di ampliamento, questo nuovo formato \u00e8 intrinsecamente aperto a nuovi aggregati. Questi possono accentrarsi su un cortile o disporsi a scacchiera (di quest'ultima tipologia sono gli abitati di Gian Hasan III in Anatolia o di Buqros sul medio Eufrate).\nMolto importante \u00e8 infatti la cooperazione interfamiliare all'interno dei villaggi, che ora arrivano a contare anche 250-500 individui. Caso clamoroso di cooperazione interfamiliare sono le fortificazioni di Gerico. Sempre a Gerico si riscontrano \"chiare espressioni ideologiche della struttura patriarcale\": i crani degli antenati vengono conservati e i lineamenti del volto ripresi sul teschio mediante l'uso di argilla.\nVillaggi con abitati quadrangolari, coltivazione di graminacee e leguminose, allevamento di caprovini e suini (e pi\u00f9 avanti anche di bovini) sono quelli appartenenti al Preceramico B in Siria e Palestina, oltre a \u00c7ay\u00f6n\u00fc e Giafer H\u00fcy\u00fck nella zona pedemontana del Tauro, Giarmo nel Kurdistan, Tepe Guran nel Luristan e Ali Kosh nel Khuzistan.\nI villaggi risentono positivamente dei nuovi risvolti (propriet\u00e0 dei mezzi di produzione e trasmissione ereditaria): le comunit\u00e0 natufiane si installavano in superfici di circa 2\u20133000 m\u00b2, nel Preceramico A si passa a 2-3 ettari, che diventano mediamente 10 nel Preceramico B. I nuclei abitati sono del tutto autonomi, ma i contatti tra di essi si ampliano e arrivano a coprire anche distanze di discreta lunghezza per quanto riguarda la reperibilit\u00e0 di certi materiali (pietre dure, metalli, conchiglie): in particolare, si sviluppa un commercio dell'ossidiana (dall'Anatolia e dall'Armenia), mentre le conchiglie giungono dal Mediterraneo, dal Mar Rosso, dal Golfo Persico. Ci si scambia insomma materiali di pregio e di poco ingombro (non le cibarie, dunque).\nIl neolitico pieno e la crisi del VI millennio.\nIl periodo che va dal 6000 al 4500 a.C. \u00e8 indicato generalmente come \"neolitico pieno\". L'affermarsi dei nuovi caratteri nell'economia di sussistenza (agricoltura e allevamento) \u00e8 accompagnato da nuove tecniche di manifattura (tessitura, lavorazione della ceramica e del rame martellato) e l'ovvio perfezionamento e specializzazione di quelle gi\u00e0 esistenti (punte di freccia, falcetti, strumenti per la lavorazione delle pelli, per la tosatura e la macellazione).\nLa ceramica, in particolare, svolge un ruolo molto importante, soprattutto per quanto riguarda l'inizio delle coltivazioni estese. La conservazione ottimale delle semenze all'interno di grandi giare di terracotta seminterrate all'interno dei magazzini \u00e8 ancora di l\u00e0 da venire: si ricorre sempre ai sili, spesso abbandonati perch\u00e9 infestati dagli insetti. La ceramica si usa piuttosto per cuocere e per consumare i cibi (e pi\u00f9 di rado i liquidi).\nSono rari i contenitori in pietra. Diffusi dovevano essere quelli in legno e in vimini (e altrettanto le stuoie), ma sono scarsamente attestati perch\u00e9 molto deperibili. L'industria litica vede il progressivo abbandono degli attrezzi macrolitici del paleolitico e di quelli microlitici dell'epipaleolitico; caratteristici i resti di questa fase: punte di freccia, bulini e punteruoli per lavorare le pelli, falcetti per il taglio delle graminacee, lame per tosatura e macellazione delle bestie. Non ci sono pervenuti vari strumenti in legno che certamente saranno stati utilizzati nell'agricoltura (i manici, ad esempio).\nL'allevamento si specializza circoscrivendosi al cane (usato per la difesa e la caccia), ai caprovini (che offrono lana e latte ma richiedono transumanza), ai suini (allevabili a breve raggio), ai bovini (che offrono latte e il cui allevamento \u00e8 stanziale) e agli asini (che, oltre ad essere impiegati come animali da soma, assieme ai bovini vengono utilizzati per il lavoro).\nGli abitati iniziano a diffondersi dalle zone pedemontane agli altopiani iranici e anatolici e, finalmente, giungono a popolare la piana mesopotamica.\nL'economia ora \u00e8 quasi esclusivamente a base agro-pastorale. L'agricoltura \u00e8 molto favorita dall'irrigazione artificiale, i semi iniziano ad essere macinati e le tecniche di conservazione del cibo si affinano: arrostendo il seme diminuisce la sua capacit\u00e0 germinativa ed \u00e8 pi\u00f9 facile togliere la gluma. Prosegue comunque, accanto alla coltivazione, l'attivit\u00e0 di raccolta e continuano ad essere sempre praticate caccia, pesca e raccolta di molluschi e crostacei.\nI villaggi sono autonomi ma inizia a strutturarsi un sempre pi\u00f9 complesso sistema regionale: il sorgere degli insediamenti pi\u00f9 a stretto contatto l'un l'altro \u00e8 stato favorito principalmente dalle nuove tecniche di coltivazione, che hanno fatto aumentare di molto il rendimento delle coltivazioni e diminuire conseguentemente l'estensione territoriale di ogni villaggio.\nLe abitazioni sono sempre quadrangolari, costruite con un impasto di argilla e paglia, a blocchi o mattoni (pietra e legname sono reperibili sono in alcune zone). I villaggi sono radi e non crescono molto di dimensioni rispetto ai periodi precedenti. In genere constano di poche famiglie allargate, a volte una sola. Dagli scavi degli insediamenti sembra non essere presente una diversificazione sociale o, perlomeno, questa non sembra essere molto marcata. Gli abitati sono quasi tutti delle medesime dimensioni e struttura e, dove sono presenti differenze, esse sono pressoch\u00e9 minime. Si pu\u00f2 dunque ipotizzare che il potere decisionale fosse in mano del/dei capofamiglia o degli anziani.\nNella prima met\u00e0 del VI millennio incontriamo una fase di arresto o di crisi, segnata dal diminuire sensibile dei dati archeologici (crisi forse imputabile ad un periodo di siccit\u00e0, conseguente al cambiamento climatico avvenuto intorno al 10.000 e che port\u00f2 un innalzamento della temperatura).\nPratiche funerarie e credenze religiose.\nLa religiosit\u00e0 in questa fase si basa su due fattori distinti ma indissolubilmente legati: il culto degli avi e la fertilit\u00e0, sia animale (e umana) che vegetale.\nAnche per l'assenza di una architettura cultuale specifica (assenza constatabile anche per quel che riguarda altro tipo di edifici pubblici, dal palazzo al magazzino comune), la religiosit\u00e0 \u00e8 diffusa e gestita \"in proprio\", a livello familiare: Liverani parla di una \"polverizzazione della funzione cultuale\", il contrario insomma di una specializzazione sacerdotale.\nIl sito anatolico di \u00c7atal H\u00fcy\u00fck (in particolare lo strato VI B, databile attorno al 5900 a.C.) ci offre un ricco quadro di vita cultuale: gli ambienti adibiti alle funzioni religiose erano direttamente collegati con le abitazioni; questo, unitamente al loro numero, farebbe presumibilmente pensare ad un tipo di culto privato e familiare. Erano \"attrezzati\" con sorte di altari e bancate ornati da teschi umani con bucrani e corna di toro, forse indice di qualche culto totemico: l'immagine del toro si trova anche dipinta sulle pareti, che erano abbellite da becchi di avvoltoio e nicchie.\nRapporti tra comunit\u00e0: guerra e commercio.\nL'intensit\u00e0 dell'insediamento \u00e8 nel segno della \"rarefazione\": la \"colonizzazione\" neolitica lascia ampi spazi residuali, dedicati alla caccia e alla raccolta. Si ipotizza una bassa conflittualit\u00e0 tra le comunit\u00e0: anche sul piano archeologico, le armi pervenuteci non denotano una differenziazione tipologica tra caccia e guerra. Di pari passo va lo scarso peso che, nel contesto della comunit\u00e0, ha il ruolo della \"dirigenza politica e cultuale\" che, al limite, potrebbe ancora non esistere come tale. Le uniche differenziazioni che si \u00e8 in grado di istituire tra le diverse comunit\u00e0 sono di tipo culturale: le differenze \"ecologicamente immotivate\" riguardano la decorazione della ceramica. Del linguaggio nulla si sa, me si presume una certa differenziazione e corrispondenza areale alla fase storica. La corrispondenza tra cultura, lingua e \"ethnos\" pu\u00f2 essere stata maggiore in questa fase seminale, mentre in epoca storica tende ad essere nulla o irrilevante e, al limite, fuorviante.\nQuanto al commercio, come detto, la tecnologia neolitica non \u00e8 in grado di supportare trasporti di materiali ingombranti o di cibi. Vengono commerciati materiali preziosi (nelle proporzioni dell'epoca). \u00c8 stato possibile ricostruire per grandi linee il commercio dell'ossidiana, a motivo della diversa composizione chimica che ha a seconda del luogo di provenienza (diverse quantit\u00e0 di bario e zirconio): ossidiane ad alta concentrazione di bario e bassa di zirconio muovono dalla zona di Agig\u00f6l e \u00c7iftlik (in Anatolia) e coprono la domanda nella zona del Tauro. Con composizioni inverse, ossidiane muovono, passando per Buqros (sull'Eufrate, all'altezza del Khabur), dai pressi del Lago Van (da Nemrut Dagh) fino a Beidha (a sud del Mar Morto). Sempre da Nemrut Dagh partono ossidiane per la bassa Mesopotamia (Tepe Guran, Ali Kosh, Ubaid). Dall'isola di Melo arrivano ossidiane in Anatolia (Hagilar).\nPrincipali culture neolitiche nel Vicino Oriente.\nSe inizialmente sono le nicchie ecologiche di piccole dimensioni e le interfacce ravvicinate a configurarsi come punte del progresso tecnologico umano, esse perdono questo primato quando tali sviluppi vengono esportati (insieme alle piante e agli animali addomesticati) in contesti geograficamente pi\u00f9 vasti, in particolare gli altipiani anatolico e iranico, oltre ovviamente all'alluvio mesopotamico. Si tratta di una diffusione a macchia.\nCalcolitico.\nVerso la rivoluzione urbana.\nNegli strati 17-15 del sito di Eridu (5.000 a.C. ca.) sono state rintracciate le prime avvisaglie di un cambio nell'assetto sociale che prelude al passaggio dalla fase protostorica a quella propriamente storica: tali avvisaglie consistono infatti in edifici di piccole dimensioni la cui particolarit\u00e0 consiste nel fatto di essere dedicati, secondo l'interpretazione degli storici, solo al culto; in effetti, pi\u00f9 che di templi si tratta di \"piccole cappelle\", ma il passaggio \u00e8 significativo, come risulta evidente dal confronto con il culto domestico in opera a \u00c7atalh\u00f6y\u00fck: questa scansione diventa elemento distintivo della cultura di Ubaid (e in essa i templi acquistano peraltro dimensioni maggiori).\nLa cultura di Ubaid segna una importante scansione cronologica: il suo inizio corrisponde all'inizio del Calcolitico. Tale cultura \u00e8 cronologicamente assai consistente: dura infatti circa mille anni; una fase \"classica\" va collocata all'incirca nel 4500-4000 a.C. e una fase \"tarda\" tra il 4000 e il 3500 a.C. Nelle sue fasi iniziali, l'areale della cultura di Ubaid \u00e8 lo stesso delle culture di Eridu e di Haggi Muhammad.\nIn questa fase si assiste ad una prima sistemazione dell'alluvio: si scavano canali che servono sia a portare l'acqua dove non c'\u00e8, sia a drenarla l\u00ec dove \u00e8 troppo abbondante (in particolare, le zone acquitrinose pi\u00f9 a valle, cio\u00e8 la zona del delta e le paludi meridionali). I manufatti-guida di Ubaid sono la ceramica e un falcetto di terracotta (strumento molto pi\u00f9 economico dell'omologo in selce): l'attivit\u00e0 agricola si configura, a questo punto, un'attivit\u00e0 di massa.\nNel sito di Eridu \u00e8 possibile seguire lo sviluppo dell'architettura templare nelle riedificazioni che si sono succedute: dopo una fase seminale, \u00e8 negli strati 11-8 (corrispondenti alla fase classica di Ubaid) che si sviluppa il tipico tempio con cella centrale e i corpi laterali minori che sopravanzano. Nella fase tarda di Ubaid (strati 7-6) questo standard si sviluppa ulteriormente; i templi sono ora caratterizzati da:\nSi tratta, gi\u00e0 in questa fase, di edifici di grande imponenza: 20 metri per 12 circa. Lo scarto (materiale e funzionale) \u00e8 tale da far pensare che l'organizzazione economico-politica dell'epoca avesse virato con decisione verso una centralizzazione in chiave cultuale e ci\u00f2 sotto diversi rispetti:\nIl tempio del livello 7 di Eridu diverr\u00e0 il tipo fondamentale dei templi mesopotamici per tremila anni.\n\u00c8 significativa la presenza nei livelli Ubaid di Eridu di manufatti di pregio, che fanno pensare ad un vero e proprio commercio in opera. Sempre maggiore \u00e8 il numero di ricchezze collocate in posizioni non funzionali, \"ma invece gravidi di significati simbolici\". Ancora, significative sono le differenze nei corredi funerari, che mostrano un principio di stratificazione sociale. A ci\u00f2 si aggiunga il fatto che si incomincia a lavorare ad una produzione \"seriale\": mentre la ceramica dell'Ubaid classico \u00e8 pregiata (con pareti assai sottili), quella dell'Ubaid tardo \u00e8 tecnicamente inferiore e suppone una fabbricazione pi\u00f9 frettolosa, con utilizzo del tornio, con cotture diseguali, con decorazioni meno pregevole. Con il successivo periodo di Uruk antico questa tendenza sar\u00e0 ancora pi\u00f9 vigorosa e la produzione sar\u00e0 interamente \"in serie\".\nVerso la fine del calcolitico, alla fine del IV millennio a.C., la Siria-Palestina sperimenta una fragile esperienza protourbana con il sito di Giawa, nell'odierna Giordania.\nBronzo antico.\nLa rivoluzione urbana.\nPerch\u00e9 in Bassa Mesopotamia?\n\u00c8 ampiamente dibattuto il primato di \"prima citt\u00e0 della storia\". Con certezza si pu\u00f2 affermare che il \"salto\" avviene appunto nella Bassa Mesopotamia, innanzitutto nel periodo di Ubaid, cui segue il periodo di Uruk (dal 4000 a 3100 a.C. ca.), che si estende dal calcolitico protostorico al Bronzo antico. Definito cos\u00ec dalla citt\u00e0 di Uruk, questo periodo vide emergere in Mesopotamia la vita urbana, che assumer\u00e0 piena consistenza con la civilt\u00e0 di Sumer.\nIn questa fase chiave della storia umana avviene, pur con la gradualit\u00e0 del caso, un \"salto\" che risulta dirompente almeno in rapporto alla stabilit\u00e0 dello sviluppo sociale dei consessi umani fino ad allora: \u00e8 un salto fondamentalmente organizzativo, reso possibile dal sensibile aumento della produzione agricola nell'enorme \"nicchia\" ecologica della Bassa Mesopotamia. Il nuovo margine di eccedenze alimentari consente di sostentare un artigianato specializzato, che viene coordinato da un polo decisionale (il polo templare-palatino).\nIl culmine della \"rivoluzione urbana\" della Bassa Mesopotamia \u00e8 da collocare tra il 3500 e il 3200 a.C. Per cercare di abbozzare una risposta alla domanda \u00abPerch\u00e9 accadde dove accadde?\u00bb, si pu\u00f2 osservare che, se le fitte interfacce della zona pedemontana avevano favorito la sperimentazione di diverse tecniche nel neolitico, quando l'uomo dilaga sulla pianura dell'alluvio si trova di fronte ad una nicchia ecologica di grandi dimensioni: promettente sul piano della produzione alimentare, ma inadatta in s\u00e9 stessa. Tigri ed Eufrate assicurano abbondanza d'acqua, ma essa deve essere gestita accortamente, condotta e indirizzata. Per sua natura, il paesaggio prossimo al delta \u00e8 acquitrinoso, soggetto alle piene dei due fiumi, e i terreni necessitano drenaggio.\nA ci\u00f2 si aggiunga la lontananza delle materie prime: la Mesopotamia \u00e8 terra di asfalto e canne; le mancano i metalli, le pietre dure, il legname.\nSi rende insomma necessario un immenso lavoro materiale per condurre e forzare il paesaggio alle caratteristiche desiderate, in modo da approfittare dell'enorme capacit\u00e0 produttiva (i rendimenti della cerealicoltura sono decisamente pi\u00f9 promettenti di quelli del pedemontano, che porta e porter\u00e0 avanti una agricoltura non irrigua, soggetta cio\u00e8 ai capricci delle precipitazioni) e del trasporto fluviale, decisamente pi\u00f9 economico di quello via terra. Per questo, nel periodo della prima neolitizzazione, la Mesopotamia \u00e8 lontana dai fulcri dello sviluppo tecnologico e insediamentale. Tra calcolitico ed et\u00e0 del bronzo, essa diventa invece il polo che sar\u00e0 poi per tremila anni. \u00c8 possibile che a favorire la sistemazione dell'ambiente secondo le esigenze umane abbia concorso il ritrarsi delle acque, in particolare per l'ammassarsi dei sedimenti nella zona del delta. Nella fase della cultura di Ubaid si assiste ad una sistemazione ancora locale, mentre verso la met\u00e0 del IV millennio essa assume proporzioni cantonali.\nMentre la storiografia pi\u00f9 tradizionale considerava \"culla della civilt\u00e0\" la sola Mezzaluna fertile, in quanto si pensava che lo sviluppo della civilt\u00e0 urbana e l'invenzione della scrittura avessero avuto origine da quest'area e solo dopo si diffusero in altre regioni del mondo, la storiografia moderna ha allargato il significato dell'espressione, attribuendola anche ad altre aree del pianeta, in cui la rivoluzione urbana e la scrittura si svilupparono in maniera indipendente rispetto alla Mesopotamia.\nIn particolare, sono oggi chiamate \"culle della civilt\u00e0\", oltre che la Mesopotamia, almeno altre quattro regioni di vari continenti: l'Egitto, la valle del fiume Fiume Indo, la valle del Fiume Giallo e il Mesoamerica. La regione centrale delle Ande, pur essendo una delle prime aree in cui si svilupparono citt\u00e0, non sempre \u00e8 inserita in questa lista a causa del mancato uso della scrittura.\nIl rapporto citt\u00e0-campagna.\n\"Il \u00absalto\u00bb organizzativo consiste nel sistematizzare la separazione tra produzione primaria di cibo e tecniche specialistiche, e nel polarizzare questa separazione concentrando gli specialisti in alcuni centri pi\u00f9 grandi, proto-urbani, e lasciando disperso nei villaggi di campagna il compito della produzione di cibo\". Si configura teoricamente un rapporto complementare tra citt\u00e0 e campagna, ma di fatto si sviluppa fin dall'inizio una gerarchizzazione: gli specialisti, dedicati ad attivit\u00e0 che non producono cibo, sono sostenuti dai coltivatori diretti: i primi guadagnano ben presto un maggiore prestigio sociale, in quanto depositari di tecniche pi\u00f9 raffinate, almeno al paragone delle tecniche agricole, \"banali\" e diffuse (sono infatti esercitate da almeno l'80% della popolazione).\n\"Gli specialisti sono inoltre pi\u00f9 \u00aba valle\u00bb nella catena produttiva, in posizione pi\u00f9 favorevole per ritagliarsi percentuali privilegiate di cibo (e in generale di reddito), e per influenzare le scelte strategiche\". I compiti organizzativi e cerimoniali, tesi entrambi a garantire la coesione sociale, erano un tempo assolti dai capi-famiglia: ora diventano un compito specializzato, secondo la polarizzazione re/sacerdozio. \"In questo meccanismo la solidariet\u00e0 non \u00e8 pi\u00f9 cumulativa ed opzionale\", scrive ancora Liverani: \"Nel sistema specialistico ed urbano la solidariet\u00e0 diventa organica e necessaria\".\nAdolph Leo Oppenheim ha chiamato \"grandi organizzazioni\" i templi e i palazzi che assunsero i caratteri di \"poli decisionali\". La presenza fisica delle opere architettoniche che ospitano questi poli distingue le citt\u00e0 dai villaggi, anche perch\u00e9 questi edifici sono concretamente associati alle attivit\u00e0 produttive: accanto ad essi stanno botteghe, archivi, magazzini e uffici, quindi anche sul piano strettamente logistico l'attivit\u00e0 economica \u00e8 evidentemente gestita dalle grandi organizzazioni.\nLe comunit\u00e0 di villaggio gestivano informalmente lo stato giuridico dei terreni, nel senso che essi appartenevano direttamente alle famiglie impegnate a lavorarli. L'ereditariet\u00e0 del possesso garantivano un'implicita \"inalienabilit\u00e0 della propriet\u00e0 fondiaria\". I pascoli vengono gestiti dal villaggio nel suo complesso. La rivoluzione urbana significa anche uno stravolgimento di questo impianto: le terre appartengono ai contadini \"liberi\" o al polo tempio/palazzo, e progressivamente sempre pi\u00f9 a quest'ultimo, sia a motivo della graduale colonizzazione, sia per via di acquisizioni contrattate. Le terre dello Stato vengono gestite in due modi: affidate al lavoro di manodopera servile o \"lottizzate e assegnate in usufrutto\" ai dipendenti statali. Ai contadini \"liberi\" spetta una sorta di \"decima\" (o comunque una quota approssimativamente di quella entit\u00e0) da devolvere allo Stato.\nL'agricoltura.\nOltre alle grandi canalizzazioni, un ruolo importante per la definizione di nuovi e pi\u00f9 ricchi margini di eccedenze alimentari \u00e8 da attribuire all\"apin\", l'aratro-seminatore, sulla cui funzionalit\u00e0 vengono modellati campi lunghi e stretti, che confinano dal lato corto con i canali. La progressiva sistematizzazione delle isole irrigue e l'uso dell\"apin\" portarono la cerealicoltura a rendimenti fino ad allora sconosciuti, pari a rapporti di 1 a 30 tra semente e raccolto.\nSi assiste anche ad una nuova gerarchia insediamentale, giocata su due o tre livelli: da un lato i piccoli villaggi, impegnati nell'attivit\u00e0 agro-pastorale, e dall'altro le citt\u00e0, \"che concentrano le attivit\u00e0 di trasformazione, scambio e servizi\". Il terzo livello \u00e8 costituito da \"centri intermedi, che ospitano funzioni urbane decentrate\". Il paesaggio, intervallato da insediamenti di uno dei tre tipi, \u00e8 per lo pi\u00f9 quello degli acquitrini e della steppa arida: questi \"spazi interstiziali\" sul piano politico permettono una facile individuazione dei fulcri funzionali, mentre sul piano economico permettono uno sfruttamento differenziato di risorse \"marginali ma importanti\" per l'allevamento, la raccolta, la pesca.\nSul piano demografico, \u00e8 attestata una rapida crescita, che in passato \u00e8 stata spesso attribuita a movimenti migratori, ma che va invece attribuita allo sviluppo interno supportato dall'implementazione delle tecniche agricole.\nOpere difensive.\nLa concentrazione di beni nelle citt\u00e0 rende sempre pi\u00f9 pressante il problema della sicurezza, tanto che non si esita a investire una quota non indifferente di giornate lavorative nell'edificazione di mura. I beni derivano da un commercio che \u00e8 ormai di ampia portata e consistono di oggetti preziosi, oltre che dell'accumulo delle eccedenze alimentari, senza contare il patrimonio tecnologico detenuto dagli artigiani specializzati e il patrimonio politico-ideologico che si concreta nell'edificazione di aree templari con i loro arredi. I villaggi contengono un'unica ricchezza, la popolazione dei braccianti, i quali, in caso di pericolo, non si asserragliano dentro le mura ma si danno alla fuga: gli edifici di scarso impegno tecnologico dei villaggi possono ben essere abbandonati, mentre ci\u00f2 non vale ovviamente per le citt\u00e0, che delineano una forte e ben visibile opposizione tra interno ed esterno.\nLibert\u00e0 e servit\u00f9.\nSi delinea con nettezza una dicotomia di status tra gli artigiani specializzati e i coltivatori diretti. I primi lavorano utilizzando mezzi di produzione che appartengono al palazzo o al tempio: il loro lavoro \u00e8 compensato dalle razioni di cibo o dall'assegnazione di terre. Questi specialisti sono dunque un'\u00e9lite, come detto, ma d'altra parte sono \"giuridicamente ed economicamente \u00abservi\u00bb del re (o del dio), [...] fruitori diretti del meccanismo redistributivo\". I coltivatori diretti sono invece liberi nella misura in cui posseggono i mezzi di produzione con cui soddisfano i propri bisogni alimentari, ma le eccedenze sono dovute allo Stato, per cui essi sono \"parte del meccanismo redistributivo piuttosto nel momento del prelievo che non in quello del ritorno\".\nLiverani osserva che questa complementarit\u00e0 teorica tra citt\u00e0 e campagna, oltre ad essere attenuata dallo scarso prestigio dei coltivatori, viene ulteriormente inficiata dal fatto che l'aspetto redistributivo del processo \u00e8 spesso aleatorio, concentrato nella propaganda, nell'amministrazione del culto, rivelandosi di natura fondamentalmente ideologica, carente anche nell'aspetto basico della difesa delle terre e della sicurezza degli insediamenti extraurbani. In sostanza, \"il momento di pi\u00f9 evidente ed efficace ricaduta dell'organizzazione centrale sulle campagne \u00e8 dato dallo scavo dei canali\". Nel periodo proto-dinastico, le comunit\u00e0 di villaggio si troveranno sempre pi\u00f9 nella condizione di dover vendere la terra all'organizzazione centrale (il tempio).\nLa crisi della prima urbanizzazione.\nLa cultura di Uruk nella sua fase pi\u00f9 tarda (strato III dell'Eanna) sembra patire una fortissima quanto repentina contrazione: alcune colonie semplicemente scompaiono (come nel caso di Habuba Kebira); lo strato corrispondente di Malatya restituisce un ritorno all'insediamento di villaggio (successivo alle grandi edificazioni precedenti), che sembra attestare la sparizione di un coordinamento politico-amministrativo centrale. Le ragioni di questa crisi non sono del tutto chiare: Liverani ipotizza una questione di rendimento dei raccolti, pi\u00f9 contratto fuori dell'alluvio. Nell'Alta Mesopotamia, alla crisi succede una regionalizzazione che sostituisce l'omogeneit\u00e0 che la prima urbanizzazione vi aveva incontrato, quella relativa agli insediamenti tipo-Ubaid. Anche l'interpretazione delle varie culture regionali del Nord resta problematica. Nella Bassa Mesopotamia, al periodo di Uruk segue una fase detta di Gemdet Nasr, che prende il nome da un sito nei pressi di Kish: tale fase corrisponde a Uruk 3 e complessivamente si parla di una fase \"proto-letterata\". Si tratta, almeno nel sud, di una fase ancora espansiva (tanto sul piano demografico quanto sul piano economico), pur nel quadro della complessiva regionalizzazione. Ad essa segue una fase detta Proto-Dinastico I, che \u00e8 generalmente intesa come una fase di forte contrazione e crisi.\nIl periodo proto-dinastico.\nCon il cosiddetto \"periodo proto-dinastico\" (III millennio a.C.) si chiude in Mesopotamia la fase protostorica locale: \u00e8 con il Proto-Dinastico che le vicende umane sono per la prima volta analizzabili non solo attraverso la documentazione archeologica, ma anche attraverso l'eccezionale novit\u00e0 della documentazione testuale degli archivi amministrativi. Il Proto-Dinastico I \u00e8 una fase recessiva, ma rappresenta una parentesi rispetto al periodo di grande sviluppo che caratterizza le fasi II e III.\nRispetto al precedente Periodo di Uruk, che vedeva il centro di Uruk relativamente isolato a dominare la scena, il periodo proto-dinastico (in particolare nelle fasi II e III) si distingue per la presenza in Sumer di diversi centri di uguale importanza, caratterizzabili come citt\u00e0-stato (quindi Stati di dimensioni \"cantonali\"): tra queste, la stessa Uruk, Ur ed Eridu nel sud, Lagash e Umma sul Tigri, Adab, Shuruppak e Nippur nella zona centrale, Kish a nord ed Eshnunna nell'estremo nord. Le principali direttive dell'espansione sumera in questa fase sono Mari e Assur. Coinvolti in questo sistema culturale e commerciale, pur non essendo sumerici, sono anche Khamazi (alle pendici dei Monti Zagros, ma mai esattamente localizzato) e Susa, ma i rapporti sono intensi anche con localit\u00e0 che gi\u00e0 da tempo sono in relazione con l'alluvio e cio\u00e8 il Golfo Persico, l'altopiano iranico, il sud-est anatolico, la Siria."}
{"id": "106226", "revid": "1305772", "url": "https://it.wikipedia.org/wiki?curid=106226", "title": "Antenna (disambigua)", "text": ""}
{"id": "106232", "revid": "34971", "url": "https://it.wikipedia.org/wiki?curid=106232", "title": "Berkeley Fast File System", "text": "Il Berkeley Fast File System (FFS) \u00e8 un tipo di file system usato prevalentemente in sistemi operativi Unix. Si tratta di una ottimizzazione del filesystem originario di System V (chiamato semplicemente FS) e si \u00e8 poi evoluto in Unix File System (UFS), oggi utilizzato dalla maggior parte dei sistemi derivati da Unix.\nL'intento di FFS \u00e8 di provare a localizzare i blocchi di dati (e di metadati cui si riferiscono) nello stesso cilindro del disco rigido, ed idealmente anche di raggruppare il contenuto delle directory il pi\u00f9 vicino possibile, riducendo la frammentazione."}
{"id": "106233", "revid": "101260", "url": "https://it.wikipedia.org/wiki?curid=106233", "title": "Bergamotto", "text": ""}
{"id": "106234", "revid": "1543377", "url": "https://it.wikipedia.org/wiki?curid=106234", "title": "Niklas Luhmann", "text": "Uno dei maggiori esponenti della sociologia tedesca del XX secolo, Luhmann applic\u00f2 alla societ\u00e0 la teoria dei sistemi sociali (sociologia), che ebbe un forte riscontro anche nel campo della filosofia.\nBiografia.\nNiklas Luhmann nacque l'8 dicembre del 1927 a Luneburgo, nell'attuale Land della Sassonia; il periodo \u00e8 conosciuto nella storia tedesca come Repubblica di Weimar (1919-1933). Tra il 1943 e il 1945 fu arruolato nell'aeronautica militare. Nel settembre del 1945 venne rilasciato da un campo di prigionia sotto il controllo degli americani. Nel 1949 consegu\u00ec la sua laurea in giurisprudenza presso l'Universit\u00e0 di Friburgo in Brisgovia e inizi\u00f2 subito dopo la pratica legale. Lavor\u00f2 inizialmente presso l'Alta Corte Amministrativa di Luneburgo occupandosi del sistema di archiviazione delle decisioni della corte e diventando successivamente un funzionario pubblico del Ministero dell'Educazione e della Cultura della Bassa Sassonia, dove fu coinvolto in uno dei progetti di ricostruzione post-bellica volto a studiare sistemi di compensazione per le ingiustizie perpetrate durante il periodo nazista.\nNel corso di questo periodo ebbe modo di leggere durante il tempo libero i testi di Cartesio, Kant e le teorie funzionaliste di Bronis\u0142aw Malinowski, di A. F. Radcliffe-Brown e di Humberto Maturana. La sua formazione teorica fu influenzata tanto da queste letture, quanto dal prendere parte, in qualit\u00e0 di funzionario dell'amministrazione pubblica, alle attivit\u00e0 di ricostruzione della Germania dopo il periodo post-bellico. In questo periodo Luhmann progett\u00f2 e realizz\u00f2 inoltre il suo primo sistema di archiviazione (lo \"Zettelkasten\") che sar\u00e0 sostituito in seguito da un altro, di nuova concezione, che continuer\u00e0 a sviluppare per tutto il corso della sua vita. Per la \u201cprova su strada\u201d del suo nuovo strumento di lavoro Luhmann scelse di archiviare le sue letture di Husserl.\nNel 1960 si spos\u00f2 con Ursula von Walter.\nDurante gli anni sessanta i compiti amministrativi affidatigli iniziarono a farsi pi\u00f9 vicini ai suoi interessi intellettuali. Fece dunque richiesta di passare un anno di studi (1960-1961) negli Stati Uniti ad Harvard per studiare con Talcott Parsons. Poco dopo il suo ritorno in Germania inizi\u00f2 la sua attivit\u00e0 accademica entrando a far parte del corpo docente della \"School of the Administrative Science\" di Spira. In questi anni Luhmann inizi\u00f2 a riflettere sul perfezionamento della teoria di Talcott Parsons alla luce degli sviluppi intercorsi nel frattempo nei settori della cibernetica e della biologia.\nNel 1966, dopo aver seguito per un semestre i corsi di sociologia, consegu\u00ec un dottorato di ricerca presso l'Universit\u00e0 di M\u00fcnster. Due suoi libri gi\u00e0 pubblicati furono accettati come tesi di dottorato e come volume valido per l'abilitazione all'insegnamento.\nIl professor Luhmann inizi\u00f2 cos\u00ec nel 1968, su invito di Helmut Schelsky, la sua attivit\u00e0 didattica presso la Facolt\u00e0 di Sociologia della neonata Universit\u00e0 di Bielefeld.\nDurante i primi anni '70 organizz\u00f2, con Habermas, un ciclo di seminari congiunti che si svolsero presso il \"Max Planck Institut\" di Starnberg. Il dibattito, arricchito da quattro volumi di commenti, fu pubblicato con il titolo \"Theorie der Gesellschaft oder Sozialtechnologie: Was leistet die Systemforschung?\". Il provocatorio titolo, probabilmente scelto da Habermas, etichetta le idee di Luhmann come tecnologia sociale ovvero come la massima espressione di un modello tecnocratico della societ\u00e0. L'ex funzionario pubblico dell'amministrazione tedesca non si liberer\u00e0 pi\u00f9 di questa etichetta che caratterizzer\u00e0 il suo personaggio come un marchio indelebile secondo forse solo alla proverbiale difficile accessibilit\u00e0 dei suoi scritti.\nA partire dai primi anni '80, Luhmann svilupp\u00f2 con il sud d'Italia e con Raffaele De Giorgi un rapporto speciale culminato con la pubblicazione di \"Teoria della Societ\u00e0\", e con l'istituzione nel 1988 del Centro Studi sul Rischio presso l'Universit\u00e0 del Salento.\nLa bibliografia completa di Luhmann comprende 40 libri e 350 articoli scientifici scritti nei suoi quaranta anni di carriera. La ragione di tanta prolificit\u00e0 starebbe - secondo quanto ha sempre sostenuto lo stesso Luhmann - nello schedario di riferimenti incrociati alla cui organizzazione e ri-organizzazione sosteneva di dedicare pi\u00f9 tempo che alla scrittura dei libri stessi.\nSolo dopo il formale pensionamento e il conferimento dello status di professore emerito trov\u00f2 il tempo di pubblicare il compendio della sua teoria nei volumi di \"Die Gesellschaft der Gesellschaft\" (1997). Il 6 novembre dell'anno successivo, poco prima di compiere il settantunesimo anno di et\u00e0, Niklas Luhmann mor\u00ec a causa di un tumore. Anche se la diagnosi ufficiale fu quella di cancro, molte fonti dirette raccontano che Luhmann stesso fosse tutt'altro che convinto di questo. Egli consider\u00f2 infatti la possibilit\u00e0 che la causa della sua malattia fosse dovuta ad un virus tropicale contratto durante un viaggio svolto anni prima al Cairo in Egitto. Sembra tuttavia che il \"Tropical Institute\" di Amburgo, al termine di un check-up, non sia stato in grado di identificare questo presunto virus.\nPensiero.\nTeoria dei sistemi sociali.\nLa creazione intellettuale di Luhmann consiste nell'aver applicato alla societ\u00e0 la teoria generale dei sistemi, che bisogna distinguere dalla teoria dei sistemi sociali di Talcott Parsons, la teoria dell'evoluzione biologica. Luhmann parte dalla premessa, che gli elementi primari e unici di un qualsiasi sistema sociale non siano gli agenti principali, ovvero gli uomini, ma gli effetti della comunicazione, ovvero comunicazioni che producono altra comunicazione. Senza comunicazione non esiste nessuna forma di sistema sociale, anzi la chiusura operativa del sistema sociale \u00e8 operata proprio sul concetto di comunicazione. Tutto ci\u00f2 che c'\u00e8 nel sistema sociale \u00e8 solo ed esclusivamente comunicazione.\nUn sistema sociale (\"sistema chiuso\") \u00e8 in grado di costituirsi, ricostituirsi, ma soprattutto di autogestirsi (autoreferenzialit\u00e0 e autopoiesi). Questo \u00e8 possibile solo mediante una perenne comunicazione. Luhmann precisa che l'uomo non pu\u00f2 essere considerato un sistema di questo tipo, perch\u00e9 in realt\u00e0 rappresenta un altro tipo di sistema pi\u00f9 complesso; il sistema psicologico (coscienza), che a differenza del primo \u00e8 in grado di pensare. I sistemi sociali invece non pensano, ma agiscono, sotto forma di: \nSecondo Luhmann l'osservazione sociologica contiene un elemento problematico. Essa compie ci\u00f2 che viene descritto in quanto la stessa osservazione \u00e8 parte dell'oggetto che intende descrivere. In quanto parte della societ\u00e0, l'osservazione deve contenere una componente autologica (deve descrivere anche se stessa nella forma dell'autosservazione).\nComunicazione.\nLuhmann radicalizza il concetto di comunicazione. E lo definisce come unit\u00e0 o sintesi di tre selezioni: emissione (Mitteilung), informazione e comprensione (quest'ultima intesa come osservazione della differenza delle due precedenti selezioni).\nConoscenza.\nInnovativo anche tale concetto che definisce come una forma di riduzione della complessit\u00e0 della realt\u00e0: vale a dire che l'atto gnoseologico permette di ridurre la (troppo) ampia variet\u00e0 di opzioni in cui ci si potrebbe \"smarrire o distrarre\" e tale operazione permette di aiutare a focalizzare l'essenza teoretica dell'oggetto del pensiero.\nCritica.\nLe maggiori critiche a Luhmann provengono dalla Scuola di Mannheim (\"Mannheimer Schule\"), fondata sul relativismo razionale e critico di Hans Albert e sostenuta dal docente ordinario presso la facolt\u00e0 di sociologia Hartmut Esser. In particolare viene criticata la metodologia di ricerca."}
{"id": "106235", "revid": "438678", "url": "https://it.wikipedia.org/wiki?curid=106235", "title": "Albert Austin", "text": "Era fratello dell'attore William Austin.\nAlcuni biografi indicano il 1885 come anno di nascita.\nBiografia.\nNato in Inghilterra, Albert Austin, vi calc\u00f2 le scene del \"Vaudeville\" facendo parte della troupe del famoso impresario teatrale Fred Karno, fucina di talenti quali Charlie Chaplin e Stan Laurel, unitamente ai quali ed alla troupe prese parte alla tourn\u00e9e americana del 1912 finendo per rimanervi come i due illustri colleghi, col primo dei quali si ricongiunse nel 1916, allorch\u00e9 Chaplin, gi\u00e0 affermato, lo chiam\u00f2 a far parte della propria troupe in allestimento per la nuova casa di produzione Mutual Film Corporation finendo per prendere parte (unico attore della troupe) a tutte le dodici comiche realizzate. \nIl fisico magro, l'aspetto smunto e triste, ne fecero la spalla prediletta di Chaplin in particolare nelle scene dove dovevansi consumare dei pasti, in cui l'impassibilit\u00e0 e la meccanicit\u00e0 del gesto di Austin risultavano particolarmente efficaci contrapposte alla disperata e atavica fame del personaggio del vagabondo.\nComparir\u00e0 nei film di Chaplin fino al 1931, apparendo sullo schermo per l'ultima volta in \"Luci della citt\u00e0\".\nLe cronache dell'epoca lo descrivono, per l'ultimo decennio della sua vita, come custode presso gli studios Warner Brothers."}
{"id": "106238", "revid": "1974457", "url": "https://it.wikipedia.org/wiki?curid=106238", "title": "Directory", "text": "Una directory, in informatica, \u00e8 una specifica entit\u00e0 del \"file system\" che elenca altre entit\u00e0, tipicamente file e altre directory, e che permette di organizzarle in una struttura ad albero. Essa \u00e8 pertanto definibile come un indirizzo, percorso (\"path\") o locazione del file system in cui sono presenti file o altre directory.\nCaratteristiche.\nTerminologia.\nIl termine della lingua inglese \"directory\" ha tra i suoi significati quelli di \"elenco nominativo\", \"guida\" e \"indice\" ed il termine \"telephone directory\" indica l'elenco telefonico: analogamente a quanto avviene per un elenco telefonico, che associa dei nomi a dei numeri telefonici, una \"directory\" associa dei nomi alle strutture dati nel \"file system\" che rappresentano il contenuto dei file e delle altre directory, in modo da potervi fare riferimento per nome; ci\u00f2 \u00e8 particolarmente evidente nei sistemi Unix (ove le directory associano dei nomi a degli inode) nel momento in cui si vuole ad esempio modificare il nome di un file, operazione per la quale \u00e8 necessario disporre dei permessi di scrittura sulla directory che lo elenca piuttosto che sul file stesso.\nUna directory elencata in un'altra directory \u00e8 anche detta \"subdirectory\", mentre quella che la elenca \u00e8 la sua \"directory superiore\" (o \"directory di livello superiore\"). \"Cartella\" e \"sottocartella\" possono, a fini pratici, essere considerati sinonimi di directory e subdirectory. In lingua inglese si utilizza anche il termine folder per indicare un contenitore quindi una cartella ed una sottocartella (\"subfolder\").\nElementi tipici.\nUn tipico \"file system\" pu\u00f2 contenere anche centinaia di migliaia di file: le directory consentono di suddividerli in gruppi pi\u00f9 piccoli, tenendoli ordinati e facilitandone l'uso da parte degli utenti e dei programmi. Ogni entit\u00e0 del \"file system\" diventa individuabile tramite un \"pathname\", ovvero un nome qualificato dai nomi delle directory che occorre attraversare per accedervi, a partire dalla radice dell'albero oppure dalla directory corrente.\nDa un punto di vista implementativo una directory \u00e8 un file contenente una lista di nomi e di collegamenti fisici ai file. Le directory associano il nome in ASCII e il Collegamento fisico ai file (in alcuni \"file system\", come ad esempio FAT, le directory specificano anche i metadati delle entit\u00e0 a cui fanno riferimento, quali ad esempio la data di ultima modifica e permessi d'accesso); ogni collegamento fisico elencato \u00e8 caratterizzato da un nome univoco nell'ambito della stessa directory: ci\u00f2 implica anche che una directory non possa elencare pi\u00f9 nomi identici tra di loro, tuttavia directory diverse possono contenere nomi identici.\nStruttura.\nI sistemi operativi generalmente impediscono di creare pi\u00f9 collegamenti fisici alla stessa directory, in modo che ogni directory abbia una ed una sola directory superiore, ed anche per evitare che si possa includere una parte della gerarchia di directory all'interno di s\u00e9 stessa, cosa che creerebbe problemi ai programmi che esaminano ricorsivamente il contenuto del \"file system\" (come ad esempio i programmi che ricercano file o quelli che effettuano il backup).\nStoricamente, ed anche in alcune periferiche integrate moderne, i \"file system\" non offrivano supporto per le directory ma avevano una struttura piatta, con un solo un gruppo alla radice che elencava tutti i file (come ad esempio nel caso dei sistemi CP/M e dei sistemi MS-DOS precedenti la versione 2.0). I \"file system\" con pieno supporto gerarchico, gi\u00e0 dettagliati nella progettazione di Multics, divennero popolari con UNIX.\nRappresentazione.\nInterfacce testuali.\nNelle interfacce testuali, come ad esempio quella dei sistemi MS-DOS o delle \"shell\" testuali dei sistemi Unix e Unix-like, una \"directory\" \u00e8 presentata in forma un elenco di nomi di file e di subdirectory, visualizzato in risposta all'esecuzione di determinati comandi (ad es. codice_1 o ls).\nTra i nomi elencati ve ne sono tipicamente due particolari: codice_2 che rappresenta la directory corrente e codice_3 che rappresenta la directory superiore.\nInterfacce grafiche.\nLa gestione delle directory da parte dei sistemi operativi \u00e8 tale per cui esse figurano agli utenti come dei \"contenitori\" di file e di altre directory, pur specificandone in realt\u00e0 solo i nomi ed i riferimenti ad essi. Su questo comportamento si basano anche le metafore usate nelle interfacce grafiche per rappresentare le directory ed altri tipi di elenchi di file, che sono ad esempio:\nQueste metafore tuttavia non si limitano a rappresentare directory, bench\u00e9 sia il caso prevalente: a seconda dell'interfaccia grafica in uso vi possono essere anche cartelle virtuali che rappresentano ad esempio il risultato di una ricerca eseguita in tempo reale, o il contenuto di un file di archivio (ad esempio un file ZIP o TAR) o di un'immagine disco, ed alle quali non corrisponde una directory nel \"file system\"."}
{"id": "106241", "revid": "2232988", "url": "https://it.wikipedia.org/wiki?curid=106241", "title": "Evanescence", "text": "Gli Evanescence sono un gruppo musicale gothic rock statunitense, formatosi a Little Rock nel 1995. La loro musica \u00e8 caratterizzata dalla fusione di elementi alternative metal, gothic metal e nu metal, con influenze sinfoniche ed elettroniche.\nNella loro carriera hanno vinto numerosi premi, tra cui due Grammy Award, due Billboard Music Award e un World Music Award, e venduto in tutto il mondo oltre 25 milioni di album.\nStoria.\nGli esordi (1995 \u2013 2002).\nLa band fu fondata dalla vocalist Amy Lee e dal chitarrista Ben Moody nel 1995. Secondo diverse fonti non sempre congruenti, i due si sarebbero incontrati in un campo giovani in Arkansas, dove Moody ascolt\u00f2 la Lee suonare al piano e cantare \"I'd Do Anything for Love (But I Won't Do That)\" di Meat Loaf: \u00ab Pensai di essere in paradiso. [...] Quasi ne rimasi secco. In quel minuscolo campo giovani vi era una delle voci pi\u00f9 potenti e belle che avessi mai sentito. Cos\u00ec la convinsi in qualche modo a non suonare pi\u00f9 con nessun altro e divent\u00f2 mia \u00bb raccont\u00f2 Ben a proposito di quel fatidico incontro. Dopo aver sperimentato diversi nomi per la band, come \"Childish Intentions\" e \"Stricken\", decisero di optare per \"Evanescence\", che in italiano significa \"evanescenza\".\nI primi lavori con la \"BigWig Enterprises\".\nPer diverso tempo Amy e Ben non trovarono altri musicisti con cui suonare e, non avendo i fondi necessari per pagare un'assistenza professionale, non poterono esibirsi dal vivo. Ma ben presto una delle loro canzoni, \"Understanding\" (dal loro \"Evanescence EP\"), incominci\u00f2 ad essere trasmessa alla radio facendo guadagnare alla band una certa popolarit\u00e0 nella zona, persino senza usufruire del beneficio di esibizioni dal vivo. Le prime pubblicazioni della band furono due EP: \"Evanescence\" nel 1998 e \"Sound Asleep\" nel 1999 (quest'ultimo \u00e8 conosciuto anche con il nome di \"Whisper\"), entrambi diffusi con l'aiuto dell'etichetta discografica indipendente \"BigWig Enterprises\".\nVerso la fine del 1999 entr\u00f2 a far parte della band, come membro principale, David Hodges, un caro amico di Ben Moody. Ben dichiar\u00f2: \u00ab Poco dopo trovammo il nostro pezzo mancante e la mia eterna anima gemella musicale, David Hodges. Furono anni di noi tre a mettere sotto sopra i nostri mondi e la nostra band che diede vita agli Evanescence. Al nostro quinto anno, iniziammo finalmente a registrare la musica che tanto avevamo sospirato affinch\u00e9 uscisse dalla nostra testa \u00bb. Amy, Ben e David nel dicembre del 1999 diedero il via al processo di scrittura del primo album in studio della band, \"Origin\". Il nuovo lavoro venne pubblicato il 4 novembre 2000 sotto l'etichetta discografica \"BigWig Enterprise\", in un'edizione limitata di 2500 copie; mille di queste furono vendute quello stesso giorno durante il \"CD Release Party\". La pubblicazione fu annunciata tramite la stazione radio locale KLEC \"Lick\" 106.3 FM, dove il singolo principale \"Whisper\" riscosse un discreto successo. Divent\u00f2 presto la canzone pi\u00f9 richiesta per pi\u00f9 di due settimane consecutive, attirando l'attenzione di etichette discografiche e stazioni radio di portata nazionale.\nVa comunque considerato \"Fallen\" il primo album degli Evanescence, in quanto i lavori appena menzionati hanno avuto una distribuzione limitata. Amy Lee stessa ha dichiarato che i lavori pubblicati prima di \"Fallen\" non sono dei veri album, quanto invece dei semplici demo che furono inviati a case discografiche. Durante un'intervista, Lee e Moody hanno incoraggiato i fan a scaricare le canzoni pi\u00f9 vecchie della band gratuitamente tramite Internet.\nLa scommessa del produttore Pete Matthews e il contratto con la Wind-up.\nIn quello stesso periodo, il produttore Pete Matthews si rec\u00f2 agli \"Ardent Studios\", dove gli Evanescence avevano registrato \"Origin\". Brad Blackwood, che gestiva la parte del mixaggio presso gli studi, decise di mostrare al produttore qualche cosa a cui stava lavorando. Pete Matthews dichiar\u00f2: \"entrai nella sua stanza di registrazione e ascoltai la demo di \"My Immortal\"... mi fece impazzire\". Matthews contatt\u00f2 quindi gli Evanescence. Amy, Ben e David si misero a lavorare su nuove tracce demo, agli \"makeshift studios\", quando ancora stavano frequentando le scuole superiori. Dopo aver investito dei mesi nel loro progetto, Matthews mise insieme un album di demo e incominci\u00f2 a inviarlo alle varie case discografiche. \"Avevo sostenuto 12 dei 14 incontri [in tutto lo stato], e nessuno avrebbe preso in mano il loro lavoro. O era troppo vasto, o troppo goth, o troppo dark, o necessitava di maggior produzione\" dichiar\u00f2 Matthews. La svolta arriv\u00f2 tuttavia a New York con Diana Meltzer della Wind-up Records.\nNon appena la Meltzer ascolt\u00f2 \"My Immortal\" si mostr\u00f2 subito interessata a firmare un contratto con la band, dicendo che \"sapeva che sarebbe diventata un singolo di successo\". La divisione A&amp;R della Wind-up dichiar\u00f2 su \"HitQuarters\" che anche se i ragazzi avevano gi\u00e0 dimostrato di possedere un grande talento, erano ancora troppo giovani e che avevano ancora bisogno di maturare. Gli venne dato quindi \"il tempo e l'opportunit\u00e0 di far nascere il sound della svolta\". Una volta firmato il contratto nel gennaio del 2001, la band fu quindi trasferita a Los Angeles, le fu dato un appartamento, una sala prove e un'iscrizione in palestra. Amy ricevette lezioni di recitazione, canto e portamento. Dopo quasi due anni, il produttore Dave Fortman fu ingaggiato per produrre quello che sarebbe stato il loro primo album, \"Fallen\".\n\"Fallen\" (2003 \u2013 2005).\nGli Evanescence cominciarono a lavorare sulle registrazioni del loro nuovo album \"Fallen\" gi\u00e0 nel 2002. Durante il processo furono registrate numerose demo, alcune delle quali si rifacevano a loro precedenti composizioni risalenti ad \"Origin\" o a lavori ancor pi\u00f9 vecchi. Inizialmente Alan Meltzer, il dirigente dell'etichetta Wind-up Records, si rifiut\u00f2 di pubblicare l'album a meno che la band non avesse acconsentito ad aggiungere un secondo cantante maschile, per rendere il sound della band molto pi\u00f9 simile a quello dei Linkin Park. Quando la band non accett\u00f2 di sottostare a tale proposta, l'etichetta cedette insistendo soltanto nell'avere la voce maschile nel primo singolo designato, \"Bring Me to Life\". Pur non essendo contenta di ci\u00f2, la band acconsent\u00ec.\nDurante questo periodo la band ebbe gi\u00e0 modo di esibirsi in diversi locali della zona anche grazie al supporto dei nuovi componenti del gruppo: prima John LeCompt, il secondo chitarrista del gruppo, e in seguito anche il batterista Rocky Gray e il bassista Will Boyd. Il 19 dicembre del 2002, la band sub\u00ec un ennesimo brusco cambiamento della formazione. Tre mesi prima della pubblicazione di \"Fallen\", David Hodges decise di lasciare la band spontaneamente per divergenze artistiche. Tale separazione ebbe un grande impatto su Ben che vide improvvisamente troncata una relazione con quello che per lui \"era come un fratello\". La band continu\u00f2 a suonare nei locali arrivando ad inaugurare il 2003 con un'esibizione acustica al Juanita's (conosciuta con il nome di \"Fallen Party\"), durante la quale venne venduto l'EP \"Mystary\", definito da Ben un'\"anteprima di Fallen\".\nLa casa discografica, motivata a far ottenere alla band un'eco mediatica pi\u00f9 ampia possibile, decise di inserire gli Evanescence nella colonna sonora dell'imminente film Daredevil. Fece ascoltare quindi \"Bring Me to Life\" alla Fox, a cui piacque cos\u00ec tanto che decise di inserire anche \"My Immortal\" nella \"soundtrack\" del film. Questa fu un'importante occasione che garant\u00ec agli Evanescence una incredibile pubblicit\u00e0 e un importante trampolino di lancio. \u00ab\u00c8 stata un'emozione indescrivibile sedersi al cinema\u00bb. Dichiar\u00f2 Amy in un'intervista di quel periodo, \u00ab\u00c8 stato veramente difficile non piangere. Hanno usato una delle nostre canzoni in una scena di un funerale. Questa [My Immortal] \u00e8 una delle nostre pi\u00f9 vecchie canzoni. Fu scritta quando ancora frequentavamo le superiori, proprio i primi anni. [...] Siamo veramente lusingati di far parte di un film\u00bb. Le due tracce furono pubblicate il 4 febbraio 2003 nella compilation \"Daredevil: The Album\" e \"Bring Me to Life\" fu scelta come primo singolo della colonna sonora venendo trasmessa nelle radio. Il 4 marzo 2003 viene pubblicato infine \"Fallen\", il celebre album di debutto della band destinato a vendere oltre 17 milioni di copie in tutto il mondo e a ottenere ben sette dischi di platino solamente negli USA.\nQualche settimana dopo la sua pubblicazione, a seguito di alcune dichiarazioni di Ben rilasciate all\"'Entertainment Weekly\", la band fu investita da numerose polemiche a causa della loro dichiarata presa di distanza dalle scene del rock cristiano. L'album presentava temi religiosi, come in \"Tourniquet\" ad esempio (una cover della band christian death metal Soul Embraced), ed in passato gli Evanescence non avevano mai nascosto una certa simpatia per il rock cristiano oltre ad aver fatto uso ed esser apparsi in diversi canali mediatici ad esso connessi. Le polemiche continuarono finch\u00e9 finalmente i negozi cristiani, che fino ad allora avevano promosso gli Evanescence, accantonarono Fallen: Amy Lee, insistette una volta per tutte sul fatto che gli Evanescence non hanno mai voluto diffondere alcun messaggio religioso, pur essendo lei stessa cristiana.\nIl loro primo singolo estratto da Fallen, \"Bring Me to Life\", riscosse un successo globale, arrivando addirittura al quinto posto dell\"'American Billboard Hot 100\". Il tour della band arriv\u00f2 ben presto ad estendersi oltreoceano raggiungendo proporzioni di livello mondiale, annoverando tappe in Europa, Asia e Oceania. Dopo la pubblicazione di altri due singoli di successo, prima \"Going Under \"e poi l'ancor pi\u00f9 popolare \"My Immortal\", la band ricevette diverse nomination ai Grammys, riuscendo a vincere due Grammy Awards nel 2004: uno come \"Best Hard Rock Performance\" e l'altro come \"Best New Artist\".\nL'abbandono di Ben Moody.\nIl 22 ottobre 2003 Ben Moody lasci\u00f2 gli Evanescence nel bel mezzo del tour europeo, senza spiegare il perch\u00e9 di questa sua scelta. Diversi mesi dopo, Amy Lee dichiar\u00f2 in un'intervista: \u00abIn verit\u00e0 \u00e8 stato un sollievo, non lo dico come qualcosa di negativo contro Ben, ma eravamo passati oltre molte cose ed eravamo arrivati ad un punto di rottura. E il fatto \u00e8 che eravamo arrivati al punto in cui se non fosse cambiato qualcosa non avremmo mai potuto realizzare un secondo album.\u00bb\nDa diverse dichiarazioni trapela lo stato di tensione in cui lavorava la band e, come raccontavano alcune indiscrezioni poi confermate dallo stesso Moody, uno dei motivi che scaten\u00f2 questa discordia fu quello di un grave disturbo diagnosticato al chitarrista a fine 2003: il disturbo bipolare. Questo non avrebbe fatto altro che accentuare la tensione tra i due fondatori, che gi\u00e0 da tempo non condividevano pi\u00f9 le stesse idee sul fare musica in quanto Ben mirava, a detta di Amy, a qualcosa di pi\u00f9 commerciale:\nInizialmente si pensava che Wes Borland, storico chitarrista dei Limp Bizkit, fosse stato nominato come successore di Moody, ma questa voce venne in seguito smentita da Wes stesso. Alla fine fu Terry Balsamo (dei Cold) a unirsi al gruppo. Il 23 novembre 2004, la nuova formazione pubblic\u00f2 \"Anywhere but Home\", un DVD contenente un live allo \"Zenith\" di Parigi, i video musicali sino ad allora pubblicati ed oltre un'ora di dietro le quinte. Al DVD \u00e8 allegato un CD con l'audio del concerto, avente come bonus l'inedito brano \"Missing\", estratto poi come singolo promozionale.\n\"The Open Door\" (2006 \u2013 2008).\nDopo due anni di completo silenzio, intervallati solo da post di Amy Lee su \"Evboard\", tra il 25 settembre e il 3 ottobre 2006 gli Evanescence pubblicarono il loro tanto atteso secondo album, \"The Open Door\", registrato tra settembre 2005 e marzo 2006 al \"Record Plant Studios\" di Los Angeles ed anticipato dal singolo \"Call Me When You're Sober\". Amy Lee dichiar\u00f2 di essere uscita dalla sessione di registrazione dell'album \"come purificata\", e che il nuovo materiale la soddisfaceva molto.\nCon la dipartita di Ben Moody, che aveva composto insieme a lei il precedente album, Amy pot\u00e9 avere il completo controllo sul nuovo progetto. Questo ebbe una forte influenza sui testi e sulle tematiche, trattanti per lo pi\u00f9 esperienze e fatti di vita della cantante: le relazioni amorose infelici e logoranti, gli effetti non sempre positivi della fama ottenuta grazie a \"Fallen\", i conflitti interiori e con la societ\u00e0, fatti molto intimi come la morte della sorella e il suo amore verso quello che sarebbe diventato poco tempo dopo suo marito, Josh Hartzler. La notizia del fidanzamento fu data qualche mese dopo la pubblicazione dell'album, il 9 gennaio 2007, durante la diretta di uno degli episodi del \"Live at Much\", trasmesso su MuchMusic. A detta di Amy questo nuovo progetto rappresent\u00f2 una vera e propria svolta per le tematiche rispetto all'album precedente: si sarebbe continuato a trattare delle esperienze difficili della vita senza tuttavia \"crogiolarsi\" in esse (come accadeva in \"Fallen\" - ma anche in \"Origin\"), ma affrontandole e cercando delle possibili soluzioni. Tale cambiamento si verific\u00f2 specularmente a livello compositivo, anche grazie alla sostituzione di Ben Moody con Terry Balsamo. Quest'album infatti, secondo la cantante, sarebbe nato da un processo pi\u00f9 sperimentale e artistico del precedente, improntando il tutto sul divertimento di comporre. \u00abScrivere con Terry \u00e8 stata un'esperienza unica nella mia vita perch\u00e9 non sono mai stata in grado di sedermi e scrivere musica insieme a qualcun altro senza essere preoccupata di quello che potesse dire\u00bb, dichiar\u00f2 Amy in un'intervista col The Sun, nella quale aggiunse che la band \"aveva sfondato le porte\" tentando di fare delle cose differenti. Questo diede origine poi al titolo dell'album e alla copertina dello stesso.\nL'album sub\u00ec un lento processo compositivo e lunghi tempi di produzione a causa di diversi fattori: come la causa intentata contro il manager, Dennis Rider, l'ictus che colp\u00ec Terry Balsamo e il volere della stessa Lee, che desiderava un processo lungo e non affrettato per massimizzare la fase creativa. Inoltre Amy Lee dichiar\u00f2, sul forum \"Evboard\", che il nuovo album degli Evanescence si sarebbe potuto completare gi\u00e0 nel marzo del 2006 (cinque mesi prima dell'effettiva pubblicazione) e che la pubblicazione era stata ulteriormente posticipata in quanto la \"Wind-up Records [...] voleva fare alcuni cambiamenti sul singolo di apertura Call Me When You're Sober\". Tuttavia, nonostante diverse lotte con la casa discografia, gli Evanescence riuscirono a pubblicare la canzone nel modo in cui avrebbero voluto:\nIl rapporto conflittuale con la casa discografia \u00e8 stato e sar\u00e0 spesso una costante nel processo creativo della band, che porter\u00e0 nel 2011 alla composizione di canzoni come \"Sick\" e \"New Way To Bleed\" (tracce che riassumono in esse tutta la frustrazione nata da questo complicato rapporto), fino alla vera e propria rottura del contratto discografico nel 2014.\nThe Open Door alla sua uscita risult\u00f2 essere l'album pi\u00f9 acquistato al mondo, registrando circa 800.000 copie vendute solo nella prima settimana ed aggiudicandosi il disco di platino negli Stati Uniti gi\u00e0 l'8 novembre 2006. Negli Stati Uniti, nella sua prima settimana di vendite, raggiunse la prima posizione nella \"Billboard 200\", diventando il settecentesimo album n\u00ba1 nella Billboard fin da quando fu creata nel 1956. Tuttavia l'album non ha mai riscosso lo stesso successo di \"Fallen\", infatti oggi si registra un totale di circa 5 milioni di copie vendute nel mondo che si oppongono alle oltre 17 milioni di copie del precedente album. Nonostante questo, \u00e8 da considerare uno dei lavori pi\u00f9 noti e acquistati di quegli anni, anche grazie al discreto successo del secondo singolo \"Lithium\". Il tour di \"The Open Door\" incominci\u00f2 il 5 ottobre 2006 a Toronto e si concluse il 9 dicembre 2007. Durante il lungo tour gli Evanescence ebbero modo anche di partecipare a importanti festival come l\"'Argentinan festival Quilmes Rock 07\", tenutosi nell'aprile del 2007, al quale parteciparono anche gli Aerosmith e i Velvet Revolver, oltre ad altre band locali. Parteciparono inoltre come \"co-headliner\" dei Korn al festival \"Family Values Tour 2007\" tra luglio e settembre.\nRiformazione della band.\nIl 5 ottobre 2006 inizi\u00f2 il tour per promuovere il nuovo album, insieme al nuovo bassista Tim McCord, in sostituzione di Will Boyd, il quale lasci\u00f2 la band nel luglio 2006 poich\u00e9 sentiva l'esigenza di passare pi\u00f9 tempo con la famiglia. Inoltre il 4 maggio 2007, durante il tour di The Open Door, Amy Lee licenzi\u00f2 il chitarrista John LeCompt (il quale \u00e8 stato obbligato dalla Wind-up Records a non rivelare i motivi del licenziamento) e di conseguenza anche il batterista Rocky Gray abbandon\u00f2 la band. I due vennero rispettivamente sostituiti da Troy McLawhorn e Will Hunt, all'epoca membri della Hard rock band \"Dark New Day\", per portare a termine il tour in corso. Dopo l'ultima data del tour, l'8 dicembre 2007, la collaborazione dei due musicisti fu, da contratto, conclusa; con un post su MySpace.com Will Hunt conferm\u00f2 la sua permanenza nella sua band d'origine mentre, senza comunicati ufficiali, Troy McLawhorn si un\u00ec ai Seether.\n\"Evanescence\" (2009 \u2013 2012).\nIn un intervento del giugno del 2009 sul sito ufficiale della band, Amy Lee scrisse che gli Evanescence stavano componendo materiale per il nuovo album, la cui pubblicazione era stata programmata per il 2010. Dichiar\u00f2 che la musica sarebbe stata un'evoluzione del precedente sound e che sarebbe stata \"migliore, pi\u00f9 forte e molto interessante\". La band suon\u00f2 ad un \"secret show\" presso la Manhattan Center Grand Ballroom a New York il 4 novembre del 2009, insieme al gruppo di spalla Civil Twilight. I biglietti per lo show vennero esauriti in cinque minuti. Durante il concerto non vennero eseguite nuove tracce ma venne suonata una piccola introduzione che avrebbe dovuto dare un'idea, a tutti i fan, del tipo di sound che si sarebbe potuto ascoltare nel nuovo album. Questa esibizione fu solo un riscaldamento che anticip\u00f2 la loro esibizione da \"headliner\" al Maquin\u00e1ria Festival tenutosi a San Paolo, in Brasile, l'8 novembre. A esibirsi al festival furono: Amy Lee, Terry Balsamo, Tim McCord, Will Hunt e James Black (in sostituzione di Troy McLawhorn, in quel periodo in gruppo con i Seether).\nPeriodo di sperimentazione elettronica.\nGli Evanescence entrarono in studio il 22 febbraio del 2010 per incominciare le registrazioni del loro nuovo album, che sarebbe stato prodotto dal Steve Lillywhite. Will Hunt continu\u00f2 a suonare nella band come batterista e fu ingaggiato il secondo batterista e programmatore, William Barry Hunt (meglio conosciuto come Will \"Science\" Hunt), per poter assistere al processo di scrittura del nuovo album. Will \"Science\" Hunt, esperto di programmazione e musica elettronica, sarebbe stato in grado di lavorare alla programmazione di quest'ultimo album che, a detta di Amy, sarebbe stato maggiormente improntato sulla musica elettronica, influenzata da artisti come Bj\u00f6rk, Massive Attack e Portishead. L'album avrebbe dovuto contenere un \"arcobaleno di suoni\" con alcune canzoni decisamente pesanti ed altre completamente spoglie. Lo scopo della band era anche quello di \"prendere suoni sintetici e atmosferici e trovare un modo di attenuare il confine tra naturale e sintetico\". Tuttavia Amy dichiar\u00f2 in seguito che \"Steve non era la persona giusta\" e venne rimpiazzato dal produttore Nick Raskulinecz. Dichiar\u00f2 inoltre che \"nell'insieme l'album non stava uscendo bene\" e che, durante la conclusione di questo \"viaggio sperimentale\", avendo scritto per la maggior parte da sola, quando si \"tent\u00f2 di unire i due lavori\" il tutto non funzion\u00f2. Tuttavia successive dichiarazioni della cantante portarono alla luce ci\u00f2 che al tempo si preferiva tener nascosto, ossia che fu la stessa casa discografica a spingere la band ad abbandonare il progetto:\nSessioni con Nick Raskulinecz.\nIl progetto elettronico venne quasi del tutto accantonato e ci si orient\u00f2 verso un progetto molto pi\u00f9 improntato sul rock. La pubblicazione dell'album fu quindi rimandata e, il 21 giugno del 2010, Amy dichiar\u00f2 su \"EvThreads.com\" che gli Evanescence avevano temporaneamente lasciato lo studio di registrazione per poter lavorare ulteriormente al nuovo album e \"condurre le loro menti in un giusto spazio creativo\". Dichiar\u00f2 inoltre che la casa discografica, la Wind-up Records, stesse attraversando un \"periodo incerto\", che avrebbe fatto ritardare ulteriormente la pubblicazione dell'album. La band rientr\u00f2 in studio nell'aprile del 2011 con il produttore Nick Raskulinecz, per continuare a lavorare sul terzo album.\nTroy McLawhorn, che aveva abbandonato la band per stare in gruppo con i Seether, decise di ritornare con gli Evanescence per partecipare anche lui al processo creativo del nuovo album. Secondo quello che dichiar\u00f2 la moglie di Troy, Amy Anderegg McLawhorn, sarebbe stato Lemmy Kilmister, noto cantante dei Mot\u00f6rhead, a consigliare al chitarrista di unirsi di nuovo agli Evanescence, band di cui non ha mai nascosto una certa ammirazione. Questa \u00e8 stata una delle motivazioni che ha portato Troy a scegliere gli Evanescence come band definitiva.\nLa band registr\u00f2 l'album ai Blackbird Studio di Nashville. Durante un'intervista con la rivista \"Kerrang!\", Amy rivel\u00f2 che il titolo del nuovo album sarebbe stato \"Evanescence\". Questo perch\u00e9 durante la creazione del nuovo album, lei ed i suoi compagni, poterono esplorare ogni aspetto della band; per la prima volta, gli Evanescence non sarebbero stati rappresentati soltanto dalla loro frontwoman. Le nuove canzoni erano infatti il risultato di un lavoro di gruppo di innumerevoli ore trascorse a trovare il giusto binomio tra ritmo e melodie. E fu per questo che si decise di intitolare l'album semplicemente \"Evanescence\". Questo fatto si \u00e8 poi ripercorso anche sulla grafica della copertina:\nTra i temi presenti in questo terzo album ci sarebbero quello dell'oceano, quello della libert\u00e0 e quello dell'amore. Del periodo elettronico rimangono ancora dei resti; da un lato si hanno canzoni come \"Made of Stone\", riadattate in chiave pi\u00f9 rock, dall'altro abbiamo \"Swimming Home\", \"sicuramente il ritratto pi\u00f9 fedele della fase elettronica\" attraversata dalla band. La pubblicazione dell'album venne anticipata dal primo singolo What You Want, che fu pubblicato il 9 agosto 2011. Il singolo debutt\u00f2 al primo posto della Official Rock &amp; Metal Chart, facendo degli Evanescence l'artista con il maggior numero di singoli al primo posto in classifica per il 2011. Qualche mese dopo, l'11 ottobre 2011, segu\u00ec la pubblicazione dell'album \"Evanescence\" che debutt\u00f2 al numero uno della \"Billboard\" 200 durante la settimana del 15 ottobre, vendendo pi\u00f9 di 127.000 copie. Questo fece di \"Evanescence\" il secondo album della band a debuttare al numero uno di questa classifica, vendendo comunque meno del suo predecessore, \"The Open Door\", che totalizz\u00f2 pi\u00f9 di 447.000 copie nella sua prima settimana. \"My Heart Is Broken\" e \"Lost in Paradise\" vennero pubblicate come secondo e terzo singolo, rispettivamente l'11 novembre e il 25 maggio. Gli Evanescence incominciarono il loro tour per promuovere l'album il 17 agosto 2011, al \"War Memorial Auditorium\" di Nashville (Tennessee). Il tour termin\u00f2 il 9 novembre 2012 alla \"Wembley Arena\" di Londra.\nPausa (2013 \u2013 2015).\nDopo la fine del tour mondiale dell'album \"Evanescence\", conclusosi alla \"Wembley Arena\" di Londra il 9 novembre 2012, Amy fece intendere che tra i piani della band vi era quello di prendere una lunga pausa, dichiarando: \"Alla fine di ogni lungo tour si ha bisogno di riordinare le proprie idee. Penso che alla fine della corsa prenderemo una pausa per un po' per capirci qualcosa\".\nPassaggio alla Bicycle Music Company e la causa contro la Wind-up.\nNell'ottobre del 2013 The Bicycle Music Company annunci\u00f2 di aver comprato buona parte del catalogo di artisti della Wind-up Records, tra questi c'erano anche gli Evanescence. Questo contratto port\u00f2 la nuova casa discografica a possedere i diritti dei vecchi lavori degli Evanescence, da Fallen (2003) a Evanescence (2011), la cui commercializzazione venne affidata alla Concord Music Group, compagnia sorella della Bicycle, responsabile del marketing dell'intero catalogo acquistato dalla Wind-up. Le due compagnie si sarebbero fuse in un unico grande gruppo qualche anno dopo.\nIl 3 gennaio dell'anno successivo venne riportato da TMZ che Amy Lee aveva intentato una causa legale contro la propria casa discografia di lunga data (la Wind-up), accusandola di aver quasi mandato in rovina la band e di non aver pagato al gruppo circa 1.5 milioni di dollari di royalties. Sempre secondo la stessa fonte viene riportato che la Wind-up avesse tentato di \"ordire un sabotaggio\" verso gli Evanescence rimpiazzando i vecchi promoter \"con un branco di idioti che ha finito col sabotare il gruppo con idee scadenti\". Lo stesso produttore discografico Steve Lillywhite, entrato a far parte, nel 2010, della produzione del terzo album della band ma poi improvvisamente sostituito da Nick Raskulinecz, dichiar\u00f2 di essere disposto a dare tutto il suo sostegno per la causa dalla cantante.\nFu solo il 14 marzo 2014 che Amy dichiar\u00f2 qualcosa al riguardo, definendosi finalmente un'artista libera e indipendente, senza tuttavia rivelare troppo sulla faccenda, in quanto sotto \"accordo di non divulgazione\", l'unico vincolo che ancora, in qualche modo, la lega alla vecchia casa discografica. La sua indipendenza come artista era stata resa possibile anche grazie al fatto che il nuovo contratto firmato con il gruppo Bicycle/Concord non prevedeva vincoli per nuovi eventuali lavori discografici.\nMaternit\u00e0 e nuovo percorso solista di Amy Lee.\nDopo alcuni eventi che videro Amy propendere verso una parentesi solista, come il concerto di beneficenza per l'associazione \"Wellspring House\" tenuto insieme a Paula Cole e l'annuncio di una collaborazione con Dave Eggar per la stesura della colonna sonora del film indipendente War Story, la cantante dichiar\u00f2 di essere in attesa del suo primo figlio.\nNello stesso periodo anche Tim McCord, che poco tempo prima si era fidanzato con Danielle Nicole, vide nascere la sua prima figlia Maddie McCord. Troy McLawhorn e Will Hunt si dedicarono invece ad altri progetti paralleli: tra i vari Will \u00e8 stato ingaggiato anche come batterista della band di Vasco Rossi durante i suoi tour del 2014, 2015 e 2016.\nQualche giorno dopo il 24 luglio, giorno in cui Amy diede alla luce Jack Lion Hartzler, venne da lei stesso annunciato il lancio del suo primo album da solista, \"Aftermath\", album contenente tracce tratte e ispirate dal film \"War Story\" del regista Mark Jackson. Questa decisione, presa durante la momentanea pausa degli Evanescence, viene spiegata da Amy in un'intervista con il periodico Rolling Stone:\nL'abbandono di Terry Balsamo.\nIl 7 agosto 2015 venne annunciato da Amy che il chitarrista di lunga data Terry Balsamo aveva abbandonato la band. Terry non rilasci\u00f2 alcuna dichiarazione al riguardo, ma Amy tenne a precisare che il rapporto si era concluso \"senza rancore da entrambe le parti\":\nAl suo posto venne ingaggiata la cantante e chitarrista Jen Majura (gi\u00e0 nota come bassista della band folk metal Equilibrium). L'idea di ingaggiare una ragazza venne motivata da Amy come l'occasione di dare pi\u00f9 spazio a quella piccola cerchia di donne emergenti nel campo del rock che tenta di farsi largo in un ambiente dominato da soli uomini. Furono Alex Skolnick (dei Testament) e Dave Eggar a portare all'attenzione della band il nome di questa chitarrista, da loro fortemente raccomandata. Tra le possibili candidate vi era anche Nita Strauss, chitarrista nella band di Alice Cooper.\nRitorno alle scene, \"Lost Whispers\" e \"Synthesis\" (2016 \u2013 2018).\nDopo quattro anni di quasi totale inattivit\u00e0, un cambio di formazione e un breve ritorno alle scene nel novembre 2015 (furono organizzati quattro concerti, di cui tre negli Stati Uniti e uno in Giappone durante l'Ozzfest il 21 novembre 2015), gli Evanescence tornarono in tour nel 2016 negli USA. Il ritorno alle scene vide anche diverse partecipazioni ad alcuni festival internazionali.\nQualche mese dopo la conclusione del mini tour fu pubblicato un cofanetto di vinili intitolato \"The Ultimate Collection\", contenente tutti gli album in studio fino ad allora registrati (incluso \"Origin\") e un album contenente tutte le b-side della band, intitolato Lost Whispers. La pubblicazione di questo cofanetto fu travagliata. Nonostante fosse stata inizialmente annunciata per l'autunno del 2016, la pubblicazione venne pi\u00f9 volte posticipata per essere infine definitivamente spostata al 17 febbraio 2017. La promozione, di dimensioni modeste, si mosse principalmente nei canali ufficiali della band. Fu Amy stessa ad ammettere che il cofanetto fosse indirizzato ai fan pi\u00f9 accaniti (\"HARDCORE FANS ONLY\"). L'album \"Lost Whispers\" presente nel cofanetto contiene tutte le b-side degli Evanescence (tra cui \"If You Don't Mind\" fino ad allora mai pubblicata), le quattro tracce bonus della versione deluxe di \"Evanescence\" e due inediti: l'introduzione \"Lost Whispers\" e una nuova versione di \"Even in Death\".\nQuello stesso anno gli Evanescence incominciarono a lavorare su un nuovo progetto annunciato non come un vero e proprio album in studio: \"[Questo annuncio] Non vuole essere \u2018abbiamo intenzione di pubblicare un nuovo album\u2019, che non \u00e8 imminente, prima c'\u00e8 qualcos'altro di un po' particolare e differente che vi condurr\u00e0 in un nuovo sentiero che vorremmo provare a intraprendere\". Il progetto in questione venne denominato in seguito \"Synthesis\" e fu annunciato da Amy attraverso un video caricato sulla pagina ufficiale di Facebook degli Evanescence, spiegando il \"concept\" alla base dello stesso:\nIl progetto venne cos\u00ec a configurasi come una raccolta di diverse canzoni passate del gruppo rivisitate in chiave orchestrale e arricchite da elementi elettronici. Le registrazioni incominciarono nella prima met\u00e0 del 2017, agli \"Dark Horse Recording\" dove venne registrata la parte al piano, per poi proseguire agli \"Ocean Way Recording Studios\" (dove venne registrata la parte all'orchestra diretta da David Campbell) e concludersi nell'agosto dello stesso anno, dopo un periodo di pausa in cui gli Evanescence incominciarono un breve tour in Europa, agli Spaceway Productions dove vennero registrate le parti dei singoli membri della band. La pubblicazione dell'album, avvenuta nel novembre del 2017, venne anticipata dai singoli promozionali delle reintepretazioni di \"Bring Me To Life\" e \"Lacrymosa\", pubblicati rispettivamente il 18 agosto il 27 ottobre e dal singolo principale \"Imperfection\". Pubblicato insieme al video il 15 settembre 2017, il singolo vuole essere \"una supplica a non commettere un suicidio e a non cedere alla depressione\". Fu ispirato dalle allora recenti e tragiche morti dei due cantanti Chris Cornell e Chester Bennington: \"E' molto triste e difficile vedere persone cos\u00ec vicino alla nostra cerchia soffrire in quel modo e morire. Questo \u00e8 qualcosa che ha scosso il mondo, ma specialmente l'industria del rock\".\nDurante il tour, incominciato prima della pubblicazione dello stesso album, gli Evanescence furono affiancati da un'intera orchestra di supporto. Ebbe inizio nel settembre del 2017 in Europa, poi venne esteso agli Stati Uniti e all'Australia. L'esibizione del 3 Novembre 2017 (tenutasi al \"The Grand Theater\" del Foxwoods Resort Casino, Mashantucket, CT, USA) venne ripresa dal regista Paul R. Brown e pubblicata nel DVD \"Synthesis Live\", pubblicato il 12 ottobre 2018. Durante il concerto vennero eseguite tutte le canzoni contenute nell'album Synthesis pi\u00f9 altre tre canzoni: Speak to Me, Good Enough e Swimming Home. Come materiale bonus fu incluso anche il video ufficiale di \"Hi-Lo\", secondo e ultimo singolo commerciale estratto da Synthesis. Questo vide la partecipazione della violinista, compositrice e ballerina statunitense Lindsey Stirling. E fu proprio con quest'ultima che nel marzo del 2018, gli Evanescence avrebbero intrapreso l'ultima parte del tour di Synthesis verso il Nord America. Nel luglio del 2018, mentre la band era focalizzata sul tour, Amy dichiar\u00f2 in un'intervista con WRIF che avrebbero iniziato a lavorare al nuovo album della band.\nGenere musicale.\nIl fare eclettico degli Evanescence ha reso difficile la classificazione del loro genere. Diversi critici definiscono gli Evanescence una rock o metal band, ma altri li identificano come una sorta di gothic band: diverse pubblicazioni come il \"The New York Times\", \"Rough Guides\", \"Rolling Stone\" e \"Blender\" hanno identificato gli Evanescence come rappresentanti del genere gothic metal, mentre altre fonti come \"NME\", \"MusicMight\", \"IGN\" e \"PopMatters\" li hanno definiti gothic rock. Sono stati comparati a band di generi musicali diversi; band nu metal come P.O.D. e Linkin Park, gothic metal come Lacuna Coil e symphonic metal come Nightwish e Within Temptation. David Browne di \"Blender\" propone un'elaborata descrizione del genere musicale della band definendolo \"goth Christian n\u00fc-metal misto alla malinconica Enya\". Adrien Begrand di Popmatters dice che gli Evanescence utilizzano dei \"riff nu-metal\". Adrian Jackson di My Dying Bride ha dichiarato di ritenere che gli Evanescence stessero facendo un genere simile al suo gruppo gothic metal, solo in chiave pi\u00f9 commerciale.\nAltri generi ed influenze che spesso vengono attribuiti al sound della band sono l'industrial, l'alternative metal, l'alternative rock, il progressive metal, l'hard rock, l'elettronica e la chamber pop. Il sito ufficiale della band classifica il loro genere musicale semplicemente come \"rock\".\nCover.\nLa band ha da sempre l'usanza di re-interpretare brani di altri artisti con delle \"cover\", la maggior parte delle quali viene eseguita esclusivamente durante i concerti."}
{"id": "106243", "revid": "26630", "url": "https://it.wikipedia.org/wiki?curid=106243", "title": "Lucano (nome)", "text": "Origine e diffusione.\nDeriva dal cognomen romano \"Luc\u00e0nus\", che significa \"proveniente dalla Lucania\" (regione che trae il suo nome dalla radice protoindoeuropea \"lewko\", \"brillante\", \"luminoso\"). Tramite il troncamento delle sue forme greca e latina si \u00e8 originato il nome Luca.\nLa forma inglese, \"Lucan\", coincide con un toponimo irlandese di Lucan, un'anglicizzazione di \"Leamhe\u00e1n\", da cui deriva il cognome \"Lucan\".\nOnomastico.\nL'onomastico si festeggia il 30 ottobre in ricordo di san Lucano di Parigi, martire a Lagny nel V secolo. Il 20 giugno si commemora inoltre san Lucano o Lugano, vescovo di Sabiona."}
{"id": "106247", "revid": "2091899", "url": "https://it.wikipedia.org/wiki?curid=106247", "title": "Unix File System", "text": "UFS (Unix File System) \u00e8 un file system usato principalmente in sistemi operativi Unix e Unix-like. \u00c8 un derivato del Berkeley Fast File System, che fu a sua volta sviluppato a partire dal FS usato dalla prima versione di Unix realizzata presso i Bell Labs.\nPressoch\u00e9 tutti i derivati di BSD, inclusi FreeBSD, NetBSD, OpenBSD, NEXTSTEP e Solaris, usano una variante di UFS. In macOS \u00e8 disponibile come alternativa a HFS+. In Linux \u00e8 disponibile un supporto parziale a UFS, mentre il primo file system usato per solo linux, ext2, \u00e8 anch'esso derivato da UFS.\nStoria ed evoluzione.\nLe prime versioni di Unix file system sono state denominate semplicemente come FS. FS includeva solo il blocco di boot, il superblocco, un gruppo di inode e blocchi di dati. Questo file system ha funzionato bene per i primi piccoli dischi Unix, ma l'avanzamento di tecnologia e l'ingrandimento dei dischi, il movimento della testina avanti e indietro tra i gruppi di inode e i riferimenti ai blocchi di dati causavono thrashing(thrashing \u00e8 una situazione in cui vengono utilizzate grandi quantit\u00e0 di risorse del computer per fare una quantit\u00e0 minima di lavoro, con il sistema in un continuo stato di insufficienza delle risorse.). Marshall Kirk McKusick, allora uno studente di Berkeley, ottimizza il FS per il sistema operativo 4.2BSD chiamandolo FFS(Fast File System) inventando i gruppi di cilindri. Questo divide il disco in tanti piccoli chunks, ognuno con un proprio groppo di inode e blocchi di dati.\nL'intento di BSD FFS \u00e8 di cercare di localizzare i blocchi di dati e metadati associati nello stesso gruppo di cilindri, e, idealmente, inserire tutto il contenuto di una directory (entrambi i dati e metadati per tutti i file), nello stesso o nelle vicinanze di gruppo di cilindri, riducendo cos\u00ec la frammentazione causata dalla dispersione del contenuto di una directory su un disco intero.\nAlcuni dei parametri di prestazione nel superblocco includevano numero di tracce e settori, la velocit\u00e0 di rotazione del disco, la velocit\u00e0 della testina, e l'allineamento dei settori tra le tracce. In un sistema completamente ottimizzato, la testina potrebbe essere spostata alle tracce vicine per leggere alternatamente settori distribuiti, in un periodo di rotazione completa del disco.\nSiccome i dischi diventavano sempre pi\u00f9 grandi, le ottimizzazioni a livello di settore sono diventate obsolete (in particolare con i dischi che utilizzavano numerazione lineare dei settori e settori variabili per traccia). Con i dischi pi\u00f9 grandi e i file di maggiori dimensioni, la lettura dei frammenti \u00e8 diventata un problema. Per risolvere questo problema, BSD originalmente aumentava la dimensione dei blocchi nel file system da un settore a 1k nel 4.0BSD; e nel FFS aumentava la dimensione dei blocchi nel file system da 1k a 8k. Tutto questo ha avuto diversi effetti.\nLa possibilit\u00e0 dei settori dei file di essere continui \u00e8 superiore. La quantit\u00e0 di overhead per elencare i blocchi dei file si \u00e8 ridotta. Il numero di byte rappresentabile da un determinato numero di blocchi \u00e8 aumentato; poich\u00e9 il massimo numero di blocchi \u00e8 limitato da una larghezza fissa del blocco, ci\u00f2 viene consentito anche ai dischi di grande dimensione.\nCon blocchi di grande dimensione, dischi con molti file piccoli potrebbero sprecare molto spazio. Per questo motivo BSD ha aggiunto la frammentazione a livello di blocco (chiamato anche suballocation block), dove l'ultimo blocco parziale di dati provenienti da diversi file possono essere memorizzati in un unico frammento di blocco, invece di pi\u00f9 blocchi per lo pi\u00f9 vuoti (Allen 2005).\nImplementazione e struttura.\nUn filesystem UFS \u00e8 composto dalle seguenti componenti:\nGli inode sono numerati in sequenza: i primi due inode sono riservati per motivazioni storiche, e sono seguiti immediatamente dall'inode della root directory, che \u00e8 pertanto sempre l'inode 2.\nI file che descrivono le directory contengono solo i nomi e i puntatori agli inode degli elementi che contengono. Tutti i metadati sono conservati nell'inode stesso.\nPresente e futuro.\nMolti sono coloro che hanno adattato UFS ai loro propri scopi, aggiungendo estensioni proprietarie non compatibili con altre versioni. Sorprendentemente alcuni hanno continuato a usare la dimensione originale dei blocchi e dei campi dati. Alcuni margini di compatibilit\u00e0 tra differenti versioni, almeno in fase di lettura del filesystem, sono rimasti.\nFreeBSD 5.0 ha introdotto UFS2, che dispone del supporto per volumi di oltre 1 TB.\nLinux ha il filesystem EXT2, scritto da zero ma basato sui principi di UFS, mentre non dispone, per l'assenza di uno standard unificato di UFS, di uno strumento per poter scrivere su tale filesystem.\nDal 2004 Sun Microsystems ha introdotto il \"logging on\" su Solaris 7, rendendo cos\u00ec l'UFS un File System journaled (vedi journaling). Solaris dispone inoltre di diverse estensioni per la manipolazione di grandi file e grandi volumi."}
{"id": "106248", "revid": "111373", "url": "https://it.wikipedia.org/wiki?curid=106248", "title": "Egnach", "text": "Egnach (toponimo tedesco) \u00e8 un comune svizzero di 4\u00a0681 abitanti del Canton Turgovia, nel distretto di Arbon.\nGeografia fisica.\nEgnach si affaccia sul lago di Costanza.\nStoria.\nDal suo territorio nel 1857 fu scorporata la localit\u00e0 di Frasnacht, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella (fino al 1850 con Frasnacht):\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nEgnach \u00e8 servito dall'omonima stazione sulla ferrovia Sciaffusa-Rorschach."}
{"id": "106252", "revid": "86599", "url": "https://it.wikipedia.org/wiki?curid=106252", "title": "Warmondo", "text": "Tenne la cattedra episcopale di Ivrea tra il 965-968 ed il 1011 (probabile anno della sua morte); \u00e8 stato dichiarato beato dalla Chiesa cattolica.\nLa vita.\nDurante il suo lungo episcopato eporediese, Warmondo port\u00f2 a grande splendore il culto cittadino, anzitutto attraverso la ricostruzione dalle fondamenta della sua cattedrale (come attesta un'iscrizione su di una pietra murata nel suo ambulacro), ma anche attraverso il nuovo impulso dato allo \"scriptorium\" in cui operavano copisti, disegnatori e alluminatori. Da esso provengono i preziosi codici miniati conservati oggi nella Biblioteca Capitolare (primo fra tutti, il \"Sacramentarium Episcopi Warmundi\" dell'anno 1002, codice membranaceo di 444 pagine, con molteplici miniature e lettere iniziali auree).\nWarmondo \u00e8 ricordato soprattutto per essere stato protagonista della storia eporediese intorno all'anno 1000, nella strenua lotta che lo oppose ad Arduino, marchese di Ivrea, al quale contese privilegi feudali sul territorio attorno alla citt\u00e0. Warmondo riusc\u00ec ad ottenere dall'imperatore Ottone III la facolt\u00e0 di amministrare la giustizia, di riscuotere tributi, di mobilitare truppe locali. Assunse dunque il ruolo di \"vescovo-conte\" fedele all'imperatore, ruolo a quel tempo diffuso in numerose citt\u00e0 italiane.\nGli anni 997-999 furono particolarmente cruenti. Arduino, con l'appoggio di fedeli vassalli, fece scoppiare in citt\u00e0 violenti tumulti contro il vescovo, che furono causa di lutti cittadini e che comportarono la cacciata del vescovo dalla sua sede.\nWarmondo, a questo punto lanci\u00f2 contro Arduino, a breve distanza di tempo, due ferocissime scomuniche.\n, e - approfittando della morte dell'imperatore - nel 1002 venne, dai suoi fedeli, proclamato Re d'Italia.\nNel 1003 la lotta tra Warmondo ed Arduino doveva essere di nuovo accesa, dal momento che alla benedizione della prima pietra dell'abbazia di Fruttuaria a San Benigno, si registra la presenza, con Arduino, del vescovo di Ivrea Ottobiano. (Va ricordato che Arduino e Warmondo appoggiarono entrambi, in momenti diversi, la costruzione e la autonoma amministrazione dell'abbazia).\nNel 1004, il nuovo imperatore tedesco Enrico II, calato con le sue truppe in Italia, sconfisse Arduino, cos\u00ec che Warmondo pot\u00e9 riprendere il suo potere ed il governo della sua diocesi.\nIl nome di Warmondo fu indicato come santo gi\u00e0 nel XII secolo. D'altra parte gi\u00e0 nel \"Sacramentarium Episcopi Warmundi\" egli si era fatto raffigurare con l'aureola quadrata, che l'iconografia dell'epoca riservava ai viventi in odore di santit\u00e0.\nLe sue spoglie mortali sono conservate in un'urna posta sull'altare di una cappella del Duomo di Ivrea.\nFu dichiarato beato, riconoscendone il culto \"ab immemorabili\", il 17 settembre 1857 da Pio IX, per istanza di monsignor Luigi Moreno, ed \u00e8 festeggiato al 13 novembre.\nLa scomunica contro Arduino.\nIl codice XX della Biblioteca Capitolare di Ivrea (che, con involontaria ironia, porta il titolo di \"Liber Benedictionum\") conserva il testo della scomunica lanciata da Warmondo contro Arduino; testo che vale la pena leggere come testimonianza storica del livello di scontro tra i due contendenti e del temperamento - assai poco incline alla misericordia - che dovette avere il vescovo eporediese.\nSi tenga presente che il rito adottato dalla chiesa di Ivrea prevedeva che la scomunica venisse officiata con la presenza di dodici sacerdoti che reggevano lampade accese, mentre il vescovo pronunciava la terribile formula della scomunica:\n\u00ab\"Malediciamo Arduino e Amedeo suo fratello, predoni e devastatori della Chiesa di Dio; malediciamo tutti i cittadini d'Ivrea che loro diedero aiuto e consiglio; siano maledetti nella citt\u00e0, maledetti nei campi, maledetti i loro beni e le terre loro e gli armenti e tutti i loro animali, maledetti dove entrano, donde escono; mandi Iddio su di essi la fame e la pestilenza; siano maledetti vigilanti, viaggianti, dormenti, riposanti. Li percuota Iddio con miserie, febbri, geli, arsure, infermit\u00e0 fino alla morte. Li percuota il delirio, la cecit\u00e0, il furore della mente in ogni tempo; i loro figli siano tosto orfani e vedove le mogli. Dio, falli come rota al vento, come fuoco che avvampa in foresta, come fiamma sprigionata dai monti. E queste maledizioni tutte, dalla pianta dei piedi al vertice dei capelli, li avviluppino per ogni dove, finch\u00e9 non tornino penitenti e sommessi nel seno della madre Chiesa. E tutta la plebe di questa madre Chiesa dica: Cos\u00ec sia, cos\u00ec sia. Amen\"\u00bb..\nTerminata la lettura della scomunica, i dodici sacerdoti officianti gettavano a terra le loro lampade e le calpestavano con i piedi.\nCulto.\nLa Chiesa lo considera beato e lo ricorda il 13 novembre: dal Martirologio Romano: \"A Ivrea in Piemonte, commemorazione del beato Varmondo, vescovo, che fu insigne per la sua viva fede, la piet\u00e0 e l'umilt\u00e0, rivendic\u00f2 la libert\u00e0 della Chiesa dalle insidie dei potenti, costru\u00ec la cattedrale e promosse la vita monastica e istitu\u00ec una scuola episcopale.\""}
{"id": "106253", "revid": "110157", "url": "https://it.wikipedia.org/wiki?curid=106253", "title": "Muolen", "text": "Muolen (toponimo tedesco) \u00e8 un comune svizzero di 1\u00a0205 abitanti del Canton San Gallo, nel distretto di San Gallo"}
{"id": "106256", "revid": "287204", "url": "https://it.wikipedia.org/wiki?curid=106256", "title": "Marbach", "text": ""}
{"id": "106257", "revid": "124053777", "url": "https://it.wikipedia.org/wiki?curid=106257", "title": "Distretto di Rheintal", "text": "Il distretto di Rheintal \u00e8 un distretto del Canton San Gallo, in Svizzera. Confina con i distretti di Rorschach a nord-ovest e di Werdenberg a sud, con l'Austria (Vorarlberg, distretti di Bregenz a nord, di Dornbirn e di Feldkirch a est), con il Liechtenstein a sud-est e con il Canton Appenzello Interno ed il Canton Appenzello Esterno a ovest. Il capoluogo \u00e8 Altst\u00e4tten.\nCuriosit\u00e0.\nNella serie di cartoni animati giapponese di \"Heidi\", il villaggio in cui abita la protagonista - a giudicare dalle bandiere esposte sui suoi edifici - si trova nel distretto di Rheintal.\nComuni.\nAmministrativamente \u00e8 diviso in 13 comuni:"}
{"id": "106262", "revid": "1762097", "url": "https://it.wikipedia.org/wiki?curid=106262", "title": "La bella e la bestia (disambigua)", "text": ""}
{"id": "106263", "revid": "2225", "url": "https://it.wikipedia.org/wiki?curid=106263", "title": "La Bella e la Bestia", "text": ""}
{"id": "106267", "revid": "6923", "url": "https://it.wikipedia.org/wiki?curid=106267", "title": "L'astronave dei dannati", "text": "L'astronave dei dannati (\"Ship of Fools\") \u00e8 un romanzo di fantascienza di Richard Paul Russo del 2001 vincitore del premio Philip K. Dick.\nTrama.\nSe nel corso delle vostre peregrinazioni nella buia infinit\u00e0 dello spazio doveste per caso incontrare \"quella\" nave, invertite la rotta e andatevene il pi\u00f9 velocemente possibile. Subito, senza riflettere, senza voltarvi. Se poi il lontano inferno subspaziale che l'ha ingoiata la vorr\u00e0 mai risputare fuori, quella maledetta nave.\nNoi dell'Argonos l'avevamo trovata seguendo un misterioso segnale. Il segnale partiva dal pianeta Antiochia (era il Vescovo ad avere insistito a chiamarlo cos\u00ec). Dopo secoli e secoli di peregrinazioni nel cosmo - nessuno si ricorda pi\u00f9 quanti, siamo tutti nati a bordo - e dopo avere percorso innumerevoli sistemi stellari, la nostra nave aveva finalmente avvicinato un pianeta abitabile. Rischiammo persino un ammutinamento. Presto scoprimmo per\u00f2 che qualcuno, un tempo, era arrivato prima di noi dallo spazio: altri umanoidi, coloni com'eravamo noi, ma pi\u00f9 nessuno era rimasto vivo. C'era per\u00f2 quel dannato segnale, come un raggio preciso e affilato, spietatamente puntato nello spazio. Incuriositi lo seguimmo, tutti, con la nostra grande antica nave. Eppure gli orrori trovati su Antiochia avrebbero dovuto metterci, in qualche modo, sull'avviso!\nLa trovammo, immobile. Era scura, priva di vita, enorme, ancora pi\u00f9 grande della nostra stessa immensa nave. Minacciosa e sconfinata come un biblico Leviatano. Tra noi i vecchi, quelli superstiti, se la ricordano bene.\nL\u00ec da qualche parte, nelle immense profondit\u00e0 dello spazio, nella sua insondabile aliena pazienza il Leviatano aspetta, immobile.\nTematiche.\nIl romanzo si inserisce all'interno di un filone assai consolidato e tuttora assai sfruttato, quello della Space opera - l'epopea spaziale - che malgrado i temi talvolta logori e abusati continua a segnare un notevole seguito commerciale nell'ambito della fantascienza.\nL\"'Argonos\", la nave protagonista del romanzo di Richard Paul Russo, \u00e8 un'astronave generazionale. Si tratta di un possibile metodo per coprire lunghissime distanze siderali attraverso viaggi della durata di vari secoli. L'Argonos \u00e8 un'immensa arca spaziale, completa di propri ecosistemi artificiali, all'interno della quale si trovano migliaia di esseri umani, nello spazio da innumerevoli generazioni, tanto che \u00e8 ormai dimenticato il remoto luogo d'origine e probabilmente anche l'originaria missione di colonizzazione. A bordo, nel completo isolamento, si \u00e8 ricostruita una piccola ma complessa societ\u00e0, con precise e rigide gerarchie sociali, solcata da sottili lotte di potere tra il comandante (carica che si tramanda di generazione in generazione, con un'autorit\u00e0 sempre pi\u00f9 fiacca), gli organi di governo (di stampo democratico, facilmente manovrabili) e la suprema autorit\u00e0 religiosa (il vescovo Soldano, scarsamente dedito al proprio compito spirituale).\nL'ecosistema, sia dal punto di vista biologico che sociale, dell'astronave appare dunque possedere un suo stabile equilibrio, che viene per\u00f2 sconvolto da nuovi e straordinari eventi. Dapprima l'equipaggio dell'Argonos si trova di fronte prima un pianeta abitabile, il che provoca un tentato ammutinamento delle classi inferiori che desiderano lasciare la nave; avviene quindi un imprevisto, inesplicabile incontro: un'enigmatica presenza aliena che compare sotto forma di una sterminata astronave. Quest'ultimo \u00e8 un tema particolarmente affascinante, basti ricordare il celebre \"Incontro con Rama\" di Arthur C. Clarke, nel quale una squadra di esploratori sfrutta l'occasione unica di un temporaneo \"rendez-vous\" con un immenso ecosistema artificiale alieno, apparentemente morto da millenni, per entrare all'interno e cercare di carpirne i segreti.\nL'incontro dell'equipaggio dell\"'Argonos\" con l'astronave aliena occupa la maggior parte del romanzo di Russo, il quale non \u00e8 per\u00f2 uno dei molti scrittori specializzati nel genere della 'space opera', essendo pi\u00f9 noto per il ciclo di romanzi dedicati al detective del futuro Frank Carlucci, nei quali miscela il giallo hard-boiled e un'ambientazione da futuro prossimo alla \"Blade Runner\" con echi cyberpunk.\nL'interesse di Russo non sembra andare nella direzione della \"fantascienza hard\", in quanto l'autore utilizza i dettagli tecnologici indispensabili al fine di costruire una precisa e solida ambientazione psicologica per i suoi personaggi.\nAppare inoltre incongruo (o solo un espediente letterario) che un'astronave generazionale come la Argonos possa disporre di motori a balzo iperspaziale, dato che un simile veicolo dovrebbe servire invece per supplire all'assai limitata velocit\u00e0 tipica dei viaggi sub-luce con propulsione convenzionale.\nIn compenso Russo dimostra di saper costruire personaggi interessanti e talora complessi (anche se non quanto il detective Carlucci) calandoli qui in una ambientazione particolare, descritta in modo efficace. \u00c8 proprio questo aspetto, assieme ad una scrittura incalzante anche se assai controllata, che rende il romanzo di un certo interesse, malgrado una tensione minore di quanto ci si potrebbe attendere."}
{"id": "106272", "revid": "158913", "url": "https://it.wikipedia.org/wiki?curid=106272", "title": "L'angelo bianco", "text": ""}
{"id": "106276", "revid": "126257", "url": "https://it.wikipedia.org/wiki?curid=106276", "title": "Frisinga", "text": "Frisinga (Freising in tedesco) \u00e8 una citt\u00e0 della Germania, in Baviera e capoluogo dell'omonimo circondario. La citt\u00e0 conta una popolazione di circa 50.000 abitanti e si trova a circa 30\u00a0km a nord di Monaco, sulle rive del fiume Isar.\nA pochi chilometri di distanza dalla citt\u00e0 sorge l'aeroporto di Monaco di Baviera. Chiunque sia partito o atterrato all'aeroporto di Monaco ha visto la citt\u00e0 e le due sue famose colline: la prima, che ospita l'abbazia dell'arcidiocesi di Monaco e Frisinga, e la seconda (Abbazia di Weihenstephan) con il campus universitario e la pi\u00f9 antica fabbrica di birra del mondo ancora esistente e in attivit\u00e0.\nStoria.\nFrisinga \u00e8 uno dei pi\u00f9 antichi insediamenti umani della Baviera ed ha acquisito importanza diventando il maggior centro religioso della regione nell'alto Medioevo. Era ed \u00e8 tuttora la sede di un'importante arcidiocesi. San Corbiniano si insedi\u00f2 in un tempio preesistente nella citt\u00e0 nel 724. Egli fu quindi il precursore dell'attuale diocesi, ufficializzata dopo la sua morte da San Bonifacio. La legenda narra che il santo ordin\u00f2 ad un orso di trasportare il suo bagaglio al di l\u00e0 delle Alpi dopo che questo gli aveva ucciso il cavallo. Per questo il simbolo della citt\u00e0 \u00e8 ancora l'orso con in groppa un bagaglio. L'orso di san Corbiniano compare nello stemma di papa Benedetto XVI."}
{"id": "106277", "revid": "30610", "url": "https://it.wikipedia.org/wiki?curid=106277", "title": "Django Reinhardt", "text": "\u00c8 ampiamente considerato uno dei pi\u00f9 virtuosi ed influenti chitarristi di tutti i tempi, e ritenuto uno degli esponenti pi\u00f9 significativi del jazz europeo.\nBiografia.\nNacque a Liberchies (in Belgio), il 23 gennaio 1910 da una famiglia di etnia sinti. Dopo un lungo girovagare in varie nazioni europee e nord-africane, la sua carovana si ferm\u00f2 presso la periferia di Parigi, in Francia, citt\u00e0 che fu scenario della quasi interezza della carriera del jazzista d'oltralpe. Quando aveva diciotto anni Reinhardt, che aveva gi\u00e0 iniziato una carriera da apprezzato banjoista, sub\u00ec un grave incidente. La roulotte di famiglia fu divorata da un incendio; Django riport\u00f2 gravi ustioni, tanto da perdere l'uso della gamba destra e di parte della mano sinistra (l'anulare e il mignolo, distrutti dal fuoco, furono saldati insieme dalla cicatrizzazione).\nQuesto incidente era destinato a cambiare la sua vita e la storia stessa della chitarra jazz. Infatti, a causa della menomazione alla mano sinistra, Reinhardt dovette abbandonare il banjo ed iniziare a suonare una chitarra che gli era stata regalata, meno pesante e meno ruvida. Nonostante le dita atrofizzate, o forse proprio grazie a queste, svilupp\u00f2 una tecnica chitarristica rivoluzionaria e del tutto particolare riuscendo in questo modo a vincere la menomazione ed in breve tempo fu in attivit\u00e0 assieme a diverse orchestre che giravano per la Francia, tra cui quella del fisarmonicista Vettese Guerino, con cui incise i primi dischi.\nA met\u00e0 degli anni trenta, Reinhardt e il violinista St\u00e9phane Grappelli formarono un quintetto di soli strumenti a corda, denominato Le Quintette du Hot Club de France che divenne presto famoso grazie anche all'appoggio dell\"'Hot Club de France\", una delle prime associazioni di promozione del jazz in Europa. Sull'onda di questo successo Reinhardt si rivel\u00f2 come uno dei musicisti europei pi\u00f9 talentuosi nel jazz tradizionale. La musica del quintetto era eccitante, carica ora di tensione, ora di leggerezza, quasi eterea e si aveva come l'impressione che i musicisti, nell'improvvisazione, suonassero come se avessero lo spartito davanti. Il tutto con una ritmica (la \"pompe\") perfetta e sincronizzata come un \"orologio svizzero\".\nSubito dopo la seconda guerra mondiale, venne invitato negli Stati Uniti da Duke Ellington, che lo present\u00f2 come ospite in alcuni concerti, l'ultimo dei quali alla Carnegie Hall di New York.\nCon l'avvento del bebop Reinhardt diede ulteriore prova di maturit\u00e0 ed originalit\u00e0 artistica, incidendo dei brani memorabili con la chitarra elettrica: la poesia Manouche, miscelata alle sonorit\u00e0 pi\u00f9 moderne, fa di quegli assolo una delle pagine pi\u00f9 originali del jazz dell'epoca. Famose le incisioni al Club St. Germane del 1951 e le Paris Sessione del marzo e aprile 1953. Dopo la tourn\u00e9e americana con Duke Ellington, dal 1946 in poi, volle riaffermarsi come chitarrista jazz, essere un riferimento nel panorama internazionale al pari dei grandi jazz-man americani.Brani come \"Le Flech\u00e9 d'or\", \"Crazy Rithm\", \"Brazil\", \"September Song\", mostrano un grande dominio del linguaggio jazz oltre ad un'ottima dimestichezza con i nuovi mezzi tecnici, soprattutto l'amplificatore che all'epoca (1950) era piuttosto recente. Reinhardt rallent\u00f2 sensibilmente la sua attivit\u00e0 durante i suoi ultimi anni, forse anche per le cattive condizioni di salute; la sua decisione di non consultare medici, per paura delle iniezioni, gli cost\u00f2 probabilmente la vita.\nReinhardt \u00e8 ricordato sia come un eccezionale virtuoso del proprio strumento, sia come compositore fertilissimo. Inoltre, numerose leggende nell'ambiente jazzistico ne descrivevano la particolarissima \"forma mentis\". Tra i suoi brani pi\u00f9 celebri: \"Minor Swing\", \"Manoir des mes reves\", \"Tears\", \"Nagasaki\", \"Belleville\" e soprattutto \"Nuages\".\nMolti sono i chitarristi moderni che si ispirano direttamente a Reinhardt e che hanno formato una vera e propria \"scuola\" di chitarra gipsy jazz: Bireli Lagrene, Angelo Debarre, Stochelo Rosenberg, Tchavolo Schmitt, Fapy Lafertin, Romane, Dorado Schmitt, sono solo alcuni dei nomi pi\u00f9 famosi. Nell'ambito propriamente Jazz, chitarristi quali Jim Hall, John Scofield, Wes Montgomery, Ren\u00e8 Thomas e Jimmy Raney, tanto per citarne alcuni, sono stati influenzati da Django Reinhardt.\nDiversa ma pur sempre efficace fu l'ispirazione che Tony Iommi, chitarrista dei Black Sabbath, colse da Django Reinhardt: il chitarrista inglese, ancora agli albori della sua carriera, sub\u00ec la perdita di due falangi della mano destra in seguito ad un grave incidente avuto in fabbrica mentre lavorava ad una pressa. Ma proprio quando lo sconforto e l'idea di abbandonare per sempre la chitarra e la musica stavano prendendo il sopravvento, gli venne regalato un disco di Django Reinhardt. Una volta venuto a conoscenza di come il chitarrista francese riuscisse a suonare cos\u00ec bene nonostante la grave menomazione alla mano, Tony Iommi trov\u00f2 il coraggio e la determinazione per ricominciare a suonare la chitarra.\nIn un'intervista a Ritchie Blackmore, uno dei pi\u00f9 grandi chitarristi rock, alla domanda da chi avesse tratto l'ispirazione musicale, rispose che come influenza chitarristica aveva preso a modello Django Reinhardt.\nLa questione della nazionalit\u00e0.\nDi quale Stato fosse cittadino Django Reinhardt \u00e8 da sempre oggetto di dibattito a causa delle scarse informazioni personali che si hanno su di lui e, pi\u00f9 in generale, sulla sua famiglia.\nI dati e le fonti sono spesso discordanti ma l'ipotesi pi\u00f9 accreditata \u00e8 che fosse cittadino francese: Django nacque nella roulotte di famiglia che si era stanziata a Liberchies, all'epoca comune autonomo, oggi localit\u00e0 del comune di Pont-\u00e0-Celles (Belgio), il 23 gennaio 1910 e venne registrato all'anagrafe comunale, con il nome di Jean Reinhart (senza 'd'), il giorno seguente con l'atto di nascita numero 2.\nLa legge sulla cittadinanza belga dell'epoca (che rimase in vigore fino al 1\u00ba gennaio 1967 escluso) stabiliva che erano da considerarsi \u00abbelgi dalla nascita tutti i bambini figli legittimi di padre belga\u00bb, ove per \"legittimi\" si intende \"nati all'interno del matrimonio\".\nDjango era figlio di Jean-Baptiste Eug\u00e8ne Weiss e Laurence Reinhart detta \"N\u00e9gros\", una coppia di sinti originaria dell'Alsazia che aveva domicilio in Parigi; dato, quest'ultimo, riscontrabile anche nel certificato di nascita di Django. Il padre tuttavia preferiva usare il cognome della moglie e si faceva chiamare Jean-Baptiste Reinhart cos\u00ec da sottrarsi al servizio di leva obbligatorio francese e con questo pseudonimo sottoscrisse il certificato di nascita del figlio, anche se alla fine si firm\u00f2 \"J B Reinhard\" (con la 'd' e senza 't').\nSul certificato si legge: \"Reinhart, Jean [...] figlio di Jean-Baptiste Reinhart, artista, di anni ventotto e di Laurence Reinhart, casalinga, di anni ventiquattro\". Django venne quindi registrato con il cognome della madre.\nStante la succitata legge, Django era cittadino francese. Altre fonti invece sostengono che i suoi genitori avessero cittadinanza belga che poi, ai sensi della legge, avrebbero trasmesso al figlio.\nAlcune considerazioni riguardo a fatti noti.\n1928-1929.\nSubito dopo l'incendio del caravan, Django Reinhardt, ancora giovanissimo, rifiut\u00f2 fermamente l'amputazione di mano sinistra e piede destro e, superando fortunosamente il rischio di gangrena che gli si prospettava (lo stesso spirito che anni dopo gli coster\u00e0 la vita), pass\u00f2 la lunga convalescenza a letto ad inventare una tecnica che gli consentisse di suonare la chitarra con l'uso di sole due dita della mano sinistra (indice e medio).\nCome St\u00e9phane Grappelli raccont\u00f2 recentemente, Django impieg\u00f2 degli anni per imparare a portare sopra la tastiera anulare e mignolo, definitivamente uniti e semi-atrofizzati, per integrare le parti ritmiche sulle prime due corde. Questa limitazione \u00e8 per\u00f2 considerata un prodigio, se si pensa che la sua mano si salv\u00f2 grazie ad un'operazione chirurgica disperata, con l'anestesia al cloroformio ed una rieducazione autoimposta durante la convalescenza ospedaliera di diciotto mesi.\nL'influenza.\nL'originalissimo stile di Django Reinhardt, acclamato da musicisti di tutti i generi come geniale ed innovativo, si svilupp\u00f2 in realt\u00e0 in una vita di immersione fra i pi\u00f9 grandi della tradizione gitana, e fu contaminato dalla sua vastissima cultura in musica classica, come riferisce Boulou Ferre. Se \u00e8 vero che egli fu il primo gitano a conoscere la gloria riservata ai musicisti pi\u00f9 popolari, e il primo a uscire dalla culla jazz francese con l'Hot Club de France di St\u00e9phane Grappelli, era nel microcosmo gitano uno dei vari meritevoli discepoli di musicisti storici.\n\u00c8 anche grazie alla notoriet\u00e0 raggiunta che tutt'oggi viene considerato un eroe dai gitani. L'improvvisazione, anche sopra brani sentiti per la prima volta, \u00e8 la base dello spirito musicale dei Manouches, e proprio l'improvvisazione era una delle caratteristiche che contribuivano a scioccare anche i professionisti che assistevano alle sue performance. St\u00e9phane Grappelli, un violinista innovativo, protagonista della rivoluzione degli anni '20 da musette a ragtime, si innamor\u00f2 di quello spirito che vedeva tutti gli strumenti come potenzialmente solisti e talvolta capricciosi.\nUn giorno, durante una jam session (sessione improvvisata), gli fu chiesto se pensava che Eddie South (famoso violinista) avesse studiato musica. St\u00e9phane Grappelli rispose: \"S\u00ec. Troppo\". Sembra strano per chi per merito di uno studio continuo era in grado di eseguire brani di tutti i generi, e per una persona dall'apparenza cos\u00ec raffinata; eppure anch'egli aveva vissuto la vita da errante, suonando per la strada e nei cortili dei ristoranti, e debuttando nel trambusto del foxtrot.\nSi possono aggiungere due ulteriori note per cercare di comprendere tale affinit\u00e0: Django, pur essendo in grado di capire, smontare e trasformare ogni musica, non solo non sapeva scrivere o leggere un semplice spartito, ma era anche completamente analfabeta. Essendo molto vanitoso, chiese che St\u00e9phane Grappelli gli insegnasse a scrivere il suo nome, in modo da poter firmare gli autografi. Un giorno, mentre il quintetto giocava a carte, Django e Joseph (uno dei suoi fratelli, con lui nell'Hot Club) ascoltavano St\u00e9phane Grappelli, il secondo chitarrista ritmico Roger Chaput e il contrabbassista Louis Vola discutere di scale musicali. Dopo un certo tempo Django si rivolse a Grappelli candidamente, chiedendogli con curiosit\u00e0: \"Cos'\u00e8 una scala?\". Nonostante questa apparente distanza, St\u00e9phane Grappelli dichiarer\u00e0 pi\u00f9 tardi che ascoltare Art Tatum, uno dei pi\u00f9 noti pianisti jazz di tutti i tempi, lo aiut\u00f2 a suonare con Django ampliando la sua prospettiva.\nL'esperienza del Quintetto dell'Hot Club nacque nell'ambiente musicale francese, dove in quegli anni si trovavano indifferentemente musicisti di formazione classica, musicisti neri afroamericani emigrati dall'America e zingari di tutta l'Europa (zigani, gitani, manouches...). Lo stesso succedeva in alcune zone degli Stati Uniti, come New Orleans, in cui il Quintetto trov\u00f2 una seconda casa.\nQuello che forse \u00e8 il pi\u00f9 noto banjoista americano dell'epoca, Eddie Lang, era in realt\u00e0 italiano (si chiamava Salvatore Massaro). Secondo la critica musicale, Django non \u00e8 che uno dei \"padri\" del jazz, che all'epoca aveva estimatori e collaboratori del calibro di Delaunay e Ravel.\nSi \u00e8 a lungo dibattuto se la musica di Django Reinhardt fosse o non fosse Jazz e al giorno d'oggi la maggior parte dei critici \u00e8 unanime sul fatto che la sua musica sia propriamente Jazz, e anche di un particolare tipo di Jazz, quello europeo, con influenze tzigane, classiche e della tradizione mitteleuropea.\nIl soprannome.\nNella cultura gitana, le persone sono designate spesso dal soprannome. Oggi si conoscono Bireli Lagrene, Stochelo Rosenberg, Tchavolo Schmitt, ma questo \u00e8 solo un effetto della popolarit\u00e0 raggiunta da questi chitarristi. Nell'ambiente gitano nessuno parla mai di \"Django Reinhardt\", ma solo di \"Django\". Nelle pi\u00f9 vecchie registrazioni il suo nome era indifferentemente scritto come \"Django\" o \"Jeangot\", la cui lettura \u00e8 molto simile per un francese, e mai si trova \"Jean Reinhardt\".\nOmaggi.\nWoody Allen, nel suo film \"Accordi e disaccordi\" (titolo originale \"Sweet and Lowdown\"), fece volutamente un ritratto del protagonista in perfetto accordo con la biografia di Reinhardt, inventandone la vita e dicendo che era secondo solo a Django. Sergio Corbucci chiam\u00f2 Django il personaggio principale del suo film omonimo, \"Django\" per l'appunto, proprio come omaggio al musicista, di cui era un grande fan. Il cantante Davide Van De Sfroos gli rende omaggio in \"Rosanera\", canzone dedicata ad una chitarra, cantando \"Quaand che l\u2019ho incuntrada me, l\u2019era in m\u00e0nn ad un jazzista, un gitano cui barbiis e un prubl\u00e8ma alla sinistra\".\nEredit\u00e0 artistica.\nIl gipsy jazz o jazz manouche ha continuato per tutto il corso del secolo scorso ed ancora oggi.\nTra i contemporanei della sfera tipicamente tzigana vi sono:\nBireli Lagrene, Angelo Debarre, Stochelo Rosenberg, Fapy Lafertin, Lollo Meyer, Dorado Schmitt, Jimmy Rosenberg, Samson Schmitt, Amati Schmitt, Tchavolo Schmitt, Brady Winterstein, Hono Winterstein, Yorgui Loeffler, Gismo Graf, Tim Gebel, Duved Dunayevsky"}
{"id": "106278", "revid": "767487", "url": "https://it.wikipedia.org/wiki?curid=106278", "title": "Dexter Gordon", "text": " Il suo percorso musicale \u00e8 costellato di collaborazioni prestigiose: Lionel Hampton, Tadd Dameron, Charles Mingus, Louis Armstrong, Dizzy Gillespie, nonch\u00e9 Billy Eckstine nella cui orchestra entr\u00f2 nel 1943.\nBiografia.\nA 17 anni Gordon debutt\u00f2 nell'orchestra di Lionel Hampton, a 20 anni venne chiamato nella formazione di Louis Armstrong, ma il suo vero maestro fu Lester Young, che influenz\u00f2 fortemente il suo stile. Pur senza introdurre fondamentali innovazioni linguistiche (come fecero Charlie Parker o John Coltrane), Dexter Gordon ha lasciato un'eredit\u00e0 tecnica e stilistica chiaramente individuabile in molti sassofonisti jazz contemporanei, specialmente per quello che riguarda la sua interpretazione delle ballads. Il produttore Ira Gitler, nelle note di copertina dell'album \"Doin' Allright\", afferma che lo stile di Gordon nei primi anni influenz\u00f2 tanto Coltrane quanto Sonny Rollins, e che egli sarebbe stato poi influenzato da loro.\nDopo aver lavorato con Charlie Parker a New York, il suo nome divent\u00f2 famosissimo nell'ambiente. Verso la fine degli anni cinquanta, l'avvento del cool jazz lo fece lentamente scomparire dalla scena. Tra un ingresso e l'altro in carcere per reati connessi alla droga, Gordon cominci\u00f2 ad avere seri problemi di alcolismo che comportarono un inesorabile declino. Nel 1962 affront\u00f2 un lungo \"esilio\" in Europa, dove trascorse 15 anni suonando e vivendo principalmente a Parigi e Copenaghen, e collaborando regolarmente con alcuni \"jazzmen\" espatriati quale Bud Powell, Freddie Hubbard, Bobby Hutcherson, Kenny Drew, Horace Parlan e Billy Higgins.\nOccasionalmente torn\u00f2 negli Stati Uniti per registrare molti degli album usciti sotto il suo nome, ma sono i sette album che ha registrato per la Blue Note Records negli anni sessanta (\"Doin' Allright\", \"Dexter Calling...\", \"Go!\", \"A Swingin' Affair\", \"Our Man in Paris\", \"One Flight Up\" e \"Gettin' Around\") a essere considerati le sue opere migliori. Il ritorno negli Stati Uniti avvenne nel 1976. L'esibizione di quell'anno al Village Vanguard di New York fu un nuovo inizio dal punto di vista sia discografico che artistico, e la critica finalmente lo riconobbe come uno dei migliori sassofonisti jazz.\nL'improvvisa crescita di popolarit\u00e0 di Dexter Gordon solletic\u00f2 le attenzioni della Columbia Records: il fatto che la nota etichetta si interessasse al jazz acustico \"tradizionale\" piuttosto che agli stili commerciali che erano comunque stati promossi durante la prima parte degli anni settanta fu vista come una svolta nella discografia mondiale del jazz. Mentre era in prigione per possesso di eroina, Gordon divenne un appassionato di cinema, e per questo nel 1986 accett\u00f2 con entusiasmo di interpretare la parte del protagonista in \"Round Midnight - A mezzanotte circa\" diretto da Bertrand Tavernier e ispirato alla vita di Bud Powell e Lester Young, e nel 1990 partecip\u00f2 come comparsa interpretando la parte di un paziente al film \"Risvegli\" diretto da Penny Marshall, con Robert De Niro e Robin Williams.\nAttraverso la foto scattatagli da Herman Leonard al Royal Roost nel 1948, Dexter Gordon \u00e8 divenuto parte integrante dell'iconografia del jazz. Fra i successi e le soddisfazioni personali, la storia di Gordon pu\u00f2 annoverare una candidatura dalla Awards Academy come miglior attore protagonista ed una come miglior musicista dell'anno 1978 e 1980. Mor\u00ec il 25 aprile del 1990 all'et\u00e0 di 67 anni."}
{"id": "106281", "revid": "1610933", "url": "https://it.wikipedia.org/wiki?curid=106281", "title": "Felini", "text": ""}
{"id": "106282", "revid": "21880", "url": "https://it.wikipedia.org/wiki?curid=106282", "title": "Fasmidi", "text": ""}
{"id": "106285", "revid": "1222", "url": "https://it.wikipedia.org/wiki?curid=106285", "title": "Agamidi", "text": ""}
{"id": "106286", "revid": "21880", "url": "https://it.wikipedia.org/wiki?curid=106286", "title": "Ascaridi", "text": ""}
{"id": "106287", "revid": "287204", "url": "https://it.wikipedia.org/wiki?curid=106287", "title": "Valerio Magrelli", "text": "Laureato in filosofia presso l'Universit\u00e0 degli Studi di Roma, \u00e8 un esperto di letteratura francese, materia che insegna presso l'Universit\u00e0 di Pisa e l'Universit\u00e0 di Cassino. All'et\u00e0 di ventitr\u00e9 anni debutt\u00f2 come autore con una raccolta di poesie dal titolo \"Ora serrata retinae\".\nBiografia.\nDopo aver frequentato il Liceo Sperimentale della Bufalotta di Roma, si \u00e8 laureato in Filosofia all'Universit\u00e0 di Roma, per poi intraprendere la carriera universitaria: ha insegnato Lingua e letteratura francese all'Universit\u00e0 di Pisa e all'Universit\u00e0 di Cassino. \nHa tradotto autori francesi come St\u00e9phane Mallarm\u00e9, Paul Val\u00e9ry, Paul Verlaine, Roland Barthes. Ha diretto in passato una collana di poesia per l'editore Guanda, prima di passare a dirigere (1993) per Einaudi una serie trilingue riguardante la collana \"Scrittori tradotti da scrittori\". Nel 1996, il Presidente della Repubblica Oscar Luigi Scalfaro gli ha conferito il Premio nazionale per la traduzione.\nNel 2011, ha pubblicato per Einaudi \"Il Sessantotto realizzato da Mediaset\", un'opera in forma di dialogo (il sottotitolo \u00e8 \"Un dialogo agli Inferi\"), in cui un poeta, \"Il Tenerissimo\", si confronta con Niccol\u00f2 Machiavelli sullo stato della nazione italiana: gli eventi cruciali della Storia dell'Italia repubblicana sono passati sotto esame fino alla Seconda repubblica, in cui - \u00e8 questa la tesi di arrivo del libro - l'era della politica berlusconiana, dei berluscones e del berlusconismo decreta il compiersi delle aspirazioni e delle istanze che serpeggiavano nel Sessantotto e nella contestazione italiana.\nMagrelli collabora con il quotidiano \"La Repubblica\"; contribuisce anche alle pagine culturali di diversi quotidiani e riviste italiane fra cui \"Il Messaggero\", \"l'Unit\u00e0\", \"Domani\", \"Diario\", \"Avvenire\", la rivista ufficiale della SIAE \"Viva Verdi\" e altrove.\nNel settembre 2015, in collaborazione con Corrado Augias, ha realizzato un'opera in DVD (settimanalmente in edicola con \"La Repubblica\"), dedicata ai maggiori poeti italiani.\nMagrelli ha ricevuto molti riconoscimenti, in particolare, nel 2002 l'Accademia Nazionale dei Lincei gli ha conferito il Premio Antonio Feltrinelli per la poesia. Le sue opere sono state tradotte, fra le altre, in lingua inglese, francese, spagnola, serba e croata.\nRiconoscimenti.\nIn virt\u00f9 della sua attivit\u00e0 letteraria, Magrelli ha ottenuto molti premi letterari, fra cui il Premio Laudomia Bonanni, il Premio Nazionale Letterario Pisa per la poesia, il Premio Frascati, il Premio LericiPea per l'inedito, il Premio Letterario Castelfiorentino alla carriera (2014), il Premio Feronia-Citt\u00e0 di Fiano e il Premio Librex Montale.\nPer singole opere ha conseguito:"}
{"id": "106288", "revid": "1222", "url": "https://it.wikipedia.org/wiki?curid=106288", "title": "Curculionidi", "text": ""}
{"id": "106289", "revid": "228587", "url": "https://it.wikipedia.org/wiki?curid=106289", "title": "Kea", "text": ""}
{"id": "106291", "revid": "287204", "url": "https://it.wikipedia.org/wiki?curid=106291", "title": "Annika Sorenstam", "text": ""}
{"id": "106294", "revid": "295921", "url": "https://it.wikipedia.org/wiki?curid=106294", "title": "Povia", "text": "Biografia.\nDopo aver partecipato a varie manifestazioni canore, conosce l'autore Giancarlo Bigazzi che, insieme ad Angelo Carrara produce il suo primo disco singolo dal titolo \"\u00c8 vero\" (etichetta \"Target\"). Pubblica quindi altri due singoli, \"Zanzare\" e \"Intanto tu non mi cambi\". Queste prime incisioni non hanno grande risonanza, ma nel 2003 il cantautore vince la quattordicesima edizione del Premio Recanati con la canzone \"Mia sorella\", incentrata sul tema della bulimia.\nDue anni dopo, nel 2005, non \u00e8 ammesso al Festival di Sanremo per aver gi\u00e0 eseguito in pubblico, durante la stessa manifestazione di Recanati, la canzone che avrebbe voluto portare in gara: \"I bambini fanno \"ooh...\"\". Ciononostante Paolo Bonolis, conduttore del Festival, gli permette di presentarla, abbinandola a un'iniziativa benefica per i bambini del Darfur, legata a quella stessa edizione del Festival (il progetto \"Avamposto 55\", che prevedeva la costruzione di un ospedale e una scuola a Nyala). La canzone fa cos\u00ec da sottofondo ai filmati, per essere poi presentata durante l'ultima serata. Il brano \u00e8 rimasto al n. 1 nella hit parade italiana per 20 settimane (di cui 19 consecutive), e ha vinto sette dischi di platino. \"Deltadischi\" e \"Target\" gli hanno assegnato il riconoscimento per aver superato le 210.000 copie vendute del singolo \"I bambini fanno \"ooh\u2026\"\".\nUn altro riconoscimento lo riceve da Sony Music per il record di \"download\" digitali (350.000) e come brano pi\u00f9 scaricato dai cellulari (500.000 \"download\"). Il brano \"I bambini fanno \"ooh\u2026\"\" \u00e8 tradotto in lingua spagnola e diviene il \"leitmotiv\" di uno spot pubblicitario trasmesso da Telecinco nel settembre 2005 a favore della campagna di sensibilizzazione per \"Il diritto del bambino ad essere bambino\", contro lo sfruttamento e l'abuso infantile. Il pezzo \u00e8 stato pubblicato inoltre in rotazione sui maggiori network tedeschi e il singolo e l'album sono stati commercializzati anche sul mercato tedesco. A marzo 2005 Povia ha pubblicato il suo primo album \"Evviva i pazzi... che hanno capito cos'\u00e8 l'amore\" che, con oltre 100.000 copie vendute, gli ha fruttato il disco d'oro. Dall'album sono stati pubblicati anche i singoli \"Fiori\", \"Chi ha peccato\" e \"Non \u00e8 il momento\". A settembre dello stesso anno, all'album discografico si \u00e8 accompagnato un libro edito da Salani con illustrazioni inerenti al testo della canzone \"I bambini fanno \"ooh\u2026\"\" che accenna, nel testo, a \"\u00abun fumetto di strane parole\u00bb\".\nNel 2006 si esibisce nuovamente al Festival di Sanremo, questa volta in gara nella categoria dei \"big\", con il brano \"Vorrei avere il becco\", col quale vince la competizione canora piazzandosi davanti ai Nomadi nella serata finale del 4 marzo. Al termine del concorso pubblica il suo secondo album, \"I bambini fanno \"ooh...\" la storia continua...\". Da questo disco sono tratti i singoli \"Ma tu sei scemo\" (pubblicato il 5 maggio 2006), \"Irrequieta\" (pubblicato il 7 luglio 2006) e \"T'insegner\u00f2\" (scritto per la figlia Emma, con citazione da Luis Sep\u00falveda nel verso \"Vola solo chi osa\").\nIl 12 maggio 2007 partecipa al Family Day, svoltosi in piazza di Porta San Giovanni a Roma, affermando in quell'occasione che l'approvazione dei DICO avrebbe sottratto fondi alle famiglie tradizionali. Il 5 ottobre 2007 pubblica l'album \"La storia continua\u2026 la tavola rotonda\", dal quale viene estratto come primo singolo il brano \"\u00c8 meglio vivere una spiritualit\u00e0\".\nIl 2008 si apre con l'esclusione al Festival di Sanremo: la canzone \"Uniti\", proposta in coppia con Francesco Baccini, viene bocciata dalla commissione selezionatrice. Amareggiato per l'esclusione, Povia fa partire dal suo blog di MySpace una polemica contro il festival di Pippo Baudo, definito \"tornacontocratico\", e comincia a organizzare, insieme al collega Baccini, una \"contromanifestazione\" musicale denominata \"Independent Music Day\" che si \u00e8 svolta in piazza a Sanremo il 27 febbraio, giorno in cui il festival si era fermato per lasciare lo spazio al campionato di calcio. Nello stesso anno riceve il Leone d'Argento alla carriera per la musica, all'interno della manifestazione Gondola d'oro. Nel 2009 si classifica al secondo posto alla 59\u00aa edizione del Festival di Sanremo con la canzone \"Luca era gay\", vincendo anche il premio \"Premio Sala Stampa RadioTV\". L'anno dopo \u00e8 nuovamente al centro delle polemiche per la scelta di portare al Festival di Sanremo 2010 il brano \"La verit\u00e0\" ispirato alla vicenda di Eluana Englaro. Il brano, inizialmente sospettato di essere contrario all'eutanasia, si rivela in realt\u00e0 non schierato a favore o contro la \"dolce morte\", tanto da suscitare persino una critica dal Cardinale Jos\u00e9 Saraiva Martins che lo defin\u00ec invece \u00abun inno all'eutanasia\u00bb. Prima che il testo venisse diffuso, Povia ha spiegato di aver chiesto al padre di Eluana il consenso per cantare il brano. Nel 2011 partecipa a \"Ballando con le stelle\" e vince il Premio Confindustria Cultura Italia FIMI, AFI e PMI ai Music Awards.\nNello stesso anno pubblica il singolo intitolato \"E non passi\", che anticipa l'album \"I \"bambini\" fanno rock\". Nel 2013 inizia a manifestare posizioni complottiste; pubblica quindi il singolo \"Siamo italiani\", in cui esplicita posizioni nazionaliste. Nello stesso anno inizia a raccogliere le prenotazioni per un album autoprodotto che verr\u00e0 pubblicato nel 2016, \"Nuovo Contrordine Mondiale\", nei quali brani il cantautore milanese esprime la sua idea in merito a temi sociali come il debito pubblico, l'euroscetticismo o la legalizzazione delle droghe leggere. In mezzo, nell'agosto 2013 avvia una polemica contro i rapper italiani, definiti \u00abrappaminkia\u00bb, e in seguito ad altre esternazioni viene accusato di razzismo.\nVita privata e posizioni politiche.\n\u00c8 sposato dal 2007 ed ha due figlie; vive da molti anni a Firenze. Ha giocato nella categoria \"Berretti\" dell'.\nPovia ha ammesso di essere stato un alcolizzato, di aver avuto problemi di tossicodipendenza e di avere fatto uso di cocaina dai 18 ai 28 anni.\nDa sempre vicino a posizioni di destra e cattolico, dal 2013 il cantautore ha iniziato ad esporsi pubblicamente esplicitando idee euroscettiche e sovraniste. Si \u00e8 dichiarato pi\u00f9 volte simpatizzante di Silvio Berlusconi, di Matteo Salvini, di Riscossa Italia e del Popolo della Famiglia di Mario Adinolfi, mentre ha spesso criticato il Partito Democratico.\nNel 2016 ha incluso nell'album \"Nuovo Contrordine Mondiale\" il brano \"Al Sud\", manifestando il proprio sostegno al neoborbonismo. Il video della canzone \u00e8 stato pubblicato il 17 marzo 2016, 155\u00ba anniversario della Proclamazione del Regno d'Italia, e il cantante ha in pi\u00f9 occasioni attaccato la figura di Giuseppe Garibaldi durante i suoi concerti. Nello stesso anno viene pubblicato il singolo \"Era meglio Berlusconi\", che conferma gli schieramenti del cantante contro i governi di centro-sinistra.\nControversie.\nLa beneficenza al Darfur.\nIl suo ex manager Angelo Carrara in un'intervista\",\" in cui parlava della rottura di rapporti con Povia, spieg\u00f2 che nel 2005 Sanremo si era impegnato alla realizzazione di una struttura ospedaliera dal costo di 1 milione di euro. Quei soldi non dovevano venire dal pubblico, era un'iniziativa tutta interna a Sanremo: \u00abUn'autotassazione da parte degli ospiti, di me stesso, della Rai, dei Monopoli, degli sponsor e delle case discografiche\u00bb disse Paolo Bonolis. Invece da Sanremo arrivarono solamente 250.000 euro, di cui 50.000 offerti da Bonolis. Da Povia, che si era impegnato pubblicamente a versare \u00abtutti gli incassi della canzone\u00bb, arrivarono solo 35.000 euro che la Target vers\u00f2 - incalzata da chi aveva gi\u00e0 avviato il progetto in Darfur - \"\u00abquale anticipo in attesa dei rendiconti Siae\u00bb.\" Naturalmente si \u00e8 pensato che Povia non avesse onorato la sua promessa, dato che il totale dei compensi maturati (nel 2005) dalla canzone \"I bambini fanno \"ooh...\"\" ammontavano a 450.000 euro.\nPovia ha successivamente replicato dicendo: \u00abIo ho devoluto i ricavati della vendita di un intero anno del singolo \"I bambini fanno oh\" e ovviamente si sta parlando della mia percentuale sui diritti, che non \u00e8 tutto l'incasso del CD come si continua a dire\u00bb e \u00abNon mi risulta che gli altri artisti abbiano mai contribuito\u00bb.\nAccuse di omofobia.\nPolemiche per la canzone \"Luca era gay\".\nAll'annuncio nel dicembre 2008 del titolo della canzone \"Luca era gay\" arrivarono le prime polemiche, per il timore che al festival di Sanremo avrebbe partecipato una canzone sugli ex-gay e a sostegno della conversione dell'orientamento sessuale. A supporto di questa possibilit\u00e0:\nNel periodo precedente il festival le polemiche continuarono, alimentate in parte anche dalla decisione, presa dal cantante insieme alla casa discografica ed al suo ufficio stampa, di secretare il testo della canzone fino alla prima esibizione ufficiale sul palco dell'Ariston: malgrado questa decisione, alcune indiscrezioni trapelano dalla stampa, dalla quale si apprende che il brano effettivamente tratter\u00e0 di un processo di cambiamento dell'orientamento sessuale, ma non attraverso alcun percorso terapeutico. Le anticipazioni, per\u00f2, chiariscono gi\u00e0 che la storia parler\u00e0 anche delle \"cause\" dell'omosessualit\u00e0 del protagonista della canzone, addebitata ad una madre oppressiva ed un padre assente, nonch\u00e9 all'iniziazione ai rapporti omosessuali da parte di un uomo adulto; \"clich\u00e9\" abbondantemente presenti nella letteratura psicologica che danno un taglio generalmente patologizzato dell'omosessualit\u00e0, anche se la canzone contiene il verso \u00ab\"nessuna malattia, nessuna guarigione\"\u00bb.\nIl titolo del brano e le indiscrezioni di stampa hanno suscitato le proteste dell'Arcigay e delle principali associazioni LGBT, e lo stesso \u00e8 stato oggetto di un'interrogazione parlamentare presentata all'Unione europea da Vittorio Agnoletto, in quanto presunta violazione della Carta dei diritti fondamentali dell'Unione europea.\nPovia si \u00e8 comunque esibito al Festival, nonostante avesse dichiarato di avere ricevuto anche minacce di morte. La sua partecipazione alla gara \u00e8 stata accompagnata da numerose manifestazioni di protesta ed inviti al boicottaggio. Il cantante ha accompagnato le esecuzioni con l'esibizione di cartelli in risposta alle contestazioni, e nella rivisitazione del brano sono comparsi sul palco due attori mascherati da coppia di sposi e delle vignette che illustravano alcuni versi del brano.\nDurante la puntata n. 133 di \"Striscia la notizia\" del 24 febbraio 2009 \u00e8 stato trasmesso un servizio di repertorio del 2007, nel quale un certo \"Luca\" dichiarava di avere mutato gusti sessuali dopo essere stato ospite di un percorso denominato \"Arkeon\", e le immagini si alternavano con l'esecuzione della canzone di Povia, ipotizzando che il Luca cui si riferisce il testo fosse stato suggerito al cantante proprio dal datato servizio della trasmissione satirica.\nIl giorno seguente, ospite di Caterina Balivo alla trasmissione di Rai Uno \"Festa italiana\", il cantautore ha affermato, in risposta a questo servizio, di avere conosciuto nel 2004, su un treno diretto da Roma a Milano, il personaggio a cui si \u00e8 ispirato, che in realt\u00e0 non si chiama Luca, ed in seguito all'ascolto del brano gli avrebbe scritto una lettera, che Povia ha letto nell'occasione. In un'intervista al quotidiano on line mentelocale.it ha poi rivelato che il vero nome di Luca sarebbe in realt\u00e0 Massimiliano.\nLa campagna \"no gender\".\nIn diverse occasioni la cronaca si \u00e8 occupata delle sue affermazioni contro i diritti LGBT. Ha dichiarato anche di essere stato ostracizzato dalla musica italiana per aver cantato \"Luca era gay\". Dal 2016 ha trasformato i concerti in conferenze \"no gender\" relative alla teoria del complotto sull'ideologia del gender.\nPolemiche riguardanti affermazioni pubbliche.\nIl 6 maggio 2020, nel corso di un'intervista nel programma \"Vieni da me\" condotto da Caterina Balivo, il cantautore dichiara \u00ab\"Amo fare le pulizie, sono un gay mancato\"\u00bb quando gli viene chiesto come trascorreva la quarantena dovuta alla pandemia di COVID-19. La conduttrice e la Rai hanno preso le distanze dall'affermazione rilasciata, non dando possibilit\u00e0 a future interviste nei programmi della rete.\nAccuse di disinformazione.\nScie chimiche.\nSono state attribuite a Povia dichiarazioni a sostegno dell'esistenza delle scie chimiche e della loro presunta pericolosit\u00e0. Il cantante ha smentito categoricamente di credere nelle scie chimiche.\nTerremoti.\nPovia propose, in pi\u00f9 occasioni, una teoria pseudoscientifica per spiegare il perch\u00e9 avvengano i terremoti. La teoria in questione asserisce che il gran numero di persone presenti sulla terra (7 miliardi) possano produrre dei terremoti con il loro movimento. Ma \u00e8 stato dimostrato pi\u00f9 volte, scientificamente, che anche se tutte le persone sul pianeta venissero raggruppate assieme, ci\u00f2 non porterebbe ad alcun evento sismico, dato che il peso totale sarebbe distribuito su una superficie troppo estesa per causare un sisma. Nonostante ci\u00f2, l'artista ha dichiarato che la sua affermazione era solo una battuta e quindi non doveva essere presa sul serio. \nVaccini.\nPovia ha espresso pi\u00f9 volte contrariet\u00e0 nei confronti dei vaccini e, oltre a credere nella correlazione tra vaccini e autismo (erroneamente da lui descritto come \"danno cerebrale\"), ne giustifica l'uso solo in caso di emergenze sociali come (a suo dire) l'immigrazione di massa o il cibo scadente.\nLo stesso Povia ha appoggiato il movimento \"free vax\". \nAccuse di xenofobia.\nDichiarazioni anti-immigrazione.\nNel maggio 2013, Povia ha criticato C\u00e9cile Kyenge su Facebook affermando che \u00abse si prende a cuore i problemi degli extracomunitari dandogli la precedenza in una nazione come la nostra Italia, allora anche a me d\u00e0 fastidio. L'Italia va gestita da italiani. [...] Se si continua cos\u00ec l'Italia andr\u00e0 in mano ai cinesi.\u00bb\nNel luglio del 2017, Povia ha elogiato il lancio di una molotov contro un hotel ai danni dell'imprenditore italiano Valerio Ponchiardi reo di avere ospitato 35 profughi. Povia ha definito quest'azione un atto patriottico.\nPovia ha inoltre sostenuto l'esistenza di un \"piano Kalergi\" per la sostituzione dei popoli europei attraverso anche false citazioni attribuite a Kalergi stesso.\nSiamo Italiani Tour.\nNella prima met\u00e0 del 2015, Povia inizia il suo \"Siamo Italiani Tour\", che parte dal Sud Italia risalendo la penisola. Il nome della tourn\u00e9e inizialmente \u00e8 colorato con i colori nazionali di verde, bianco e rosso, successivamente per\u00f2 viene modificato in giallo e rosso ed arricchito del simbolo reale dei Borbone. Nelle sue dichiarazioni sul suo profilo ufficiale di Facebook, Povia conferma pi\u00f9 volte il cambio di pensiero, ora avverso all'Italia unita.\nParodie.\nUna caricatura del cantante \u00e8 stata realizzata da Andrea Di Marco nella trasmissione \"Mai dire Grande Fratello (2009)\". A Sanremo 2009 Elio e le Storie Tese ha parodiato il brano \"Luca era gay\", polemizzando anche con la vicenda del Darfur e le esternazioni di Povia sulle sue esperienze omosessuali."}
{"id": "106296", "revid": "1652635", "url": "https://it.wikipedia.org/wiki?curid=106296", "title": "2014", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "106297", "revid": "1318658", "url": "https://it.wikipedia.org/wiki?curid=106297", "title": "2015", "text": "Il 2015 \u00e8 stato designato come:"}
{"id": "106298", "revid": "1005847", "url": "https://it.wikipedia.org/wiki?curid=106298", "title": "2016", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "106299", "revid": "907190", "url": "https://it.wikipedia.org/wiki?curid=106299", "title": "2017", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "106300", "revid": "260676", "url": "https://it.wikipedia.org/wiki?curid=106300", "title": "2018", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "106301", "revid": "1005847", "url": "https://it.wikipedia.org/wiki?curid=106301", "title": "2019", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "106302", "revid": "2039709", "url": "https://it.wikipedia.org/wiki?curid=106302", "title": "2020", "text": "Sport.\n\"Molteplici eventi sportivi previsti per quest'anno sono stati cancellati o posticipati negli anni a seguire a causa della pandemia di COVID-19.\"\nPremi Nobel.\nIn quest'anno sono stati conferiti i seguenti Premi Nobel:"}
{"id": "106307", "revid": "1494169", "url": "https://it.wikipedia.org/wiki?curid=106307", "title": "Cartoons", "text": "Cartoons, termine inglese corrispondente all'italiano fumetti, e per estensione ai cartoni animati, pu\u00f2 essere anche riferito a:"}
{"id": "106308", "revid": "365417", "url": "https://it.wikipedia.org/wiki?curid=106308", "title": "Stati d'animo serie I. Gli addii", "text": "Stati d'animo n. 1. Gli addii \u00e8 un dipinto a olio su tela () realizzato nel 1911 dal pittore italiano Umberto Boccioni, esposto al MOMA di New York. \nInsieme a \"Stati d'animo serie II. - Quelli che vanno\" e \"Stati d'animo serie III. - Quelli che restano\" costituisce la trilogia degli \"Stati d'animo\".\nDescrizione e storia.\nIl dipinto esplora gli aspetti psicologici del viaggio moderno, analizzando i sentimenti dei viaggiatori e di chi li osserva. Lo spazio \u00e8 composto in vorticosi e dinamici movimenti di linee, stilizzazione del fumo e del vapore emessi dal treno. La composizione assume cos\u00ec l'aspetto di un vortice tumultuoso convergente verso il solo elemento statico del dipinto, il numero inciso sulla locomotiva al centro del quadro. Una coppia che si abbraccia \u00e8 pi\u00f9 volte raffigurata in vari punti della tela.\nL'obiettivo del Boccioni \u00e8 sfruttare l'opera come mezzo per la raffigurazione di uno stato d'animo, quello che caratterizza il momento de \"gli Addii\" tra chi parte e chi resta, ponendo cos\u00ec l'opera come un intermezzo tra le altre due che compongono la serie: l'osservatore \u00e8 pervaso da un senso di disordine, dovuto al caotico aggrovigliarsi di linee, che culmina nella tristezza della coppia che si sta separando. Il dipinto d\u00e0 cos\u00ec la possibilit\u00e0 di immedesimarsi nella figura del viaggiatore, ponendo l'attenzione sulle sue emozioni nei momenti immediatamente precedenti alla partenza.\nIl dipinto fu originariamente acquistato dall'artista futurista Filippo Tommaso Marinetti e venduto dalla sua vedova a Nelson Rockefeller, che li don\u00f2 al MOMA nel 1979."}
{"id": "106311", "revid": "2048534", "url": "https://it.wikipedia.org/wiki?curid=106311", "title": "Frankenstein o il moderno Prometeo", "text": "Frankenstein o il moderno Prometeo (\"Frankenstein; or, The Modern Prometheus\") \u00e8 un romanzo gotico, horror, fantascientifico scritto dall'autrice britannica Mary Shelley fra il 1816 e il 1817, all'et\u00e0 di 19 anni. Fu pubblicato nel 1818 e modificato dall'autrice per una seconda edizione del 1831. \u00c8 questo il romanzo con cui nascono le figure letterarie del dottor Victor Frankenstein e della sua \"creatura\", spesso ricordata come mostro di Frankenstein, ma anche, in maniera erronea, come Frankenstein, nome che, invece, appartiene al suo artefice.\n\"Frankenstein\" \u00e8 uno dei miti della letteratura proprio perch\u00e9 affonda le sue radici nelle paure umane: \u00e8 probabile che il suo successo sia dovuto proprio alla figura del mostro, espressione della paura al tempo diffusa per lo sviluppo tecnologico. La \"creatura\" \u00e8 l'esempio del sublime, del diverso, che in quanto tale causa terrore.\nDalla pubblicazione del libro, il nome di \"Frankenstein\" \u00e8 entrato nell'immaginario collettivo in ambito letterario, cinematografico e televisivo. \u00c8 inoltre spesso utilizzato, per estensione, come esempio negativo in quello bioetico, alludendo al fatto che il suddetto dottore compisse esperimenti illeciti o eticamente discutibili.\nTrama.\nNel XVIII secolo, un giovane capitano, Robert Walton, scrive delle lettere alla sorella Margaret. L'esploratore \u00e8 appena diventato ricco grazie all'eredit\u00e0 di un cugino ed ha deciso di intraprendere un viaggio nella speranza di giungere al polo e scoprire cosa attrae l'ago magnetico della bussola verso nord. Giunti nell'estremit\u00e0 dell'emisfero, la sua nave rimane intrappolata fra blocchi di ghiaccio, e dopo alcuni giorni l'equipaggio scorge fra i ghiacci una figura enorme e mostruosa su una slitta che, poco tempo dopo, scompare. Il giorno successivo appare una seconda slitta, con a bordo un uomo praticamente congelato: costui si avvicina alla nave e, dopo l'insistenza da parte dell'equipaggio, sale a bordo. Walton inizia a scrivere alla sorella degli avvenimenti che si susseguono e dell'incredibile storia del forestiero, che, ripresosi, si presenta come il dottor Victor Frankenstein, scienziato di Ginevra.\nIl dottor Frankenstein inizia il suo racconto narrando della sua nascita a Napoli da genitori svizzeri e del trasferimento con la sua famiglia in Svizzera. Vive un'infanzia felice, con i suoi amorevoli genitori, Alphonse e Caroline Beaufort Frankenstein, la sorella adottiva Elizabeth Lavenza e i fratelli minori Ernest e William, e trascorre il tempo studiando con impegno insieme a Elizabeth, leggendo con passione le opere di antichi autori come Paracelso, Cornelio Agrippa e Alberto Magno e frequentando il caro amico Henry Clerval. L'esistenza di Frankenstein viene sconvolta dalla morte della madre, contagiata da Elizabeth, ammalata di una forma lieve di scarlattina. Caduto in un trauma psicologico, Frankenstein studia coltivando segretamente un sogno impossibile per chiunque: la creazione di un essere umano pi\u00f9 intelligente del normale, dotato di salute perfetta e lunga vita.\nPensando sempre con affetto a Elizabeth, Victor si iscrive all'universit\u00e0 di Ingolstadt, in Germania, per elevarsi culturalmente. Frankenstein decide di dedicarsi alla filosofia naturale, che gli era sempre stata invisa. Si presenta quindi ai professori Krempe e Waldman, che, ciascuno in un modo diverso, lo spingono a uno studio appassionato della materia fino a che, nel giro di due anni, Frankenstein diventa il pi\u00f9 profondo conoscitore della filosofia naturale in tutta l'universit\u00e0. Assimilate conoscenze mediche insperate, il giovane Frankenstein si reca di notte nei cimiteri, dove apre le tombe e studia la decomposizione e il percorso degenerativo dei cadaveri, acquisendo cos\u00ec la conoscenza che gli permetter\u00e0 di generare la vita dalla morte, di produrre qualcosa di vivo da materia inanimata. Frankenstein si mette allora al lavoro per realizzare la sua creazione. La creatura viene realizzata e portata in vita, ma fin da subito appare deforme e sgraziata alla vista, nonch\u00e9 dotata di una forza fisica smisurata, e fugge nella notte, portando con s\u00e9 il cappotto e il diario personale del suo creatore, che, colmo di disgusto, lo abbandona al suo destino.\nTerminati gli studi medici, Frankenstein rientra a Ginevra, ma la creatura in segreto ritorna e uccide William, fratello minore di Frankenstein, facendo ricadere i sospetti su Justine Moritz, governante della famiglia Frankenstein che, una volta rinchiusa in prigione, verr\u00e0 condannata a morte perch\u00e9 giudicata colpevole dal tribunale. Durante una breve vacanza in Savoia, il giovane scienziato incontra il mostro da lui creato, che gli confessa di aver ucciso William e gli racconta di averlo seguito grazie alle indicazioni del diario, imparando la lingua francese osservando di nascosto una famiglia che viveva nella zona in cui si era rifugiato, quella di un uomo anziano chiamato De Lacey. Questa famiglia si dedicava all'agricoltura e all'allevamento e il mostro li osservava e li aiutava in segreto di notte, quando, non visto, spalava la neve davanti alla loro casa, portava loro legna per l'inverno e ortaggi nei periodi di magra. Quando per\u00f2 aveva deciso di mostrarsi a loro, essi lo avevano scacciato violentemente, disgustati dal suo aspetto esteriore, dandosi immediatamente alla fuga.\nA questo punto il mostro fa al suo creatore una richiesta insolita: la creazione di una donna come lui, con la promessa che i due mostri si ritireranno insieme nelle terre sconosciute dell'America del Sud. In un primo momento Victor accetta, decidendo di recarsi in Gran Bretagna con lo scopo di sviluppare le proprie conoscenze, sempre insieme a Henry Clerval. La creatura, in segreto, continua a seguirlo. Ritiratosi su un'isola delle Orcadi, il giovane scienziato inizia a creare un altro mostro, di genere femminile, ma in seguito pensa che ci\u00f2 potrebbe avere conseguenze tragiche (ad esempio potrebbe accadere che i due mostri, anzich\u00e9 andare d'accordo, arrivino a odiarsi e a creare caos) e distrugge il secondo mostro prima di dargli vita. Scoperto dal mostro, Frankenstein tenta la fuga ma, approdato in Irlanda a seguito di un burrascoso viaggio, viene arrestato con l'accusa dell'omicidio dell'amico Clerval, ucciso in realt\u00e0 dal mostro. Dopo essere stato rilasciato grazie all'aiuto del magistrato locale, che lo ritiene innocente, Frankenstein torna in Svizzera accompagnato dal padre e decide di sposare la sua amata Elizabeth.\nIl mostro per\u00f2 colpisce ancora, uccidendo Elizabeth proprio la notte delle nozze, come aveva preannunciato. La tragedia di Frankenstein non finisce: infatti il padre, dopo la notizia della morte di Elizabeth, che amava come una figlia, muore a causa di un colpo apoplettico. Victor decide quindi di vendicarsi del mostro, seguendolo in giro per il mondo, dalla Svizzera al Mediterraneo, dalle steppe russe fino al Polo Nord, dove incontra l'equipaggio del capitano Robert Walton. Qui finisce il racconto di Frankenstein, che muore poco dopo. Walton scrive un'altra lettera alla sorella, in cui le racconta della morte del nuovo amico e di come egli gli avesse chiesto di continuare la sua impresa di uccidere il mostro. Il \"Demone\" - come lo chiamava Frankenstein - \u00e8 sopraggiunto nel frattempo, piegato e piangente sul corpo esanime del suo creatore: appena Walton lo accusa dell'assassinio di persone innocenti, il mostro (desideroso solo della morte) gli risponde che il suo odio e la sua malvagit\u00e0 sono state condizionate dal disprezzo e dalla rabbia che gli uomini, primo tra tutti il suo stesso creatore, gli hanno rivolto contro solo per le sue sembianze. Il mostro abbandona quindi la nave, decidendo di darsi la morte all'estremit\u00e0 del polo dandosi fuoco, in modo che nessuno possa capire dai suoi resti come creare un altro essere come lui.\nGenesi del romanzo.\nMaggio 1816: la sorellastra di Mary Shelley, Claire Clairmont, diventata l'amante di Lord Byron, convince i coniugi Shelley a seguirla a Ginevra. Il tempo piovoso (fu l'Anno senza estate) confina spesso i dimoranti nella loro residenza di Villa Diodati, dove occupano il tempo libero leggendo storie tedesche di fantasmi, tradotte in francese e raccolte nell'antologia \"Fantasmagoriana\". Byron propone allora di comporre loro stessi una storia di fantasmi: tutti cominciano a scrivere, ma Mary non ebbe subito l'ispirazione.\nIntanto le lunghe conversazioni degli uomini vertono sulla natura dei princ\u00ecpi della vita, sul galvanismo (grazie anche alla presenza dell\u2019amico Polidori, medico interessato al dibattito su tale argomento), sulla possibilit\u00e0 di assemblare una creatura e infondere in essa la vita. Tali pensieri scatenano l'immaginazione di Mary e portano all'incubo che \u00e8 all'origine del grande mito gotico: uno studente che si inginocchia di fianco alla creatura che ha assemblato; creatura che, grazie a una qualche forza, comincia a mostrare segni di vita.\nMary inizia il racconto decisa a ricreare quel terrore che lei stessa ha provato nell'incubo: il successo dello scienziato nell'animare la creatura l'avrebbe terrorizzato ed egli sarebbe scappato dal suo lavoro, sperando che, abbandonato a se stesso, l'essere sarebbe morto; ma la creatura rimane sconcertata dalla sua solitudine (\u201cSatana aveva i suoi compagni che lo ammirassero e incoraggiassero; ma io sono solo\u201d) e avrebbe voluto delle spiegazioni, similmente a quelle di Adamo del \"Paradiso Perduto\" di John Milton che compaiono all'inizio del testo:\nIl marito spinge Mary a sviluppare maggiormente la storia che viene continuata in Inghilterra.\nPubblicazione.\nAll'uscita anonima l'11 marzo 1818 le critiche sono sfavorevoli: dicono che il romanzo non insegna nessuna condotta morale e che affatica i sentimenti senza coinvolgere la mente. Walter Scott per\u00f2 scrive che l'autore \u00e8 dotato di una buona capacit\u00e0 d'espressione e di un buon inglese. L'unico indizio che porta all'autore \u00e8 la dedica a William Godwin, che i critici attribuiscono a Percy Bysshe Shelley, il suo pi\u00f9 famoso discepolo. Ma Frankenstein non \u00e8 una celebrazione dei razionali principi godwiniani, bens\u00ec una lezione morale e forse anche politica su quali azioni possano essere difese come ragionevoli (nella parte centrale, quando la creatura narra la sua storia). I critici tuttavia preferiscono non badare a questo evidente sottofondo e catalogano il romanzo come un'orribile storia movimentata.\nIn ogni caso \"Frankenstein\", come \"Dracula\", \u00e8 subito un \"best seller\" e i critici rimangono spiazzati quando nella seconda edizione l'autore si rivela un'autrice (scrivono \u201cper un uomo era eccellente ma per una donna \u00e8 straordinario\u201d), e per giunta molto giovane (21 anni).\nForme e temi.\nShelley come un modello.\nAlcuni critici hanno voluto vedere nel talento della scrittrice il riflesso delle doti di Percy Shelley; non \u00e8 esattamente cos\u00ec, ma certo c'\u00e8 molto del marito nell'opera di Mary.\nShelley aveva fede nei poteri creativi degli uomini, ma Mary dimostra fino a che punto questi possano spingersi se liberati in un contesto scientifico. Percy Shelley sembra cos\u00ec essere il modello iniziale per l'ambizioso scienziato, con cui ha in comune la passione per la scienza (da giovane utilizzava strumentazioni chimiche ed elettriche). \"Victory\" - come Victor era il protagonista del romanzo - era per giunta il nome che Percy aveva scelto per se stesso.\nMary parla di una doppia esistenza di suo marito: un aspetto superficiale afflitto da sofferenze e delusioni, ma uno spirito celeste all'interno. Questa sorta di sdoppiamento \u00e8 comune anche a Frankenstein, il quale sente a un certo punto di essere immerso in una tranquillit\u00e0 interiore come non gli succedeva da tempo.\nIn un suo componimento Shelley esalta la bellezza della morte e il suo potere tetro; Frankenstein dichiara che per esaminare le cause della vita bisogna far ricorso alla morte, osservare il naturale decadimento del corpo umano recandosi presso tombe e crematori.\nLa forma epistolare.\nLa forma epistolare, studiata per aumentare la \"suspense\", proviene direttamente da Samuel Richardson, primo sfruttatore di questa tecnica applicata al romanzo (\"Pamela, o la virt\u00f9 premiata\", \"Clarissa\", \"Pamela II\", \"Sir Charles Grandison\").\nPrometeo.\nIl sottotitolo del romanzo, \"Il Prometeo moderno\" (\"The modern Prometheus\"), allude all'aspirazione degli scienziati di poter fare tecnicamente qualsiasi cosa. Vi sono due versioni della storia di Prometeo che Mary Shelley cerca di unificare:\nIn generale nell'intero periodo romantico, la figura di Prometeo era vista come un modello, in quanto incarnava il ribelle per eccellenza, a conferma del titanismo che tanto piaceva agli autori dell'Ottocento. \"Prometeo Liberato\" era, inoltre, il titolo di uno dei libri pubblicati dal marito Percy nel 1820.\nIl professor Waldman.\nUno degli ospiti di casa Godwin \u00e8 Humphry Davy, famoso chimico sperimentatore; Mary si avvicina ai suoi trattati che portano lo stesso messaggio del professor Waldman di Ingolstadt (insegnante di Frankenstein), ovvero che la scienza ha fatto molto per l'umanit\u00e0, ma pu\u00f2 fare ancora di pi\u00f9. Cos\u00ec Frankenstein dichiara di voler esplorare nuove vie, nuovi poteri fino ad arrivare ai misteri pi\u00f9 profondi della creazione. L'autrice non ambisce per\u00f2 a spingersi tanto oltre, come dimostra la morale dell'opera; secondo alcune interpretazioni cerca invece di avvertire il mondo dal pericolo del manipolare forze pi\u00f9 grandi dell'uomo. Non va dimenticato che la Shelley vive nell'era del nascente capitalismo. Gi\u00e0 Godwin, suo padre, aveva ravvisato il pericolo di anteporre gli scopi scientifici alle responsabilit\u00e0 sociali, dichiarando che la conoscenza sarebbe divenuta presto fredda senza la coerenza con l'umanit\u00e0.\nL'universit\u00e0 di Ingolstadt \u00e8 la stessa del \"Faust\" di Christopher Marlowe, dove si studiavano testi alchemici riguardanti la ricerca della vita eterna e della pietra filosofale (la leggendaria sostanza capace di trasmutare il ferro in oro).\nInfluenze e reminiscenze.\nInfluenze e la giustizia godwiniana.\nMary Shelley ha letto Rousseau, dal quale proviene l'idea di una condizione d'innocenza in cui vive la creatura prima di essere corrotta dalla societ\u00e0 e dalle persone. La ragazza araba si chiama Safie, similmente alla Sophie dell\"Emile\" di Rousseau. Agatha potrebbe invece aver preso il nome dall'omonimo personaggio de \"Il monaco\" di Lewis.\nForte \u00e8 poi l'influenza del padre: William Godwin in \"Political Justice\" sostiene che istituzioni come il governo, la legge o il matrimonio, seppur positive, tendano a esercitare forze dispotiche sulla vita della gente; egli aspira a un nuovo ordine sociale basato sulla benevolenza universale, contraddicendo la visione seicentesca di Thomas Hobbes di una societ\u00e0 essenzialmente egoista. La Creatura mostruosa, completamente estraniata dalla societ\u00e0, si considera come un demone malefico e chiede giustizia proprio in senso godwiniano: \"\u00abDo your duty towards me\u00bb\" (\"Fa' il tuo dovere verso di me\"), dice il Mostro a Victor Frankenstein che lo ha messo al mondo, abbandonandolo poi per l'orrore che gli suscitava; Frankenstein rifiuta e il Mostro, come ha promesso in caso di diniego (e come ha gi\u00e0 fatto dopo essere stato abbandonato e ripudiato da tutti), si vendicher\u00e0 uccidendo i suoi amici e la sua famiglia, poi conducendo alla morte lo scienziato stesso; infine per\u00f2 si suicider\u00e0 per il rimorso. Non a caso come epigrafe \u00e8 posta la citazione di Adamo del \"Paradiso perduto\" di John Milton (rivoluzionario cristiano radicale come gli antenati di Godwin): \"\u00abTi ho forse chiesto io, Creatore, di farmi uomo dall'argilla? Ti ho forse chiesto io di trarmi fuori dall'oscurit\u00e0?\u00bb\".\nC'\u00e8 in \"Frankenstein\", pi\u00f9 in generale, una reminiscenza di stile e personaggi del repertorio di Godwin, e la morale che implica un ritorno del male fatto o del bene omesso, come punizione sul responsabile, prima o poi; il Mostro nasce infatti buono, ma \u00e8 reso estremamente malvagio dal disprezzo degli uomini verso di lui; Frankenstein stesso, avendolo creato sfidando le leggi della natura e avendolo poi rifiutato nonostante fosse suo \"figlio\", ne \u00e8 responsabile: \nLa creatura desidera quindi che lo scienziato gli crei una compagna. In un primo compassionevole momento Frankenstein accetta la richiesta, ma successivamente distrugge la nuova creazione, temendo che una \"razza di diavoli si possa propagare sulla Terra\". L'essere si vendica uccidendo l'amico di Frankenstein, Clerval, e sua moglie Elizabeth.\nAltra influenza nell'opera di Mary Shelley \u00e8 quella della \"Ballata del vecchio marinaio\" di Samuel Taylor Coleridge, che Mary e la sorellastra Claire avevano la fortuna di sentir recitare dal vivo nella casa paterna. Come il marinaio, Walton parte per la terra \"of mist and snow\", ma assicura la sorella che non uccider\u00e0 nessun albatros. L'intento della narrazione di Victor \u00e8 quello di dissuadere Walton dalle sue pericolose ambizioni: \"\"learn my miseries, and do not seek to increase your own\u201d\" e cita anche direttamente una stanza dell'Ancient Mariner (pag 60):\nDa qui si instaura l'inesorabile tema dell'inseguimento tra creatore e creatura che prosegue nel resto della trama.\nAnche il \"Don Chisciotte\", libro che Mary leggeva durante la vacanza sulle Alpi, fa sentire la sua influenza: sia Don Chisciotte che Frankenstein partono con l'intenzione di aiutare i loro simili ma giungono pian piano a un tragico personale epilogo. Alcuni considerano, senza molto fondamento, che l'ispirazione sia all'alchimista Johann Konrad Dippel, sebbene questi abbia dimorato nel Burg Frankenstein, castello appartenuto ai Frankenstein vissuti in Germania nel XIII secolo.\nIn ogni caso Mary Shelley non sembra \u201crubare\u201d elementi specifici di altri autori, ma piuttosto sembra sfruttare le sue numerose conoscenze letterarie.\nSensismo.\nIl sensismo sviluppato da Locke e portato avanti dai filosofi francesi settecenteschi Diderot e Condillac viene sfruttato da Mary Shelley. L'essere dichiara cos\u00ec di distinguere \"between the operations of his various senses\" e nel suo ultimo discorso, al capitano Walton, \u00e8 dispiaciuto del fatto che non potr\u00e0 pi\u00f9 vedere il sole o le stelle e sentire il vento sulla pelle. La Shelley piega la trama alla teorie lockiane facendo imparare alla creatura lingua, storia e morale dell'uomo origliando le conversazioni dei De Lacey e leggendo il \"Paradiso perduto\", le \"Vite\" di Plutarco e il \"Werther\" di Goethe.\nLa luce.\nNel quadro di una societ\u00e0 che sembra talvolta valutare l'apparenza prima dei sentimenti e dei bisogni, la luce assume un ruolo importantissimo. Dal ruolo centrale che assume coi pittori e poeti romantici, diviene con Humphry Davy dispensatrice di organizzazione e movimento nell'universo, in quanto possiamo immaginare le stelle come soli di altri mondi.\nStrettamente connesso con la luce \u00e8 il fenomeno dell'aurora boreale che si pu\u00f2 osservare al Polo Nord, una delle grandi ambientazioni di Frankenstein.\nLa luce \u00e8 poi sinonimo di divinit\u00e0, di un Dio sconosciuto, della sua manifestazione attraverso la natura.\nFrankenstein e il suo genere.\nPer l'autrice di quello che \u00e8 generalmente considerato il pi\u00f9 grande mito gotico di tutti i tempi, la presenza di alcune opere come retroterra letterario \u00e8 scontata: ha infatti letto \"I misteri di Udolpho\" (1794) e \"L'italiano\" (1796) di Ann Radcliffe, \"Il monaco\" di Matthew Gregory Lewis, \"Vathek\" di William Beckford. Quest'ultimo si rifiuta di ammettere \"Frankenstein\" all'interno del genere gotico, per lo stile realistico delle sue descrizioni, che producono un effetto molto pi\u00f9 potente dello stile rifinito di Beckford. In effetti \"Frankenstein\" \u00e8 diverso dal tradizionale gotico in cui gli elementi naturali rimangono intatti. Quella natura che ci circonda, tanto amata nel Settecento, viene fortemente invasa. \u00c8 Victor stesso a dichiarare di voler sconfiggere ogni malattia e debolezza umana.\nVi sono alcuni punti per\u00f2 che possono accostare \"Frankenstein\" al gotico, come l'ansia data per la mancanza di una via d'uscita e il fatto che entrambi i protagonisti vogliano perseguitarsi fino alla morte di uno di loro. Man mano che si procede verso la fine della storia i loro percorsi si fanno sempre pi\u00f9 intrecciati, fino a ricordare un \"Doppelg\u00e4nger Motiv\". Il romanzo pu\u00f2 dunque rientrare in un tipo di gotico moderno che illustra l'aspetto pi\u00f9 importante di questo genere e cio\u00e8 la mancanza del rapporto tra causa ed effetto o comunque la sua debolezza. Successivamente l'opera \u00e8 stata anche considerata il primo romanzo di fantascienza.\nGalvanismo.\nNel 1803 Giovanni Aldini, nipote dello sperimentatore anatomico Luigi Galvani, pubblica a Londra \"An account of the late improvements in Galvanism\", che include il resoconto di alcuni interessanti esperimenti. Tramite l'uso di archi elettrici si \u00e8 riusciti a infondere il movimento in un cadavere tanto da dare l'impressione di rianimazione. Aldini aggiunge che con determinate condizioni forse si sarebbe potuta ripristinare anche la vita stessa.\nL'autrice, per\u00f2, conosce direttamente questa \"realt\u00e0\" scientifica per mezzo delle esperienze del marito Percy, che sin da giovane si era interessato all'uso dell'elettricit\u00e0 in campo scientifico.\nInterpretazioni e esegesi.\nInterpretazione politico civile.\nIl fatto che la creatura sia senza nome e che sia comunque priva di individualit\u00e0 pu\u00f2 farla apparire, in un'ottica marxista, come il simbolo dell'emergente proletariato industriale. Fatto sta che i \"Tories\" radicali sfruttarono il mito letterario di Mary Shelley come strumento di propaganda contro le tendenze ateiste e rivoluzionarie del tempo, ad esempio dichiarando che uno Stato senza una religione \u00e8 come un corpo umano senz'anima. Del resto i conservatori avevano preso a modello la figura del mostro, paragonata all'insurrezione sin dai tempi della rivoluzione francese; Burke era stato uno dei primi a farlo.\nPer comprendere la rivoluzione e il successivo periodo napoleonico, Mary e Percy Shelley non rimasero chiusi negli ambienti radicali a cui erano abituati, ma lessero anche opere conservatrici e anti giacobine come quelle di Burke, pervase dal senso di minaccia maligna legato alla Rivoluzione.\nOpere derivate.\nCinema.\nIl cinema ha attinto a piene mani ai personaggi di Mary Shelley, tanto da produrre una quantit\u00e0 sostanziosa di film, dai riscontri molto diversificati di critica e pubblico. Quello che segue \u00e8 solo un elenco parziale, in ordine cronologico, di pellicole distribuite in italiano di un certo rilievo:"}
{"id": "106313", "revid": "11526", "url": "https://it.wikipedia.org/wiki?curid=106313", "title": "Canon Episcopi", "text": ""}
{"id": "106315", "revid": "298055", "url": "https://it.wikipedia.org/wiki?curid=106315", "title": "Elena Patata", "text": ""}
{"id": "106318", "revid": "1305772", "url": "https://it.wikipedia.org/wiki?curid=106318", "title": "John Hill", "text": ""}
{"id": "106323", "revid": "125681834", "url": "https://it.wikipedia.org/wiki?curid=106323", "title": "Stigmergia", "text": "La stigmergia \u00e8 un metodo di comunicazione utilizzato nei sistemi decentralizzati con il quale gli individui del sistema comunicano fra loro modificando l'ambiente circostante. La stigmergia \u00e8 stata osservata inizialmente in natura; per esempio le formiche comunicano le une con le altre lasciando una traccia di feromoni, quindi una colonia di formiche \u00e8 un esempio di sistema stigmergico. Un altro esempio comune \u00e8 quello della costruzione dei nidi delle termiti. Anche le termiti usano i feromoni per costruire strutture molto complesse seguendo un semplice insieme di regole decentralizzato. Ogni insetto scava una pallina di fango dal suo ambiente, la copre di feromoni e la lascia sul terreno. Le termiti sono attratte dai feromoni degli individui dello stesso termitaio e quindi depositano le loro palline di fango vicino a quelle gi\u00e0 depositate. Con il tempo questo comportamento porta a costruire pilastri, archi, gallerie e camere.\nLa stigmergia \u00e8 dimostrata anche su internet, dove gli utilizzatori comunicano uno con l'altro lasciando messaggi in un ambiente condiviso. \nIl termine stigmergia \u00e8 stato introdotto dal biologo francese Pierre-Paul Grass\u00e9 nel 1959 in riferimento al comportamento delle termiti, con il significato di incitazione al lavoro. Lo defin\u00ec come: \"Stimolazione degli operai mediante i risultati ottenuti\". Deriva dalle parole greche \u03c3\u03c4\u03af\u03b3\u03bc\u03b1 stigma \"marchio, segno\" e \u1f14\u03c1\u03b3\u03bf\u03bd ergon \"lavoro, azione\" e cattura l'idea che le azioni di un agente lasciano segni nell'ambiente, segni che esso e altri agenti percepiscono e che determinano e incitano le loro azioni successive. Attualmente \u00e8 anche impiegato in alcune ricerche nel campo della robotica, sistemi multi-agente e nelle comunicazioni nelle reti di calcolatori."}
{"id": "106324", "revid": "184755", "url": "https://it.wikipedia.org/wiki?curid=106324", "title": "Workflow management", "text": "La teoria e le applicazioni del workflow management promuovono la gestione dei gruppi di lavoro collaborativi secondo il \"workflow model\", modello processuale. Un processo consiste in una o pi\u00f9 attivit\u00e0 ognuna delle quali rappresenta un lavoro da svolgere per giungere a un obiettivo comune. Il workflow management sostiene l'organizzazione del processo di lavoro mediante l'utilizzo di software specifici. Le attivit\u00e0 possono essere svolte dai partecipanti o da applicazioni informatiche. I sistemi software che sanno interpretare una serie di regole procedurali integrano diverse funzioni: utilizzano strumenti dell\u2019\"Information technology\" per la condivisione dell'informazione e gestiscono la comunicazione e il passaggio di compiti da un collaboratore all'altro e sono dunque chiamati \"Workflow management systems\" .\nWorkflow management systems.\nI vantaggi dei supporti \"Workflow management systems\" sono cos\u00ec sintetizzati:\nIn tali sistemi risulta centrale il ruolo di presentazione, conservazione e condivisione della conoscenza che nasce dalle forme di workflow collaborativo. Le conoscenze individuali, per essere utili in un gruppo di lavoro, devono essere archiviate nel sistema e contenere metainformazioni che ne permettano il reperimento. Questo aspetto ha a che fare con quel filone di studi chiamato \"knowledge management\". \nI \"Workflow management systems\" sono realizzati come veri e propri programmi software (\"workflow engine\") da installare sui computer dei collaboratori. Cos\u00ec come \u00e8 accaduto per le \"intranet\" (che condividono con i Workflow management systems il ruolo di intermediazione dei flussi di informazione all'interno delle strutture produttive) anche questi sistemi possono essere progettati senza l'utilizzo di protocolli proprietari. Molti vantaggi del workflow management sono dovuti soprattutto all'utilizzo della rete Internet per il mantenimento e l'organizzazione dei contatti, soprattutto quando il gruppo di lavoro \u00e8 vasto e disperso nello spazio."}
{"id": "106325", "revid": "21880", "url": "https://it.wikipedia.org/wiki?curid=106325", "title": "Parco delle Capanne di Marcarolo", "text": ""}
{"id": "106326", "revid": "125542799", "url": "https://it.wikipedia.org/wiki?curid=106326", "title": "Steve Nash", "text": "Professionista in NBA dal 1996 al 2015, ha vinto per due volte consecutive (2004-2005 e 2005-2006) il premio come MVP della stagione: oltre ad essere uno dei soli undici giocatori ad essere riuscito nella doppietta, \u00e8 stato il primo bianco a vincere dai tempi di Larry Bird nonch\u00e9 il primo non statunitense (eccezion fatta per il naturalizzato Hakeem Olajuwon).\nNel 2018 \u00e8 stato introdotto nella Naismith Memorial Basketball Hall of Fame mentre dalla stagione 2020-2021 \u00e8 allenatore dei Brooklyn Nets.\n\u00c8 considerato uno dei migliori assistman di tutti i tempi.\nBiografia.\nNash \u00e8 nato a Johannesburg, in Sudafrica, da madre gallese e padre inglese, il 7 febbraio 1974. La sua famiglia si trasfer\u00ec a Regina, Saskatchewan, quando aveva 18 mesi perch\u00e9 i suoi genitori rifiutarono le restrizioni imposte dall'Apartheid, prima di stabilirsi a Victoria, British Columbia. Ha giocato a hockey su ghiaccio e calcio e non ha cominciato a giocare a basket fino all'et\u00e0 di 12 o 13 anni. In terza media, tuttavia, ha detto a sua madre che un giorno avrebbe giocato nella NBA e sarebbe diventato una star.\nIl fratello minore di Steve \u00e8 l'ex calciatore Martin Nash.\nDal 2005 al 2011 \u00e8 stato sposato con Alejandra Amarilla, conosciuta nel 2001 e da cui ha avuto 2 gemelle Lola e Bella il 14 ottobre 2004, e un altro figlio di nome Matteo il 12 novembre 2010. Il giorno dopo la nascita di quest'ultimo ha annunciato che avrebbe divorziato.\nNel marzo 2016 viene reso noto il suo fidanzamento con Lilla Frederick, che ha sposato 6 mesi pi\u00f9 tardi. Nel luglio 2017 la coppia ha avuto un figlio di nome Luca Sun.\n\u00c8 il padrino del cestista RJ Barrett.\nCaratteristiche tecniche.\nOttimo tiratore, \u00e8 uno dei 9 cestisti NBA facenti parte del \"club dei 50-40-90\", costituito da quei giocatori che, in una o pi\u00f9 stagioni, hanno raggiunto il 50% dal campo, il 40% da tre e il 90% ai tiri liberi. Era dotato di una grande visione di gioco che gli ha consentito di fornire molti assist ai compagni tanto da raggiungere il quarto posto nella classifica per numero di assist serviti in carriera (10.335).\nCarriera (giocatore).\nNBA.\nPhoenix Suns (1996-1998).\nDopo aver conseguito la laurea in sociologia e psicologia, viene selezionato al primo turno nel Draft NBA 1996 dai Phoenix Suns con la 15\u00aa scelta assoluta. La sua scelt\u00e0 fu molto contestata dai fan, che si lamentavano del fatto che la squadra avesse scelto un giocatore semisconosciuto. Questo perch\u00e9, nonostante le ottime prestazioni, Nash non giocava in una Conference importante. Durante le sue prime due stagioni ha giocato come riserva prima di Kevin Johnson e Sam Cassell e poi di Jason Kidd. Sia Johnson che Cassell avevano gi\u00e0 avuto esperienze nelle NBA Finals mentre Kidd era stato la seconda scelta del Draft NBA 1994 ed era gi\u00e0 un'All-Star al momento del suo arrivo a Phoenix.\nDurante la sua prima stagione gioca in media solo 10,5 minuti a partita, ma durante la sua seconda stagione il suo minutaggio aumenta e riesce a classificarsi 13\u00ba per percentuale nel tiro da tre punti. Tuttavia la sua permanenza con i Suns non continua. Durante gli anni a Santa Clara aveva conosciuto e fatto amicizia con Donnie Nelson, assistente allenatore dei Dallas Mavericks, che a quel tempo era nello staff dei Golden State Warriors. Passato ai Mavericks Nelson riesce a convincere suo padre, Don Nelson, allora allenatore e general manager dei Mavs, a portare a Dallas il sottoutilizzato Nash. Dopo il Draft NBA 1998 viene ceduto ai Mavericks in cambio di Martin M\u00fc\u00fcrsepp, Bubba Wells, dei diritti su Pat Garrity e su una futura scelta al Draft (che sarebbe poi stato Shawn Marion, futuro compagno di squadra di Nash nei Suns).\nDallas Mavericks (1998-2004).\n\u00c8 con i Mavericks che Nash si afferma come un formidabile playmaker. Durante la sua prima stagione con la squadra texana (iniziata in ritardo a causa del lockout 1998) gioca da titolare 40 partite con una media di 7,9 punti, 2,9 rimbalzi e 5,5 assist a partita. Con un record di 19-31 i Mavericks fallirono l'accesso ai play-off ma per la stagione 1999-2000 la prospettive della squadra erano notevolmente migliorate. Durante la stagione perde 25 partite a causa di un infortunio alla caviglia ma, ritornato in campo, segna 6 doppie doppie nell'ultimo mese di stagione regolare. Conclude la stagione con 8,6 punti e 4,9 assist di media. Molto importante per la squadra fu il contributo del compagno e amico di Nash Dirk Nowitzki, che diventa rapidamente un top player, del veterano Michael Finley, che aveva disputato un'annata da All-Star, e del nuovo proprietario della squadra, l'imprenditore Mark Cuban, che aveva portato nuove energie e motivazioni alla franchigia. Nash si ritrova quindi intorno un ottimo ambiente nel quale prosperare.\nNella stagione 2000-01 Nash totalizza 15,6 punti e 7,3 assist di media. Con Nash a dirigere l'azione, Nowitzki e Finley danno il loro meglio, e, con l'ingaggio dell'All-Star Juwan Howard, la squadra viene completata. I Mavericks conquistano l'accesso ai Playoff per la prima volta in pi\u00f9 di 10 anni. I Mavericks vengono poi eliminati nelle semifinali di Western Conference dai San Antonio Spurs per 4-1, ma quello era l'inizio di un'era memorabile per Nash e i Mavericks. Nella stagione 2001-02 Nash, con un career-high di 17,9 punti e 7,7 assist a partita, si guadagna un posto per l'All-Star Game e nell'All-NBA Third Team. Diventato un All-Star, appare in numerosi spot televisivi ed \u00e8 uno dei \"Big Three\" dei Mavericks con Nowitzki e Finley; durante questa stagione i Mavericks si qualificano nuovamente per i play-off venendo eliminati in semifinale dai Sacramento Kings per 4-1.\nNella stagione 2002-03 si ripete, con una media di 17,7 punti e 7,3 assist a partita e si riguadagna All-Star Game e All-NBA Third Team. Nash e Nowitzki guidano la squadra a una striscia di 14 partite vinte consecutivamente a inizio stagione e la portano fino alle finali di Western Conference, dove vengono eliminati per 4-2 dai San Antonio Spurs, futuri campioni NBA. \u00c8 la seconda apparizione alle finali di Western Conference nella storia della franchigia. La stagione 2003-04 vede una massiccia opera di rafforzamento da parte dei Mavericks con le acquisizioni di Antoine Walker e Antawn Jamison ma anche un calo di prestazione da parte di Nash. Di conseguenza non viene selezionato per All-Star Game e nell'All-NBA Team nonostante avesse raggiunto i massimi in carriera in termini di assist (8,8) e precisione nei tiri liberi (91,6%). Nei play-off i Mavericks (acceduti ai playoff come quinta testa di serie ad ovest) vengono nuovamente eliminati dai Sacramento Kings per 4-1.\nPhoenix Suns (2004-2012).\nIl ritorno.\nAl termine della stagione 2003-04 Nash, diventato free agent, tenta di discutere con Cuban (che pagava gi\u00e0 complessivamente quasi 50 milioni di dollari per gli stipendi di Walker, Nowitzki, Finley e Jamison). Cuban, deciso a costruire la squadra intorno al giovane Nowitzki, e, non volendo rischiare facendo firmare a un trentenne un contratto a lungo termine, offre a Nash un quadriennale con opzione per il quinto a circa 9 milioni di dollari l'anno. Contemporaneamente i Suns decidono di offrire un contratto di sei anni a 63 milioni di dollari. Nash, riluttante a lasciare i Mavericks, decide allora di tornare da Cuban per ricevere un pareggiamento dell'offerta, al quale Cuban non acconsente; Nash si trasferisce allora ai Suns per la stagione 2004-05. Con i Suns Nash vincer\u00e0 due premi MVP e il 14 luglio 2006 al The Late Show with David Letterman Cuban dichiara: \"...sapete che Steve \u00e8 un bravo ragazzo e io lo amo da morire, ma perch\u00e9 non poteva giocare da MVP per noi?\".Nash approda in una squadra composta da molte giovani promesse come Shawn Marion, Joe Johnson e Amar'e Stoudemire. La stagione prima dell'arrivo di Nash i Suns avevano chiuso con un record di 29-53 ed erano destinati a disputare un'altra stagione deludente. L'allenatore Mike D'Antoni prediligeva un gioco molto veloce, e questo richiedeva giocatori piccoli e agili. La familiarit\u00e0 di Nash con questo tipo di gioco e l'atleticit\u00e0 dei suoi compagni porta i Suns a un record di 62-20 (il migliore della stagione) e una media di 110,4 punti a partita, la pi\u00f9 alta negli ultimi 10 anni. Artefice di questa trasformazione, Nash colleziona 11,5 assist a partita tirando con il 50,2% dal campo e con il 43,1% da tre in stagione regolare. Riesce a strappare il titolo di MVP a Shaquille O'Neal diventando il primo canadese e il terzo playmaker dopo Magic Johnson e Bob Cousy. Durante i play-off i Suns sconfiggono prima i Memphis Grizzlies per 4-0 e poi i Dallas Mavericks per 4-2. Arrivati alle finali di Western Conference (dalle quali mancavano dal 1993) i Suns vengono per\u00f2 sconfitti dai San Antonio Spurs, arcirivali e futuri campioni NBA, per 4-1.\nLa stagione seguente Stoudemire subisce un grave infortunio al ginocchio mentre Johnson e Quentin Richardson vengono ceduti. I Suns sanno di non poter ripetere i risultati della stagione precedente ma, grazie a Nash, riescono comunque a vincere la Pacific Division con un rispettabile record di 54-28. I Suns sono ancora la squadra con la media punti pi\u00f9 alta con addirittura sette giocatori con una media punti superiore a 10 e Nash viene votato per la prima volta titolare negli All-Star Western Conference. Con un career-high di punti (18,8), rimbalzi (4,2) percentuale dal campo (51,2), percentuale nei tiri liberi (leader della lega con 91,2) e assist (10,5), Nash viene eletto per la seconda volta MVP. Durante il primo turno dei Playoff i Suns, dopo essere stati in svantaggio per 3-1 contro i Los Angeles Lakers, riescono a vincere 4-3. Alle semifinali di Western Conference, contro i Los Angeles Clippers, vincono ancora 4-3. Vengono nuovamente eliminati alle finali di Western Conference dalla ex squadra di Nash, i Dallas Mavericks.\nDurante la stagione 2006-2007 Nash disputa un'altra ottima annata, con 18,6 punti e un \"career-high\" di 11,6 assist a partita, diventando cos\u00ec il primo dopo Magic Johnson nel 1990-91 a totalizzare 18 punti e 11 assist nella stagione regolare. Nash \u00e8 il pi\u00f9 votato per l'All-NBA First Team, in cui viene inserito insieme a Stoudemire; per la prima volta dopo l'inserimento di Kobe Bryant e Shaquille O'Neal nel 2003-2004 due compagni di squadra vengono inseriti nell'All-NBA First Team. Nash ricevette 129 voti (primo posto) e 645 punti dai 129 giornalisti. Ha sfiorato il terzo MVP consecutivo classificandosi secondo con 44 voti contro gli 83 di Dirk Nowitzki. Durante i Playoff i Suns eliminano i Los Angeles Lakers 4-1 venendo poi eliminati dagli Spurs 4-2.\nDurante la stagione 2007-08 Nash gioca 81 partite in stagione regolare; durante questa stagione la Western Conference \u00e8 particolarmente competitiva e i Suns si qualificano sesti con 55 vittorie per i play-off. Nonostante un calo di rendimenti in stagione regolare, la precisione di Nash rimane acuta, ripetendo quella del titolo MVP 2005-2006 (almeno il 50% nei tiri dal campo, il 40% nei tiri da tre e il 90% nei tiri liberi). Il 31 gennaio 2008 viene convocato per l'All-Star Game per la sesta volta in carriera. Nonostante questo, Nash continua a ottenere insuccessi nei play-off. Nonostante la cessione di Marion ai Miami Heat in cambio del quattro volte campione NBA Shaquille O'Neal, i Suns vengono sconfitti al primo turno dagli Spurs per la terza volta in quattro anni. Durante gara-5, decisiva per la serie, Nash viene accusato di soffrire di \"ansia da eliminazione\" perdendo la palla due volte negli ultimi due minuti. Nonostante questo viene inserito nell'All-NBA Second Team.\nPrima della stagione 2008-09 l'allenatore Mike D'Antoni viene sostituito da Terry Porter, che passa a uno stile di gioco pi\u00f9 difensivo. I Suns faticano ad adattarsi a questo nuovo stile di gioco e a dicembre cedono Raja Bell e Boris Diaw ai Charlotte Bobcats in cambio dell'atletica ala piccola Jason Richardson continuando a combattere. A febbraio Porter viene sostituito da Alvin Gentry dopo in record di 28-23, ma i Suns non riescono a qualificarsi per i play-off; Nash non partecipa quindi ai Playoff per la prima volta dal suo ritorno a Phoenix.\nLa stagione 2009-10 viene inaugurata dai Suns con una serie di ottime prestazioni che li fa partire con un record di 8-1 (migliore partenza dal 1980-81) con Nash che riesce a distribuire pi\u00f9 di 20 assist in due partite. Il 21 gennaio 2010 Nash viene scelto come playmaker titolare negli All-Star Western Conference. Con Nash in regia i Suns rimangono la squadra con media punti pi\u00f9 alta per la quinta stagione consecutiva e si classificano terzi nella Western Conference con 54 vittorie. Grazie alle solide prestazioni di Richardson e del veterano Grant Hill i Suns sconfiggono i Portland Trail Blazers per 4-2 e distruggono gli Spurs 4-0. Arrivati in finale di Western Conference i Suns affrontano i Los Angeles Lakers campioni NBA in carica: Lakers vincono le prime due partite ma i Suns riescono a riportare la serie in parit\u00e0. Un tiro allo scadere di Ron Artest d\u00e0 la vittoria ai Lakers in gara-5 e i 37 punti di Kobe Bryant in gara-6 fanno terminare la serie sul 4-2.\nDurante la stagione 2010-11 il roster dei Suns viene pesantemente modificato per due volte. Durante la pre-season Stoudemire viene ingaggiato dai New York Knicks, Leandro Barbosa (ai Suns dal 2003) viene ceduto in cambio di Hedo T\u00fcrko\u011flu. Vengono ingaggiati inoltre Josh Childress e Hakim Warrick. Durante la stagione T\u00fcrko\u011flu, Richardson e Earl Clark vengono ceduti agli Orlando Magic in cambio di Vince Carter, Marcin Gortat e Micka\u00ebl Pi\u00e9trus, mentre il giovane talento Goran Dragi\u0107 viene ceduto agli Houston Rockets in cambio di Aaron Brooks. I Suns incappano in molte difficolt\u00e0 a causa dei numerosi cambiamenti e non riescono a qualificarsi ai Playoff per la seconda volta dal ritorno di Nash.\nLa stagione 2011-12 \u00e8 accorciata a causa del \"lockout\" a 66 partite invece delle canoniche 82\nNel febbraio 2012 viene convocato per il suo sesto All-Star Game; al momento della convocazione era l'assist-leader in NBA.\nIl 21 febbraio 2012, nella partita contro i Denver Nuggets, supera Oscar Robertson in numero di assist in carriera.\nNonostante Nash continui a mantenere delle medie di grandissimo livello e la squadra riesca a chiudere la stagione con 33 vittorie e 33 sconfitte i Suns mancano l'accesso alla post-season per il secondo anno consecutivo e Nash decide di abbandonare Phoenix.\nLos Angeles Lakers (2012-2013).\nLe ultime stagioni e il ritiro.\nIl 4 luglio 2012 firma un contratto sign-and-trade (firma e scambia) con i Suns e viene ceduto ai Los Angeles Lakers in cambio delle prime scelte del 2013 e 2015, delle seconde scelte del 2013 e 2014 e un indennizzo di 9 milioni di dollari, firmando un contratto triennale a 25 milioni di dollari. Nonostante le uniche destinazioni possibili sembrassero all'inizio Toronto Raptors, Brooklyn Nets, New York Knicks e Dallas Mavericks, Nash sceglie di trasferirsi ai Lakers per stare vicino alla famiglia, che vive a Phoenix. Poich\u00e9 il suo numero abituale, il 13, \u00e8 stato ritirato dai Lakers in onore di Wilt Chamberlain, Nash sceglie il numero 10 in onore di tutti i dieci del mondo del calcio. Si infortuna gravemente e salta 30 partite. Al suo ritorno contro i Golden State Warriors mette a referto 12 punti e nove assist e va a ricomporre il duo con Mike D'Antoni gi\u00e0 suo allenatore a Phoenix, che nel frattempo era stato nominato allenatore dei Lakers al posto dell'esonerato Mike Brown.\nNella partita contro gli Houston Rockets dell'8 gennaio 2013 diventa il quinto giocatore nella storia della NBA a superare quota 10.000 assist. Il 9 aprile 2014, sempre contro gli Houston Rockets diventa il 3\u00ba miglior assist-man nella storia dell'NBA, superando Mark Jackson. Il 21 marzo 2015, a seguito di una stagione in cui non ha mai giocato per problemi fisici, all'et\u00e0 di 41 anni, annuncia il suo ritiro.\nCarriera (allenatore).\nBrooklyn Nets (2020-).\nIl 3 settembre 2020 viene nominato capo allenatore dei Brooklyn Nets. Firma un contratto che lo lega alla franchigia per 4 anni, prendendo il posto di Kenny Atkinson. Il 22 dicembre 2020, al suo debutto assoluto come capo allenatore, sconfigge i Golden State Warriors con un punteggio di 125-99.\nFuori dal campo.\nNash \u00e8 un grande appassionato di calcio, tanto che si allen\u00f2 con l'Inter nel 2013, mentre nel 2016 compr\u00f2 l'81% delle azioni del Maiorca."}
{"id": "106328", "revid": "300067", "url": "https://it.wikipedia.org/wiki?curid=106328", "title": "Amar'e Stoudemire", "text": "Caratteristiche tecniche.\nAla grande dalle vigorose doti atletiche, abbinava ad esse una tecnica non comune per un giocatore del suo ruolo. Poteva inoltre disporre di una velocit\u00e0 non comune per un'ala grande, oltre alla sua stazza e potenza fisica. Nei primi anni di carriera si \u00e8 inoltre distinto per essere un ottimo stoppatore, realizzatore e buon passatore.\nCarriera.\nHigh school.\nA causa dei problemi con la legge della madre, ha dovuto pi\u00f9 volte trasferirsi e cambiare scuola. Ha cominciato a giocare a pallacanestro a livello agonistico nelle giovanili all'et\u00e0 di 14 anni. Oltre che alla pallacanestro, alla high school ha giocato a football americano e baseball. Ha disputato il campionato liceale solo negli ultimi due anni, in entrambi dei quali ha per\u00f2 vinto il premio MVP della \"Nike Summer League\". Ha chiuso il suo ultimo anno con 29,1 punti, 15 rimbalzi, 6,1 stoppate e 2,1 palle rubate a partita. Al liceo ha vinto diversi premi. Nel 2002 \u00e8 stato convocato al McDonald's All-American Game svoltosi al Madison Square Garden di New York, dove ha giocato con i futuri compagni di squadra Carmelo Anthony e Raymond Felton. Ha vinto i premi \"Florida Mr. Basketball\" e \"Florida High School Player of the Year\" dell'Orlando Post; \u00e8 stato inoltre inserito nell\"'All-USA Basketball First Team\" di USA Today. I risultati ottenuti al liceo gli hanno valso la proposta di una borsa di studio da parte dell'Universit\u00e0 di Memphis; ha tuttavia deciso di dichiararsi eleggibile per il draft 2002.\nNBA.\nPhoenix Suns (2002-2010).\nViene selezionato con la 9\u00aa scelta al draft 2002 dai Phoenix Suns. Il 30 dicembre 2002 segna 38 punti contro i Minnesota Timberwolves, il punteggio pi\u00f9 alto mai segnato da una matricola, che sarebbe stato superato l'anno seguente da LeBron James. Viene in seguito convocato per il Rising Stars Challenge, dove realizza 18 punti, 7 rimbalzi e 4 palle rubate. Chiude la stagione con 13,5 punti e 8 rimbalzi di media a partita, che gli valgono la vittoria del Rookie of the Year Award e l'inserimento nel primo quintetto dell'All-Rookie Team. Durante questa stagione i Suns riescono a qualificarsi per i play-off, venendo per\u00f2 sconfitti dai San Antonio Spurs per 4-2.\nDurante la stagione successiva migliora le sue statistiche, mettendosi in mostra per aver realizzato 10 stoppate in una partita contro gli Utah Jazz, di cui 6 solo nel primo quarto (entrambi sono record per un giocatore dei Suns). I Suns tuttavia, anche a causa della cessione della stella della squadra Stephon Marbury, chiudono la stagione con un bilancio di 29-53. Nell'estate 2004 \u00e8 stato convocato della Nazionale statunitense per le Olimpiadi di Atene 2004. Non riesce tuttavia a trovare spazio (6,875 minuti di media a partita) nella nazionale che vincer\u00e0 la medaglia di bronzo.\nNella stagione 2004-05 \u00e8 stato spostato al ruolo di centro, venendo accoppiato con il playmaker Steve Nash, firmato in estate dai Suns. Chiude la stagione con una media di 26 punti ed 8,9 rimbalzi a partita, realizzando un nuovo career-high di 50 punti contro i Portland Trail Blazers. Viene inoltre convocato per l'All-Star Game come ala di riserva e partecipa allo Slam Dunk Contest. I Suns, guidati da Nash (che a fine stagione verr\u00e0 nominato MVP) e Stoudemire, chiudono la stagione con un bilancio di 62-20, venendo tuttavia sconfitti alle semifinali di Western Conference (nelle quali Stoudemire mantiene una media di 37 punti a partita) per 4-1 dai San Antonio Spurs. La coppia Nash-Stoudemire \u00e8 stata inoltre pi\u00f9 volte paragonata alla coppia di Hall of Famer John Stockton-Karl Malone.\nIl 18 ottobre 2005 ha dovuto sottoporsi ad intervento chirurgico di microfrattura alla cartilagine di un ginocchio ed \u00e8 dovuto restare inattivo per circa 6 mesi, rientrando soltanto il 23 marzo 2006. Alla sua partita di rientro segna 20 punti contro i Portland Trail Blazers. Il 27 marzo successivo, alla sua terza partita dal rientro, contro i New Jersey Nets, non segna per\u00f2 alcun punto. Il giorno successivo \u00e8 stato annunciato che avrebbe saltato il resto della stagione, questa volta per problemi all'altro ginocchio, che secondo i medici ha dovuto effettuare un lavoro eccessivo per compensare la debolezza del ginocchio appena operato. La riabilitazione, seguita da Aaron Nelson, preparatore atletico dei Suns, e dal dottor Micheal Clark, presidente e amministratore delegato della National Academy of Sports Medicine, ha avuto risultati positivi, restituendo forza a entrambe le ginocchia. Nell'estate 2006 ha partecipato al ritiro della Nazionale statunitense svoltosi a Las Vegas, ma, a causa dei suoi infortuni, \u00e8 stato in seguito costretto a saltare i mondiali di Giappone 2006.\nPrima della stagione 2006-07 cambia il suo numero di maglia, passando dal numero 32 al numero 1, precedentemente indossato da Dijon Thompson. Il 18 febbraio 2007 ha partecipato al suo secondo All-Star Game in carriera, realizzando 29 punti e 9 rimbalzi, arrivando secondo nella nomina di MVP della partita dopo Kobe Bryant. Chiude la stagione regolare con 20,4 punti e 9,6 rimbalzi di media. Durante i play-off 2007, nella serie contro i San Antonio Spurs, ha accusato Manu Gin\u00f3bili e Bruce Bowen di giocare in modo \"sporco\". \u00c8 stato inoltre squalificato per 5 partite per aver lasciato la panchina dei Suns dopo una lite con il compagno di squadra Steve Nash e contro l'ala degli Spurs Robert Horry. Nonostante le prestazioni di Stoudemire (25 punti, 12 rimbalzi e 2 stoppate di media nella serie), i Suns vengono sconfitti per 4-1 dagli Spurs. Stoudemire \u00e8 stato inoltre inserito nell'All-NBA First Team. Nell'estate 2007 ha partecipato ai Campionati americani con la Nazionale statunitense.\nDurante la stagione 2007-08 ha guidato i Suns in punti (25,2) e rimbalzi (9,1). Il 6 febbraio 2008, dopo l'acquisizione da parte dei Suns del centro Shaquille O'Neal dai Miami Heat in cambio dell'ala Shawn Marion e del playmaker Marcus Banks, Stoudemire viene nuovamente spostato al ruolo naturale di ala grande. I Suns si qualificano nuovamente per i play-off, ma vengono nuovamente sconfitti dagli Spurs per 4-1 (Stoudemire mantiene una media di 23 punti nella serie). A fine stagione Mike D'Antoni, allenatore dei Suns, a seguito di alcuni contrasti con la dirigenza della squadra, firma con i New York Knicks. Nell'estate 2008, nonostante avesse disputato l'anno prima i Campionati americani, decide di rifiutare la convocazione della Nazionale statunitense per le Olimpiadi di Pechino. Jerry Colangelo, direttore sportivo della Nazionale statunitense, ha dichiarato:\"Amar'e si \u00e8 autoescluso dalla nazionale perch\u00e9, nonostante l'annata senza infortuni, ha paura di sforzare troppo il ginocchio\".\nI Suns nominano nuovo allenatore Terry Porter, il quale decide di dare alla squadra una mentalit\u00e0 pi\u00f9 difensiva, penalizzando quindi la fase offensiva della squadra. Con la nuova mentalit\u00e0 della squadra, Stoudemire perde circa 4 punti di media a partita, guidando comunque ancora i Suns in punti e rimbalzi. Anche i Suns faticano ad adattarsi al nuovo sistema di gioco, chiudendo con un bilancio di 28-23 prima dell'All-Star Game, per il quale Stoudemire viene nuovamente convocato. Il 6 novembre 2008, nella vittoria di Phoenix contro gli Indiana Pacers, realizza 49 punti (ottenuti mandando a referto 17 conclusioni su 21 e tutti e 15 i tiri liberi), 11 rimbalzi, 6 assist, 5 palle rubate e 2 stoppate. Il 19 febbraio 2009, nella partita contro i Los Angeles Clippers, Stoudemire subisce un distacco parziale della retina, forse gi\u00e0 danneggiata in precedenza perch\u00e9 il giocatore gi\u00e0 manifestava fastidi all'occhio. Anche in preseason l'occhio gli aveva dato problemi: si era infatti procurato una lesione all'iride, senza per\u00f2 danni alla retina. I medici gli consigliarono di indossare occhiali protettivi per il resto della carriera, ma Amar'e smise di indossarli dopo 7 partite. Successivamente si sottopose ad intervento chirurgico per riparare il danno alla retina; il tempo di recupero (8 settimane) gli far\u00e0 saltare il finale di stagione. L'annata successiva torna in campo indossando stabilmente gli occhiali.\nNella stagione 2009-10 ha disputato per la prima volta 82 partite in quintetto, realizzando 23,1 punti, 8,9 rimbalzi e 1 assist per partita, trascinando Phoenix al terzo posto nella Western Conference (54-28). Durante la stagione si susseguono tuttavia diverse voci di mercato secondo le quali i Suns stessero trattando la cessione di Stoudemire ai Cleveland Cavaliers. Ai play-off i Suns sconfiggono i Portland Trail Blazers per 4-2 e i San Antonio Spurs per 4-0, ma vengono sconfitti dai Los Angeles Lakers campioni uscenti per 4-2. Dopo aver saltato le prime due partite, Stoudemire realizza 42 punti in gara-3 e 21 punti in gara-4, portando la serie sul 2-2; i Suns non vinceranno altre partite lasciando chiudere la serie sul 4-2.\nNew York Knicks (2010-2015).\nIl 30 giugno 2010 decide di esercitare una clausola per liberarsi dal suo contratto con i Suns, rimanendo free agent senza restrizioni. Il successivo 5 luglio firma un contratto quinquennale a 99,7 milioni di dollari con i New York Knicks. Al giorno della riapertura del mercato, i Knicks presentano ufficialmente Stoudemire al Madison Square Garden. Durante la sua presentazione dichiara: \"I Knicks sono tornati!\", riferendosi alla mancanza di successi della squadra negli ultimi anni. Ai Knicks ritrova Mike D'Antoni, suo ex allenatore ai tempi dei Suns. Stoudemire disputa uno straordinario inizio di stagione: il 15 dicembre 2010, in una sconfitta contro i Boston Celtics, realizza un record di franchigia disputando la sua nona partita consecutiva con 30 o pi\u00f9 punti; il successivo 17 dicembre realizza un altro record di franchigia disputando la nona partita consecutiva nella quale tira con il 50% o pi\u00f9 dal campo. Il 27 gennaio 2011 viene convocato per disputare da titolare insieme a LeBron James, Dwyane Wade, Derrick Rose e Dwight Howard l'All-Star Game, diventando il primo giocatore dei Knicks dai tempi di Patrick Ewing a disputare l'evento. Il 22 febbraio 2011 i Knicks acquisiscono dai Denver Nuggets la superstar Carmelo Anthony, il playmaker Chauncey Billups ed altri giocatori in cambio di Danilo Gallinari, Wilson Chandler, Raymond Felton e Timofej Mozgov. La coesistenza tra le due stelle dei Knicks si per\u00f2 rivela subito difficile poich\u00e9 entrambi giocano nella stessa zona di campo; i numeri di Stoudemire scendono quindi drasticamente. Stoudemire chiude comunque la stagione regolare con una media di 25,3 punti, 8,2 rimbalzi e 2,6 assist per partita, tirando con il 43% dal campo, e i Knicks riescono ad accedere ai play-off per la prima volta dopo 7 anni, chiudendo al 6\u00ba posto in Eastern Conference. Nei play-off i Knicks sono accoppiati con i Boston Celtics, dai quali vengono eliminati con un secco 4-0. Stoudemire, limitato da problemi fisici, chiude la serie con 14,5 punti, 7,8 rimbalzi e 1,8 assist per partita. Viene inoltre inserito nell'All-NBA Second Team.\nDurante il lockout 2011-12, Stoudemire ha rappresentato i Knicks insieme ai compagni di squadra Roger Mason (che era anche il vicepresidente dell'Unione giocatori), Carmelo Anthony, Chauncey Billups e Toney Douglas. Ha considerato l'ipotesi di firmare con il Maccabi Tel Aviv, viste le sue origini ebree, ma ha in seguito deciso di rimanere nello staff dell'unione giocatori. Durante il lockout Stoudemire ha frequentato dei seminari di storia alla Florida International University, ha recitato nel penultimo episodio della serie televisiva Enturage e ha svolto dei lavori di riabilitazione alla schiena, passando da 208 a 211\u00a0cm di altezza e da 110 a 118\u00a0kg di peso. Il lockout \u00e8 terminato l'8 dicembre 2011. Prima della stagione 2011\u201312 i Knicks tagliano Billups per firmare il centro Tyson Chandler. La mancanza di un playmaker e i problemi di convivenza in campo con Anthony causano un peggioramento delle prestazioni di Stoudemire. Nel febbraio 2012 salta 4 partite a causa della scomparsa del fratello Hazell. Nello stesso mese vengono rese note le convocazioni per l'All-Star Game, nelle quali Stoudemire non figura per la prima volta dal 2006. Nel marzo 2012 si sottopone ad un programma di dieta per ridurre il peso acquistato durante il lockout, che aveva limitato la sua efficienza e la sua esplosivit\u00e0, perdendo 10 chili in 10 giorni. Grazie a questo programma chiude il mese di marzo con una media di 18 punti, tirando con il 56% dal campo. In seguito \u00e8 tuttavia costretto a saltare 19 partite a causa di alcuni problemi alla schiena. Chiude la stagione regolare con una media di 17,5 punti, 7,9 rimbalzi, 1,1 assist e 1 stoppata a partita. I Knicks si classificano settimi nella Eastern Conference, venendo accoppiati ai play-off con i Miami Heat di Lebron James Dwyane Wade e Chris Bosh. Dopo la sconfitta in gara-2 Stoudemire si rende protagonista di un episodio alquanto particolare: a causa della frustrazione per il risultato tira un pugno al vetro di un estintore procurandosi un profondo taglio che lo costringer\u00e0 a saltare la terza gara della serie. Stoudmire rientrer\u00e0 in gara 4, vinta dai Knicks grazie anche ai suoi 20 punti e 10 rimbalzi; questa vittoria ha interrotto un record di 13 sconfitte consecutive dei New York Knicks ai play-off. I Knicks sarebbero comunque stati sconfitti dagli Heat per 4-1. In gara-5 Stoudemire ha rifiutato di dare la mano a Shane Battier dopo che questo aveva ottenuto un fallo in attacco ai danni dello stesso Stoudemire; il telecronista degli Heat ha allora annunciato che Stoudemire era stato spento, riferendosi al suo infortunio alla mano.]\nPrima dell'inizio della stagione 2012-2013 subisce un infortunio al ginocchio, che lo costringe a saltare le prime 30 partite. Il 18 dicembre 2012 viene assegnato agli Erie BayHawks, in D-League, per consentirgli di allenarsi durante la riabilitazione; viene reintegrato dai Knicks il successivo 21 dicembre. Il 1\u00ba gennaio 2013 fa il suo debutto stagionale realizzando 6 punti e 1 rimbalzo in 17,5 minuti partendo dalla panchina contro i Portland Trail Blazers. Dopo il suo rientro viene spostato a sesto uomo, non potendo giocare pi\u00f9 di 30 minuti a partita; \u00e8 la sua prima stagione in carriera in cui non gioca da titolare. Il successivo 9 marzo viene annunciato che salter\u00e0 il resto della stagione a causa di un debridement al ginocchio destro. Nelle 29 partite disputate mantiene una media di 14,2 punti 5 rimbalzi e 0,4 assist in 23,5 minuti a partita. Nonostante la sua assenza i Knicks chiudono con un bilancio di 54-28, chiudendo 2\u00ba in Eastern Conference e vincendo per la prima volta dalla stagione 1993-1994 la Atlantic Division; si qualificano inoltre per i play-off per il terzo anno di fila. Ai play-off i Knicks sconfiggono i Boston Celtics per 4-2, vincendo la loro prima serie di play-off dal 2000. L'11 maggio 2013 fa il suo rientro in campo in gara-3 delle semifinali di Eastern Conference contro gli Indiana Pacers. I Knicks verranno sconfitti dai Pacers per 4-2.\nPrima dell'inizio della stagione 2013-14 i Knicks acquisiscono l'ala grande Andrea Bargnani, spostando definitivamente Stoudemire al ruolo di sesto uomo. Nel corso della stagione, per\u00f2, in seguito all'infortunio di Bargnani e ad una ritrovata forma, Amar'e ritrova il posto da titolare come ala grande a fianco di Carmelo Anthony. Il 16 febbraio 2015, dopo aver concordato una buonuscita, viene tagliato dai Knicks, chiudendo la sua esperienza a New York con 17,3 punti e 6,7 rimbalzi di media a partita per un totale di 255 presenze.\nDallas Mavericks (2015).\nIl 18 febbraio 2015 firma un contratto fino a fine stagione con i Dallas Mavericks. Quattro giorni dopo debutta con la nuova maglia contro gli Charlotte Hornets, segnando 14 punti in 11 minuti in uscita dalla panchina.\nMiami Heat (2015-2016).\nIl 10 luglio 2015 firma un contratto annuale al minimo salariale con i Miami Heat. Malgrado grandi aspettative su di lui, \u00e8 in grado di partecipare solamente ad una delle prime dieci partite della stagione 2015\u201316, primariamente a causa di problemi al ginocchio. Il 19 novembre gioca otto minuti nel primo tempo di una partita contro i Sacramento Kings, segnando 10 punti e contribuendo alla vittoria degli Heat per 116\u2013109. Il 31 gennaio 2016 registra il suo season-high con una prestazione da 13 punti e 12 rimbalzi contro gli Atlanta Hawks, giocando titolare in sostituzione dell'infortunato Hassan Whiteside. Due giorni dopo, nella sua sesta partita consecutiva da titolare, migliora il suo season-high mettendo a segno 14 punti in una sconfitta contro gli Houston Rockets.\nLa fine della carriera NBA, l'approdo in Europa e il ritiro.\nIl 26 luglio 2016, dopo aver firmato un contratto da un giorno con i New York Knicks, decide inizialmente di ritirarsi dal basket giocato, salvo poi accettare l'offerta dell'Hapoel Gerusalemme e di accasarsi in Israele, alla corte di Simone Pianigiani.\nIl 1\u00ba settembre 2017 annunci\u00f2 il suo ritiro dal basket giocato, salvo rifirmare per la squadra israeliana dopo una stagione di stop.\nVita privata.\nStoudemire \u00e8 nato in Florida nella citt\u00e0 di Lake Wales. Suo padre \u00e8 morto quando aveva 12 anni.\nNel novembre del 2008, Stoudemire ha ricevuto il Community Assist Award della NBA in riconoscenza del lavoro che aveva fatto per migliorare la qualit\u00e0 dell'acqua potabile nei villaggi poveri della Sierra Leone.\nLa madre di Stoudemire ha detto in passato che \"nelle mie origini ci potrebbero essere delle radici ebraiche\". A questo proposito Amar'e ha detto in un'intervista che \"da sempre so che sono ebreo da parte di mia madre, e questo fatto ha giocato un ruolo sottile ma importante nel mio sviluppo\". Stoudemire ha viaggiato in Israele nel 2010, e ha detto \"sono molto contento di essere qui, di vedere tutti gli importanti siti storici, di imparare l'ebraico e di capire meglio le mie radici.\"\nNel febbraio 2012 \u00e8 stato colpito da un lutto riguardante la sua famiglia, la morte del fratello Hazell. Secondo il rapporto della \"Florida Highway Patrol\" Hazell \u00e8 morto in un incidente d'auto, sul colpo, schiantandosi sul traino di un trattore. Hazell guidava oltre la velocit\u00e0 massima consentita.\nIl 13 marzo 2019 prende la cittadinanza israeliana."}
{"id": "106331", "revid": "195924", "url": "https://it.wikipedia.org/wiki?curid=106331", "title": "Zona temperata", "text": "Per zona temperata nella sua accezione pi\u00f9 ampia si intende l'area geografica compresa tra i tropici e i circoli polari. (alcuni indicano con tale nome, in ogni emisfero, la zona compresa tra 30 e 60 gradi di latitudine).\nOltre a quasi tutto il territorio dell'Europa, fanno parte di quest'area climatica una fascia costiera dell'Africa settentrionale, il Canada meridionale, gli Stati Uniti, l'America centrale, la Cina e l'Asia centrale. Nell'emisfero australe, invece, alle stesse latitudini, sono pochissime le terre emerse: la zona meridionale dell'America, comprendente l'Argentina e parte del Cile, il Sudafrica, il sud dell'Australia, la Nuova Zelanda e la Tasmania rappresentano gli ambienti temperati.\nLa fauna della zona temperata della steppa comprende per la maggior parte mammiferi struviani (dal russo \"struv\", animale a pelo corto): il capriolo, il cinghiale, lo scoiattolo, l'orso, la renna, ed il castoro.\nLa fauna della zona temperata della foresta invece, \u00e8 composta da: cervi, lupi, volpi e diverse specie di volatili. Questa fascia climatica settentrionale comprende l'ambiente pi\u00f9 favorevole alla vita umana, comportando ad una vasta serie di climi, dai pi\u00f9 freddi ai pi\u00f9 caldi.\nIdrografia.\nLe zone temperate sono molto ricche di corsi d'acqua, anche a causa delle abbondanti precipitazioni. La loro presenza ha favorito lo sviluppo dell'agricoltura e, di conseguenza, gli insediamenti umani. A causa della disposizione delle catene montuose, nell'America settentrionale sono pochi i fiumi che sfociano nell'oceano Pacifico (tra essi si ricordano il Colorado e il Columbia); mentre il pi\u00f9 vasto versante orientale \u00e8 attraversato dai maggiori fiumi del continente.\nIl clima.\nIl clima temperato comprende i numerosi climi delle zone comprese tra i paralleli 30\u00b0 e 50\u00b0 in entrambi gli emisferi. Nella classificazione dei climi di K\u00f6ppen \u00e8 simboleggiato con \"C\". Quindi nella fascia temperata i raggi del sole hanno una minore incidenza sulla superficie e di conseguenza la temperatura, \u00e8 pi\u00f9 bassa rispetto all'equatore.\nClassificazione di K\u00f6ppen.\nLa classificazione di K\u00f6ppen considera \"temperato\" (o \"temperato caldo\", contrapposto al \"temperato freddo\" con cui talvolta si indica il clima boreale) qualsiasi clima il cui mese pi\u00f9 freddo ha una temperatura compresa tra -3\u00a0\u00b0C e 18\u00a0\u00b0C e le cui precipitazioni sono superiori a quella dei climi aridi. A sua volta la classe climatica si dividerebbe in clima mediterraneo, clima sinico e clima temperato umido o, secondo altri, in clima mediterraneo, clima \"subtropicale umido\" e clima oceanico. Si tratta di una classe piuttosto ampia e per questo soggetta a critiche in particolare da Trewartha e da Griffiths, che l'hanno divisa in due classi distinte.\nClassificazione di Troll e Paffen.\nGli studiosi tedeschi Carl Troll e Karlheinz Paffen hanno invece diviso il clima temperato in tre classi climatiche ben distinte tra loro: il \"clima temperato freddo\", il \"clima temperato fresco\" (a sua volta diviso in due sottoclassi: \"delle steppe\" e \"delle foreste\") e il \"clima temperato caldo\".\nClima temperato freddo.\nIl clima temperato soprattutto in Russia \u00e8 freddo si pu\u00f2 chiamare anche boreale e si divide in due diversi climi: il clima temperato fresco con estati calde e il clima temperato freddo con inverni freddi.\nIl primo \u00e8 caratterizzato da un inverno freddo con la temperatura del mese pi\u00f9 fredda inferiore a 0\u00a0\u00b0C. Le estati sono calde con temperatura media tra i 15\u00a0\u00b0C e i 20\u00a0\u00b0C e possono avere massime attorno ai 30\u00a0\u00b0C. e tipiche di questo clima sono quelle dell'Europa settentrionale, orientale e centrale.\nIl secondo \u00e8 il clima che ha un inverno freddo e lungo con temperature anche di -50\u00a0\u00b0C. Le estati sono invece generalmente pi\u00f9 fresche, attorno ai 10\u00a0\u00b0C. Le zone tipiche di questo clima sono il Canada, l'Alaska e la Siberia.\nClima temperato fresco.\nIl clima temperato fresco indicato ha la temperatura del mese pi\u00f9 freddo superiore ai 0\u00a0\u00b0C. La classificazione di questo tipo climatico appare abbastanza complicata, tant'\u00e8 che \u00e8 divisa in ben 12 sottoclassi (e tre di queste appaiono ulteriormente suddivise). Semplificando si pu\u00f2 dire che \u00e8 diviso in clima \"della foresta\" e clima \"della steppa\". \nIl primo, umido, \u00e8 suddiviso a sua volta in clima oceanico, sub-oceanico, sub-continentale e continentale ed \u00e8 associato alla foresta temperata a latifoglie. \nIl secondo, secco, \u00e8 diviso a sua volta in classi dipendenti soprattutto dal grado di aridit\u00e0 ed \u00e8 tipico delle steppe continentali.\nClima temperato oceanico.\nIl clima temperato oceanico \u00e8 quello delle coste occidentali dei continenti: il nordovest degli Stati Uniti d'America (lo stato di Washington), la Tasmania, la Nuova Zelanda, l'Arcipelago britannico,le zone atlantiche della Francia, le coste del Mar del Nord e della Manica. Caratteristica principale di questo tipo di clima sono il totale annuale delle precipitazioni e la debole escursione termica. Le estati non sono quasi mai aride, a parte qualche eccezione, come ad esempio l'estate 2005 nell'Europa occidentale.\nNelle zone interne dei continenti, quindi pi\u00f9 lontane dai fattori mitiganti del mare, il clima temperato oceanico si modifica in sub-oceanico: l'escursione media annuale aumenta; \u00e8 pi\u00f9 freddo in inverno e pi\u00f9 caldo in estate, le precipitazioni annuali in pianura sono meno importanti, i venti perdono la loro forza. Quando l'escursione termica annua supera i 30\u00a0\u00b0C si parla, secondo Troll e Paffen, propriamente di clima continentale. Nel clima temperato fresco, quindi abbiamo come flora: foreste di conifere, e come fauna, animali abituati a vivere in un ambiente abbastanza fresco, come volpi, cervi, orsi bruni, castori.\nClima temperato caldo.\nIl clima temperato caldo \u00e8 caratterizzato da temperatura del mese pi\u00f9 freddo superiore ai 12\u00a0\u00b0C, ma per l'emisfero boreale pu\u00f2 scendere fino ai 5\u00a0\u00b0C; comprende varie sottoclassi di climi, dal clima umido dell'Asia orientale e degli Stati Uniti del Sud a quello semidesertico e desertico. Il clima mediterraneo non rientra in questa categoria e inoltre a seconda della posizione geografica (proprio la presenza del mare stesso ad esempio) si possono avere delle modifiche climatiche e meteorologiche anche importanti come diluvi o periodi di aridit\u00e0 estivi.\nIl paesaggio naturale.\nNelle zone temperate sono presenti tre tipi di formazioni vegetali spontanee:\nL'importanza della vegetazione forestale caratterizza le zone temperate, nell'emisfero nord. Anche se gli esseri umani hanno operato enormi distruzioni, le foreste coprono:\nLe foreste temperate hanno quasi sempre una specie dominante di alberi decidui (che perdono tutte le foglie nello stesso periodo dell'anno); in alcuni casi, piuttosto rari per la verit\u00e0, ne sono presenti due o tre specie e solo vicino alle coste orientali ci sono grandi variet\u00e0 di flora.\nLe foreste pi\u00f9 estese del mondo sono costituite da conifere. Alle alte quote montane, si trovano foreste con le caratteristiche della taiga.\nLa taiga \u00e8 una sterminata foresta che si estende lungo tutta la Russia, dal confine con la Finlandia fino all'isola di Sachalin, vicino al Giappone. Si tratta di una \u201ccintura verde\u201d, che misura quasi venti volte l'Italia; non \u00e8 ricca di tante specie vegetali, essendo una distesa \u201csenza fine\u201d di conifere, anche se nella parte meridionale \u00e8 composta da alberi a foglia larga. \u00c8 un'importante riserva di biodiversit\u00e0 popolata da un numero di animali e vegetali superiore a quello dei vicini, e molto sfruttati, boschi della Scandinavia. Ed \u00e8 proprio per questi animali, molti dei quali a rischio di estinzione (\u00e8 il caso della tigre siberiana o del leopardo dell'Amur), che la taiga rappresenta un rifugio perfetto. Habitat ideale per moltissime specie di animali, la taiga \u00e8 fondamentale anche per la nostra esistenza perch\u00e9 contribuisce a regolare il clima: le sue piante, che occupano ben nove fusi orari, assorbono enormi quantit\u00e0 di carbonio.\nNonostante nelle aree pi\u00f9 popolate le conifere siano state favorite rispetto ad altre specie per la loro crescita pi\u00f9 rapida, scendendo da nord verso sud, alle conifere si sostituiscono le betulle, le querce, i faggi, gli olmi, i frassini e le latifoglie in genere. \u00c8 possibile trovare anche boschi di castagni e noccioli. Si tratta di ambienti forestali. Nelle foreste di alberi decidui, a seconda delle stagioni, cambia l'aspetto dell'ambiente naturale. In primavera la situazione di questo habitat \u00e8 resa difficile a causa delle possibilit\u00e0 di gelate e delle repentine variazioni climatiche. In estate c'\u00e8 una temperatura tra i e i e le piante sono diverse, a seconda del calore e delle piogge. In autunno la caduta delle foglie secche colora di tantissime tonalit\u00e0 la foresta. In inverno, senza foglie, c'\u00e8 poca vita. In molte zone degli Stati Uniti e del Giappone, cos\u00ec come in molte zone d'Europa, la foresta decidua \u00e8 stata eliminata in pianura. Gli alberi delle foreste sono generalmente di taglia media (dai 20 ai 30 metri). Nel Nord America ci sono foreste di sequoie, alberi sempreverdi dal legno di colore rossastro. Le sequoie sono tra gli alberi pi\u00f9 alti e longevi al mondo. L'albero pi\u00f9 alto della Terra, secondo gli americani, \u00e8 una sequoia sempervirens che si trova nel Redward National Park, in California. \u00c8 chiamata Howard Libby Tree e raggiunge i 112 metri di altezza. Nel National Park c'\u00e8 anche la sequoia pi\u00f9 voluminosa del mondo: l'\u201cAlbero del generale Sherman\u201d (un generale che stermin\u00f2 l'indiano). Pesa 1385 tonnellate, ha un tronco che, alla base, misura i 31 metri di circonferenza, ed ha un'et\u00e0 che va dai 2.500 ai 3.000 anni. Non \u00e8 per\u00f2 l'albero pi\u00f9 vecchio della Terra. Ci sono, infatti, alcuni esemplari di \"Pinus aristata\" californiani che hanno quasi cinquemila anni.\nNell'emisfero sud, invece, i paesaggi naturali sono particolari e presentano contrasti, legati soprattutto alle precipitazioni. In Australia prevalgono i sempreverdi: lungo la zona costiera ci sono zone di fitta boscaglia, foreste di eucalipto e vegetazione a macchia. Sulle alte cime della Cordigliera andina e delle montagne della Nuova Zelanda, invece, si estendono le foreste di tipo boreale.\nTra tutte le aree protette delle zone temperate, il Parco Nazionale di Yellowstone, istituito nel 1872, \u00e8 il pi\u00f9 antico ed esteso della zona temperata boreale."}
{"id": "106338", "revid": "709565", "url": "https://it.wikipedia.org/wiki?curid=106338", "title": "Vodafone", "text": "Vodafone Group Plc \u00e8 un'azienda multinazionale di telefonia mobile e fissa con sede a Londra, nel Regno Unito.\nHa partecipazioni in 25 paesi, in 16 dei quali opera con il proprio marchio. Grazie anche ad un accordo con l'operatore caraibico \"Digicel\", nel 2007 i \"Partner-Networks\" di Vodafone sono presenti in 75 paesi nel mondo.\nStoria.\nVodafone viene creata nel 1984 come sussidiaria della Racal Electronics Plc con il nome di \"Racal Telecom Limited\".\nNel settembre 1991 l'azienda si distacca totalmente dalla Racal Electronics Plc e il suo nome cambia in \"Vodafone Group Plc\".\nIl 30 giugno 1999 il gruppo inglese si fonde con l'americana AirTouch Communications Inc. dando vita a \"Vodafone AirTouch Plc\". Nel settembre dello stesso anno Vodafone Airtouch Plc accetta di fondere i suoi servizi mobili negli Stati Uniti d'America con la Bell Atlantic, formando cos\u00ec la compagnia di telefonia mobile Verizon Wireless.\nIl 12 aprile 2000 Vodafone AirTouch riceve dalla Commissione europea l'autorizzazione ad acquisire l'azienda tedesca Mannesmann, acquisendo cos\u00ec il pieno controllo dell'operatore mobile \"D2\"; l'operazione comporta anche la vendita dell'azienda Orange a France T\u00e9l\u00e9com. Il 28 luglio 2000 viene ripristinato il vecchio nome \"Vodafone Group Plc\".\nNegli anni successivi il gruppo ha acquistato operatori mobili o partecipazioni in tutto il mondo, tra cui l'acquisto in Italia di Omnitel Pronto Italia S.p.A., societ\u00e0 nella quale Vodafone era inizialmente entrata attraverso l'acquisizione di Mannesmann e di cui ha preso il controllo assoluto nel 2013, dopo aver rilevato la quota del 23% del capitale facente capo al gruppo statunitense di comunicazioni Verizon, dopo aver a sua volta ceduto a quest'ultimo la quota del 45% detenuta nella joint venture Verizon Wireless, nell'ambito dell'operazione di riorganizzazione delle attivit\u00e0 che ha portato il leader mediatico britannico all'uscita dal mercato americano.\nNel 2006 Vodafone, anche per far fronte ad alcune perdite, ha dismesso alcune sue attivit\u00e0 e partecipazioni: in Giappone con Vodafone Giappone, in Svezia con Vodafone Svezia, in Belgio con Proximus e in Svizzera con Swisscom Mobile. Inoltre, pur non detenendovi alcuna partecipazione, ha concesso l'utilizzo del proprio marchio all'operatore partner in Islanda, ridenominato Og Vodafone ed in seguito, dal 5 ottobre 2006, divenuto Vodafone Iceland.\nIl 6 ottobre 2007 Vodafone ha acquisito Tele2 Italia e Tele2 Spagna al costo di 775 milioni di euro. L'operazione \u00e8 stata sottoposta al vaglio delle autorit\u00e0 di vigilanza competenti e si \u00e8 conclusa positivamente il 3 dicembre 2007. Dopo l'acquisizione da parte di Vodafone Omnitel N.V., Tele2 Italia S.p.A, ha mantenuto transitoriamente il marchio Tele2. Nello stesso anno diventa sponsor della Scuderia McLaren, in Formula 1, fino al 2013; in precedenza, era stata sponsor della Ferrari dal 2002 al 2006. Dal momento che, dopo questa operazione, Tele2 Italia S.p.A. non \u00e8 pi\u00f9, in alcun modo, legata a Tele2 AB Svezia, si \u00e8 provveduto a cambiare il nome dell'operatore, che dal 1\u00ba gennaio 2010 \u00e8 diventato TeleTu S.p.A.\nIl 20 marzo 2017 Vodafone India, sussidiaria indiana di Vodafone, ha annunciato la fusione con la rivale Idea Cellular, creando cos\u00ec, con un fatturato annuale superiore ai 25 miliardi di Euro, il pi\u00f9 grande operatore di telefonia mobile del mercato indiano. Il 9 maggio 2018 Vodafone ha annunciato di aver rilevato dal gruppo mediatico statunitense Liberty Global le attivit\u00e0 di telecomunicazioni via cavo della sua controllata Unitymedia in Germania, Repubblica Ceca, Ungheria e Romania; l'acquisizione, dal valore di 18,4 miliardi di Euro, \u00e8 la pi\u00f9 grossa effettuata da Vodafone dopo quella avvenuta nel 2000, sempre in Germania, di Mannesmann. Poco dopo l'avvenuta operazione Vodafone-Liberty Global, Il 15 maggio 2018 Vittorio Colao, amministratore delegato della multinazionale britannica dei media dal 29 luglio 2008, comunica le sue dimissioni, divenute effettive in ottobre. Al suo posto \u00e8 subentrato Nick Read, direttore finanziario della societ\u00e0, la cui carica \u00e8 stata rilevata dall'italiana Margherita Della Valle."}
{"id": "106341", "revid": "392652", "url": "https://it.wikipedia.org/wiki?curid=106341", "title": "La fossa degli appestati", "text": "La fossa degli appestati (\"Plague Pit\") \u00e8 un romanzo horror fantascientifico di Mark Ronson (pseudonimo usato da Marc Elward Alexander) del 1981.\nTrama.\nA Londra, il personaggio Hacker lavora come ruspista; durante i lavori in un cantiere edile, per fare un dispetto al suo capocantiere Jennings sfonda il muro di un rudere che doveva essere non toccato dai lavori. Il pavimento sprofonda e la fossa \u00e8 piena di scheletri. La sorpresa per i resti storici, per\u00f2, viene presto sostituita dall'ingordigia degli operai del recuperare gli oggetti preziosi seppelliti con i morti. Gli operai si calano nella fossa per recuperare oggetti d'oro dell'epoca, frantumando le ossa e respirando la polvere, e se li spartiscono.\nLa casa, infatti, risulta essere stata chiusa durante la grande epidemia di peste che colp\u00ec la citt\u00e0 nel 1666: sono rimasti dei bacilli latenti di \"Yersinia pestis\" (il vettore della peste), e i lavoratori del cantiere ne sono contagiati. Alcuni muoiono, ma prima contagiano altre persone. Hacker \u00e8 immune alla malattia, e contagia la moglie, che a sua volta contagia i clienti che incontra come prostituta.\nIl primo a morire \u00e8 l'operaio Michel Ferris e il dottor Aziz, un medico di Calcutta, quando lo vede non crede ai suoi occhi: \u00e8 peste, e avverte subito il Ministero della Sanit\u00e0.\nL'epidemia, purtroppo, non tarda a svilupparsi e dilagare. La Londra del XX secolo deve cos\u00ec subire una violenta epidemia di peste che metter\u00e0 a dura prova la popolazione arrivando a causare due milioni di morti. Il mondo isola la Gran Bretagna; vengono abbattuti gli aerei e affondate le navi di chi cerca di scappare.\nPrima del blocco totale, Hacker, che \u00e8 portatore sano, riesce a imbarcarsi, contagiando tutto l'equipaggio. Riesce a sbarcare negli USA prima che sia scoperta la causa delle morti e contagia una donna. Appena scopre che \u00e8 ammalata, scappa cercando di arrivare in Canada. Lungo la strada, carica una giovane autostoppista...\nEyam.\nDurante il romanzo, vengono citate e raccontate le vicissitudini del villaggio di Eyam, il quale viene ricordato nella storia inglese perch\u00e9 i propri abitanti si posero spontaneamente in quarantena per evitare di contagiare i paesi limitrofi. La stessa vicenda \u00e8 alla base del romanzo \"Annus mirabilis\" (2001) di Geraldine Brooks.\nEdizioni.\nEsce in Italia l'8 gennaio 1984 nella collana fantascientifica \"Urania\" (n. 961)."}
{"id": "106342", "revid": "1355461", "url": "https://it.wikipedia.org/wiki?curid=106342", "title": "Antinomia", "text": "L'antinomia (dal greco \u03b1\u03bd\u03c4\u03b9, preposizione che indica una contrapposizione, e \u03bd\u03bf\u03bc\u03bf\u03c2, legge) \u00e8 un particolare tipo di paradosso che indica la compresenza di due affermazioni contraddittorie che possono essere entrambe dimostrate o giustificate. In questa situazione non \u00e8 possibile applicare il principio di non-contraddizione. Kant \u00e8 stato il primo ad applicare la parola \"antinomia\" nel linguaggio filosofico.\nCaratteristiche.\nPropriamente si ha un'antinomia quando un procedimento o un ragionamento, che pu\u00f2 essere in termini filosofici, logico-matematici o giuridici, produce in modo corretto e con eguale livello di consistenza e affidabilit\u00e0 due soluzioni aventi rispettivamente la forma di tesi e antitesi portando a una conclusione del tipo: \"A se e solo se non A\".\nAd esempio, una norma giuridica, che \u00e8 un enunciato sintatticamente condizionale, connette una conseguenza giuridica a una e una sola classe di fattispecie. Vi \u00e8 invece antinomia normativa, o conflitto normativo, quando due diverse norme connettono a una medesima classe di fattispecie due conseguenze tra loro incompatibili.\nStoria: antichit\u00e0.\nL'antinomia di Epimenide o \"Paradosso del mentitore\", nota fin dal VI secolo, \u00e8 probabilmente la pi\u00f9 antica ricordata dalla storia della filosofia: \"il cretese Epimenide afferma che tutti i cretesi mentono\"; essa pu\u00f2 essere espressa in vari modi:\nProposizione A: la \"proposizione A\" dice il falso.\nLa domanda che ci si deve porre \u00e8 se la proposizione A sia vera o falsa; \u00e8 facile vedere che se la proposizione \u00e8 vera (i cretesi mentono) allora il suo significato implica che sia falsa (Epimenide mente e quindi i cretesi dicono la verit\u00e0), ma se \u00e8 falsa ci\u00f2 significa che \u00e8 vera, cio\u00e8 A appare contemporaneamente vera e falsa. \nAltre antinomie celebri dell'antichit\u00e0 sono alcuni dei paradossi di Zenone di Elea, quelli in particolare che sono destinati a falsificare, mostrandoli assurdi, alcuni principi logici comunemente considerati veri secondo il senso comune, quali la realt\u00e0 del movimento e l'esistenza dello spazio (si veda: Paradossi di Zenone).\nDall'antichit\u00e0 fino all'elaborazione di nuovi paradigmi logici nel corso del XX secolo l'insorgere di un'antinomia in una teoria o in un ragionamento era considerato l'equivalente di una falsificazione; per questo motivo quasi tutte le antinomie classiche furono elaborate in chiave polemica e con finalit\u00e0 demolitive di una determinata visione o ipotesi.\nRussell e la rinascita delle antinomie.\nDi l\u00e0 dal loro ricorrere nei secoli e del periodico riproporsi del tema nel pensiero di molti grandi pensatori, il tema delle antinomie non subisce radicali evoluzioni fino alla fine del XIX secolo. Questo soprattutto per l'insolubilit\u00e0 nei termini della logica aristotelica della maggior parte delle antinomie conosciute. In sostanza tali problemi venivano considerati alla stregua di fallacie ineliminabili dovute a errori o a imprecisioni del linguaggio, quando non argomenti pretestuosi messi in campo dagli scettici per dimostrare la generale inaffidabilit\u00e0 del discorso razionale.\nUna prima vera svolta si determina nel 1899 con la scoperta, a opera del giovane Bertrand Russell, dell'antinomia che porta il suo nome. Infatti l'antinomia di Russell si presenta come un paradosso del tutto nuovo che colpisce al cuore una delle teorie in quel momento in pi\u00f9 grande espansione: il logicismo di cui lo stesso Russell sar\u00e0 paladino e che si propone di ridurre matematica e logica a fondamenti comuni attraverso la teoria delle Classi.\nIn sintesi il filosofo britannico teorizza che:\nLa scoperta di tale antinomia provoc\u00f2 una crisi anche personale nel filosofo tedesco Frege che, in pratica, sugger\u00ec semplicemente di considerarla un'eccezione.\nRussell invece continu\u00f2 a studiare il problema, arrivando in seguito a proporre vari modi per tentare di risolvere quello che nel frattempo era divenuto il \"problema delle antinomie\". Infatti a partire da quella prima scoperta diverse altre antinomie vennero identificate o riscoperte, conducendo la logica d'inizio secolo a un vero e proprio momento di crisi.\nSolo a partire dagli anni venti infatti i logici d'Europa iniziarono a elaborare teorie che consentivano il superamento di molte antinomie, soprattutto attraverso l'elaborazione di linguaggi multilivello coi quali era possibile disinnescare le antinomie determinate da contraddizioni del linguaggio come quella riportata sopra o addirittura attraverso l'elaborazione di logiche cosiddette polivalenti cio\u00e8 con pi\u00f9 di due valori di verit\u00e0 (vero e falso), anche dette \"non aristoteliche\" o \"non aristippee\"."}
{"id": "106345", "revid": "599013", "url": "https://it.wikipedia.org/wiki?curid=106345", "title": "Mbr", "text": ""}
{"id": "106346", "revid": "767487", "url": "https://it.wikipedia.org/wiki?curid=106346", "title": "Crisi (film 1946)", "text": "Crisi (\"Kris\") \u00e8 la prima opera registica dell'allora ventottenne Ingmar Bergman che usc\u00ec nel 1946.\nTrama.\nLa giovane diciottenne Nelly vive una vita tranquilla in un villaggio costiero con la madre adottiva Ingeborg, insegnante di pianoforte, donna di semplici costumi ed ammalata che l'ha allevata fin da piccola. Nel paese arriva la madre vera Jenny, che \u00e8 subito vista dagli abitanti come una presenza scandalosa per il suo comportamento. Nelly invece resta affascinata e segue Jenny a Stoccolma, attratta dalla vita eccitante e audace che le offre la grande citt\u00e0. Ma in Nelly si riaprono antichi ricordi, conosce il lato oscuro dell'umanit\u00e0 e della grande citt\u00e0 e dopo molte peripezie sposa il giovane che da molto tempo era innamorato di lei.\nAnalisi del film.\nAppare in questo primo film del regista il tema che sar\u00e0 poi dominante nelle opere future, quello del conflitto tra le generazioni che rappresenta \u00abuno scontro che, equilibrato in periodo di normalit\u00e0, \u00e8 qui acuito dal materialismo dilagante nella societ\u00e0 postbellica\u00bb. Un conflitto al cui centro ci sono solo e soltanto Nelly e Ingebor; gli altri personaggi non sono che satelliti, che arricchiscono la pellicola di valore umano. Ad esempio la figura di Jack risulta interessante in quanto emblema del \"clochard\" moderno, ricco di sogni e povero di realt\u00e0, ma secondario dal punto di vista dell'economia del film. Solo i rimorsi, l'inesperienza e la dolce ingenuit\u00e0 di Nelly pu\u00f2 considerarsi \"leit motiv\" dell'intera opera.\nProduzione.\nNel 1944 Bergman ha all'attivo per il cinema solo la sceneggiatura di \"Spasimo\", cos\u00ec quando il produttore della Svensk Filmindustri gli propone di dirigere un film tutto suo, accetta subito. In 14 notti Bergman scrive la sceneggiatura per il film, adattando la commedia \"La bestia madre\" (\"Moderhjertet\") dell'autore danese Leck Fischer, impostagli dal produttore. Come il regista dir\u00e0 in seguito, trattandosi della sua prima opera, \u00abavrei sicuramente tratto un film anche dalla guida del telefono\u00bb.\nMa la lavorazione della pellicola \u00e8 tempestata di imprevisti ed incidenti: il direttore della fotografia abbandona la produzione, un'apparecchiatura cade provocando un ferito, mentre Bergman si impunta su scelte molto costose che portano a magri risultati. Quando il film esce, il 25 febbraio 1946, \u00e8 un fiasco clamoroso.\nDistribuzione.\nIn Italia il film viene presentato nel circuito televisivo solo in lingua originale sottotitolato, e nello stesso formato esce in DVD nel maggio 2005, come contenuto speciale del film \"La fontana della vergine\".\nNel dicembre del 2012 viene pubblicato in un cofanetto celebrativo insieme a Spasimo, prima sceneggiatura del regista svedese a diventare film, ed al film del 1949 Sete."}
{"id": "106347", "revid": "126257", "url": "https://it.wikipedia.org/wiki?curid=106347", "title": "Mammiferi", "text": ""}
{"id": "106348", "revid": "1610933", "url": "https://it.wikipedia.org/wiki?curid=106348", "title": "Perissodattili", "text": ""}
{"id": "106351", "revid": "1632387", "url": "https://it.wikipedia.org/wiki?curid=106351", "title": "Conchiglia", "text": "La conchiglia \u00e8 una struttura biologica rigida e dura che protegge esternamente e sostiene gli animali dal corpo molle e senza scheletro, appartenenti ai phyla dei molluschi, dei brachiopodi e degli ostracodi.\nStruttura della conchiglia nei molluschi.\nNei Molluschi la conchiglia si presenta con diverse forme a seconda della classe a cui appartiene l'animale. \u00c8 composta da costituenti inorganici come il carbonato di calcio (CaCO3) o il fosfato di calcio (Ca3(PO4)2) che gli animali estraggono dall'acqua di mare e che vengono integrati con sostanze organiche (solitamente un insieme di proteine complesse secrete dal mantello). Nelle specie bentoniche, che vivono nelle sabbie o nei fanghi del fondo, oppure fissate a dei supporti, e che quindi non hanno mobilit\u00e0 o ne hanno pochissima, la conchiglia contiene il corpo dell'animale come una sorta di scatola durissima che lo protegge; nelle specie che hanno riacquistato una certa mobilit\u00e0 o che sono invece passate alla vita pelagica, la conchiglia \u00e8 una struttura della quale, evolutivamente parlando, gli animali tendono a liberarsi e spesso in questi animali essa si presenta ridotta o scomparsa.\nAd esempio, nei gasteropodi eterobranchi, \nQuando il mantello si riduce, essa scompare, quando la conchiglia \u00e8 interna il mantello \u00e8 ripiegato su s\u00e9 stesso e l'avvolge.\nLa conchiglia compare gi\u00e0 nella larva (veliger) e si accresce per la regolare e periodica aggiunta di nuovi tratti in corrispondenza del suo margine libero dove si osservano numerose \"strie di accrescimento\". La struttura della conchiglia varia notevolmente dai Poliplacofori a quella delle altre classi e, insieme ad altri caratteri, consente di definire nei Molluschi due linee evolutive a cui si fanno corrispondere due subphylum:\nAnfineuri (Poliplacofori e Solenogastri).\nNei quali la conchiglia \u00e8 costituita da 2 strati, quello superiore fatto di conchiolina calcificata e quello interno di solo carbonato di calcio.\nConchiferi (tutte le altre classi).\nNei Conchiferi, la conchiglia \u00e8 costituita da 3 strati fondamentali: \nI due strati sottostanti formano l'ostraco, costituito a sua volta da:\nQuesto schema, per\u00f2, pu\u00f2 presentare numerose varianti ed il materiale calcareo pu\u00f2 essere, a seconda della specie, aragonite o calcite o entrambi. Alcuni molluschi possono presentare anche chitina.\nLa conchiglia nelle varie classi di molluschi.\nconchiglia metamerica, dorsale, di forma ovale, costituita da 8 piastre embricate ed articolate tra loro sono incluse nel mantello, il quale si estende fino al margine dell'animale formando il perinoto, un lembo cuticolarizzato che circonda e collega le piastre e ne permette l'articolazione data la sua flessibilit\u00e0. \nconchiglia di un solo pezzo a scudo conico con l'apice (\"umbone\") leggermente incurvato, inizialmente a scudo conico e successivamente avvolto a spirale su s\u00e9 stesso; alcuni hanno perduto la conchiglia\nEvoluzione della conchiglia nei gasteropodi.\nQuesti animali possiedono una conchiglia costituita da un solo pezzo, inizialmente a forma di scudo conico e successivamente avvolto a spirale su s\u00e9 stesso; alcuni forme hanno perduto la conchiglia o questa rimane in forma vestigiale.\nSi pensa che Gasteropodi e Monoplacofori derivino da una comune forma ancestrale, e che, nei Gasteropodi, in seguito all'accrescimento verso l'alto della massa corporea, si sia prodotta una conchiglia conica sempre pi\u00f9 alta (come di nota nei Protogasteropodi fossili). Divenendo troppo alta la conchiglia (e la parte terminale dei visceri) tende a flettersi e ad avvolgersi su s\u00e9 stessa a forma di \"spirale piana\"; se la flessione \u00e8 laterale la spira tende a turbare la simmetria bilaterale ed a squilibrare l'animale che, per compensare questo inconveniente, tende a torcersi con tutta la parte del corpo in via di accrescimento; di conseguenza, si forma una \"spirale conica\", pi\u00f9 efficiente, che ha sostituito la spirale piana. La spirale conica d\u00e0 origine a conchiglie pi\u00f9 compatte perch\u00e9 la spira porta al formarsi di un asse interno detto columella intorno al quale si sviluppa la stessa conchiglia.\nEvoluzione della conchiglia nei Lamellibranchi.\nSono detti anche Bivalvi o Pelecipodi. La conchiglia \u00e8 bivalve e deriva dalla divisione longitudinale della primitiva conchiglia a scudo. Le due valve di sono sviluppate verso il basso in modo da racchiudere completamente il corpo dell'animale. Le due valve, una destra e l'altra sinistra, sono mantenute chiuse da muscoli adduttori e si articolano mediante una cerniera dorsale. \nLe valve sono mantenute dal periostraco della linea dorsale mediana che, non essendo stato coinvolto nella separazione in due valve, si \u00e8 ispessito e modificato divenendo un legamento elastico dorsalmente alla cerniera. Il legamento elastico tende a mantenere aperte le valve e quindi funge da antagonista dei muscoli adduttori. L'evoluzione della conchiglia interessa soprattutto la cerniera, molto rudimentale in alcuni Protobranchi e Filibranchi, in altre specie di questi gruppi si presenta costituita da una fila di dentelli eguali (cerniera tassodonte) o, negli Eulamellibranchi, da pochi dentelli e fossette di varia forma (cerniera eterodonte). Anche i muscoli adduttori hanno subito evoluzione, come si vede dalle loro impronte sulla superficie interna delle valve: nei Filibranchi la conchiglia \u00e8 con un solo muscolo adduttore (monomiaria) oppure con due muscoli adduttori di grandezza diseguale (anisomiaria); negli Eulamellibranchi la conchiglia ha due muscoli adduttori eguali (isomiaria).\nSulla superficie interna delle valve vi \u00e8 anche un'altra impronta (linea palleale) che corrisponde al margine ventrale del mantello. La parte apicale di ogni valva \u00e8 detta umbone \u00e8 rappresenta la parte della conchiglia presente fin dal veliger; l'umbone \u00e8 spostato di pi\u00f9 verso il margine anteriore della valva permettendo di distinguere la valva destra da quella sinistra.\nNei Lamellibranche che vivono profondamente infossati nei fondi sabbiosi o fangosi, i lobi del mantello vanano a formare sifoni molto lunghi che si scostano dalle valve della conchiglia; per questa ragione il margine del mantello non lascia una linea palliale intera sulle valve come avviene quando i sifoni sono brevi o quasi assenti (valve integripalliate), ma presenta una sinuosit\u00e0 posteriore (seno palliale) e la conchiglia \u00e8 detta sinupalliata.\nEvoluzione della conchiglia nei Cefalopodi.\nNel Nautilus (Tetrabranchiati) la conchiglia funziona come organo di galleggiamento. Fra il corpo dell'animale e l'estremit\u00e0 della conchiglia si viene a formare una camera colma di gas e via via che l'animale cresce e che la conchiglia si allunga e si allarga, seguendo il modello di una spirale logaritmica, si formano dei \"setti\" calcarei trasversali che separano sempre nuove camere ricolme di gas; l'animale occupa la camera pi\u00f9 esterna, che si \u00e8 formata per ultima, ma rimane collegato all'apice della conchiglia con un sottile cordone che attraversa i fori dei setti e che talvolta pu\u00f2 essere contenuto in un tubo, il \"sifone\".\nNei coleoidei:\nNelle specie di \"Argonauta\" dei mari temperati la sola femmina secerne una conchiglia, grande 8\u20139\u00a0cm. che serve soltanto da involucro per proteggere le uova (conchiglia nidimentale o \"nicchio\").\nIl guscio dei brachiopodi.\nLa conchiglia dei Brachiopodi detta guscio \u00e8 una struttura bivalve. Va per\u00f2 specificato che, nonostante la somiglianza, la conchiglia dei Molluschi Bivalvi \u00e8 formata da due valve laterali (dx e sx), mentre in quella dei Brachiopodi le due valve sono una dorsale e l'altra ventrale. Le due valve sono secrete dall'epiderma del mantello con quale restano in intimo contatto; possono essere uguali o disuguali (la pi\u00f9 ampia \u00e8 quella ventrale) e possono essere unite da muscoli che si estendono dall'un'all'altra valva (classi Linguliformea/Craniformea o \"Inarticolati\") o da un sistema di denti e fossette alla loro estremit\u00e0 posteriore (classe Rhynchonelliformea o \"Articolati\"). Nei Rhynchonelliformea la valva dorsale presenta all'interno una complicata struttura scheletrica, il brachidio che serve a sostenere le braccia del lofoforo.\nLo strato esterno (\"periostraco\") \u00e8 di sostanza organica, mentre il resto pu\u00f2 essere costituito da chitina e fosfato di calcio (Linguliformea) o carbonato di calcio (Craniformea e Rhynchonelliformea).\nUtilizzo.\nLe conchiglie sono state impiegate per molti scopi: gli uomini hanno usato le conchiglie come strumenti, strumenti musicali, contenitori, armi, soldi, decorazione, ecc.\nLe popolazioni africane da circa 5.000 anni usano le conchiglie di \"Cypraea\" e \"Monetaria\" come moneta.\nIn Indonesia, i locali usano i bivalvi giganti (\"Tridacna gigas\") come vasche da bagno per i bambini. Le stesse conchiglie sono anche utilizzate come fonti battesimali e acquasantiere in alcune chiese. Le conchiglie possono essere utilizzate anche come decoro per acquari oppure in una vetrina decorata. Spesso non viene utilizzata l'intera conchiglia ma da essa viene estratta la \"madreperla\", utilizzata per fabbricare monili, gioielli, per intarsi. Vi sono poi lavorazioni raffinatissime di conchiglie per farne cammei di costo elevato.\nPer mantenere il numero degli organismi viventi che nelle conchiglie vivono ed evitare un incremento dell\u2019erosione delle spiagge molti luoghi marittimi vietano di raccogliere le conchiglie sulla spiaggia e portarle via, come anche sabbia, ghiaia, alghe e altri materiali.\nNell'arte.\nLa conchiglia nell'arte \u00e8 stata molto usata nei secoli, soprattutto a livello simbolico e metaforico, sta ad indicare un processo di nascita e/o inizio."}
{"id": "106352", "revid": "120995838", "url": "https://it.wikipedia.org/wiki?curid=106352", "title": "Sustain", "text": "Il sustain \u00e8, nella musica, la propriet\u00e0 di uno strumento musicale di mantenere (in inglese \"sustain\") il suono nel tempo dopo essere stato suonato. Designa il lasso temporale entro cui il suono \u00e8 udibile prima di esaurirsi.\nIl sustain \u00e8 anche la terza delle fasi ADSR, quella che viene dopo l'attack e il decay e prima del release. \nStrumenti a percussione come il tamburo e la batteria sono quelli che hanno meno sustain.\nGli strumenti a fiato e aerofoni come l'organo hanno in teoria sustain illimitato.\nStrumenti a corde come pianoforte e chitarra hanno un sustain abbastanza ampio. \nIl sustain di uno strumento, e quindi la durata del suono dopo la sua emissione, \u00e8 influenzato da numerosi fattori: il tipo di costruzione (corpo solido, semivuoto o vuoto), il materiale utilizzato per il corpo dello strumento, il posizionamento delle corde. \nPer strumenti come chitarra elettrica, basso elettrico \u00e8 possibile prolungare il sustain ricorrendo ad effetti a pedale."}
{"id": "106353", "revid": "196390", "url": "https://it.wikipedia.org/wiki?curid=106353", "title": "Casuarinali", "text": ""}
{"id": "106354", "revid": "1222", "url": "https://it.wikipedia.org/wiki?curid=106354", "title": "Pinali", "text": ""}
{"id": "106355", "revid": "889336", "url": "https://it.wikipedia.org/wiki?curid=106355", "title": "Robert A. Heinlein", "text": "Sviluppatore di nuovi temi, tecniche e approcci, negli anni quaranta fu uno dei protagonisti dell'et\u00e0 d'oro della fantascienza e negli anni sessanta il primo a pubblicare romanzi di fantascienza che scalarono la classifica dei \"best seller\". I temi principali del suo lavoro sono a sfondo sociale: individualismo radicale, libertarismo, religione, longevismo, sperimentalismo politico, relazione tra amore fisico e amore romantico, separazione della sfera pubblica da quella privata e speculazioni su relazioni sociali e familiari non-ortodosse.\nBiografia.\nHeinlein nacque a Butler, un piccolo centro agricolo del Missouri, ma trascorse la sua infanzia a Kansas City. L'ambiente e i valori di questi tempi e luoghi influenzeranno le sue successive opere; egli ruppe comunque molte delle consuetudini e delle convenzioni sociali, sia nei suoi scritti che nella sua vita personale. Terminate le scuole superiori si iscrisse nel 1925 alla Accademia navale di Annapolis nel Maryland dove si diplom\u00f2 nel 1929, serv\u00ec come ufficiale della Marina degli Stati Uniti con l'incarico di ufficiale di tiro. Spos\u00f2 la sua seconda moglie, Leslyn McDonald, nel 1932 (del suo primo matrimonio si conosce poco).\nNel 1934 venne congedato dalla marina poich\u00e9 soffriva di tubercolosi polmonare. Durante il lungo periodo che fu costretto a trascorrere in ospedale egli reingegnerizz\u00f2 mentalmente il letto ad acqua che pi\u00f9 tardi inser\u00ec in \"Straniero in terra straniera\". Il periodo trascorso in marina fu l'altra pi\u00f9 grande influenza sul lavoro di Heinlein; per tutta la sua vita egli credette fortemente nella fedelt\u00e0 e nella \"leadership\" e in altri valori associati alla vita militare. Dopo il suo congedo, Heinlein frequent\u00f2 per alcune settimane dei corsi di matematica e fisica alla Universit\u00e0 della California di Los Angeles, abbandonandoli a causa dei suoi problemi di salute, o per il desiderio di entrare in politica (o forse per entrambi i motivi). Si mantenne con tutta una serie di lavori, inclusi quelli di agente immobiliare e di minatore d'argento.\nAll'inizio degli anni trenta Heinlein fu attivo nel movimento socialista \"EPIC\" di Upton Sinclair (\"End Poverty In California\" - lett. \"Porre fine alla povert\u00e0 in California\"). Quando nel 1934 Sinclair fu scelto come candidato del Partito Democratico per la carica di governatore della California, Heinlein lavor\u00f2 attivamente per la sua campagna elettorale (che non ottenne successo). Heinlein stesso concorse per un seggio nell'Assemblea di Stato della California nel 1938 ma anch'egli non venne eletto (per una sfortunata sovrapposizione di eventi, proprio in quel periodo il politico nazista cecoslovacco Konrad Henlein compariva nei titoli sulle prime pagine dei giornali).\nPur non essendosi ridotto in povert\u00e0 in seguito alle campagne elettorali - godeva di una piccola pensione di invalidit\u00e0 della Marina - decise di dedicarsi all'attivit\u00e0 di scrittore per pagare i suoi debiti. Nel 1938-1939 scrisse \"A noi vivi\" (\"For Us, The Living\"), un romanzo di argomento scopertamente politico-utopico che per\u00f2 non trov\u00f2 il favore degli editori (venne pubblicato postumo solo nel 2003, dopo il suo fortunoso ritrovamento). Nel 1939 Heinlein riusc\u00ec a pubblicare la sua prima storia (\"La linea della vita\") sulla rivista pulp \"Astounding Magazine\". Progett\u00f2 di ritirarsi una volta pagati i debiti, ma desiderava una nuova auto, fare un viaggio a New York e altre cose. Disse a John W. Campbell, il direttore di \"Astounding\", che avrebbe abbandonato la scrittura non appena gli fosse stata rifiutata una storia. Quando questo avvenne, Heinlein abbandon\u00f2 la carriera di scrittore ma cominci\u00f2 a sentirsi inquieto: divenne nervoso e distratto, soffr\u00ec di perdita d'appetito, calo di peso e insonnia. Pens\u00f2 che forse potevano essere le avvisaglie di un terzo attacco di tubercolosi polmonare. Quando Campbell seppe delle sue condizioni, disse che avrebbe dato una nuova occhiata alla storia rifiutata e infine l'accett\u00f2, chiedendo alcune correzioni minori. Quando Heinlein si sedette a scrivere le correzioni si sent\u00ec subito meglio.\nHeinlein fu rapidamente riconosciuto come il leader di un nuovo movimento verso una fantascienza \"sociologica\". Inizi\u00f2 a inserire le prime storie pubblicate nell'interno di una \"Storia futura\" (\"Future History\", la cui tabella fu pubblicata sul numero del maggio 1941 di \"Astounding\"). Durante la seconda guerra mondiale serv\u00ec nella Marina come ingegnere aeronautico civile nel laboratorio materiali della \"Naval Aircraft Factory\", lavorando con i giovani Isaac Asimov e Lyon Sprague de Camp. In questo periodo conobbe inoltre Virginia \"Ginny\" Gerstenfeld, che divenne la sua terza moglie.\nVerso la fine della guerra, nel 1945, inizi\u00f2 a riprendere in considerazione la sua carriera di scrittore. I bombardamenti atomici di Hiroshima e Nagasaki e lo scoppio della Guerra fredda lo galvanizzarono, spingendolo a scrivere articoli su argomenti politici e a tentare di pubblicare su riviste pi\u00f9 redditizie. Pubblic\u00f2 quattro importanti storie su \"The Saturday Evening Post\", cominciando con \"Le verdi colline della Terra\" nel febbraio 1947, diventando il primo scrittore di fantascienza a uscire dal ghetto dei \"pulp\". Scrisse soggetto e sceneggiatura per \"Uomini sulla Luna\", film vincitore dell'Oscar ai migliori effetti speciali per il quale fece anche da consulente tecnico, e a cui fu poi assegnato un premio retro Hugo per la migliore presentazione drammatica. Firm\u00f2 un contratto con Scribner's per la scrittura di una serie di romanzi per adolescenti che dur\u00f2 fino agli anni cinquanta. Heinlein divorzi\u00f2 da sua moglie Leslyn nel 1947 e nel 1948 spos\u00f2 la sua terza moglie Virginia \"Ginny\" Gerstenfeld, che probabilmente serv\u00ec come modello per molti dei suoi personaggi femminili, intelligenti e indipendenti.\nI romanzi \"per adolescenti\" di Heinlein potrebbero essere la sua opera pi\u00f9 importante, dato che gli guadagnarono un pubblico di adulti scientificamente e socialmente consapevoli. In questi libri tratt\u00f2 molti argomenti, ma quello del 1959, \"Fanteria dello spazio\", fu considerato dallo staff redazionale di Scribner's troppo controverso per la loro prestigiosa collana e venne sommariamente rifiutato. Heinlein, sentendosi allora sciolto da ogni vincolo di \"target\", inizi\u00f2 a scrivere \"la sua roba, alla sua maniera\" e pubblic\u00f2 una serie di libri che ridisegnarono i confini della fantascienza, tra cui \"Straniero in terra straniera\" (1961), la sua opera pi\u00f9 conosciuta, e \"La Luna \u00e8 una severa maestra\" (1966), che molti considerano il suo miglior romanzo.\nA partire dal 1970, Heinlein comunque soffr\u00ec di una serie di problemi di salute, intervallati da periodi di lavoro intenso. Il decennio inizi\u00f2 con un attacco di peritonite, dal quale gli occorsero pi\u00f9 di due anni per riprendersi. Ma non appena stette abbastanza bene per scrivere, inizi\u00f2 il suo lavoro tecnicamente pi\u00f9 ambizioso, \"Lazarus Long, l'immortale\" (1973). Alla met\u00e0 degli anni settanta scrisse due voci per l'Enciclopedia Britannica (la prima su Paul Dirac e l'antimateria e la seconda sulla chimica del sangue: una versione del primo articolo intitolato \"Paul Dirac, Antimatter, and You\" (\"Paul Dirac, l'Antimateria e Tu\") fu pubblicato nell'antologia \"Expanded Universe\".\nInsieme alla moglie Virginia viaggi\u00f2 per gli Stati Uniti aiutando la raccolta di sangue e nel 1976 fu per la terza volta ospite d'onore alla World Science Fiction Convention a Kansas City. Era esausto, la sua salute declin\u00f2 nuovamente e dovette sottoporsi a una delle prime operazioni di bypass cardiaco nel 1978. Quello stesso anno gli fu richiesto di testimoniare di fronte al Comitato congiunto del Senato e della Camera, dove afferm\u00f2 la sua fiducia nelle ricadute della tecnologia spaziale, di cui stavano beneficiando gli infermi e gli anziani. L'incontro ravvicinato con la morte lo rivivific\u00f2 e scrisse altri cinque romanzi dal 1980 fino alla sua scomparsa, avvenuta nel sonno l'8 maggio 1988, mentre stava mettendo insieme le note per il sesto romanzo, \"World As Myth\". Dopo i funerali, il corpo di Heinlein venne cremato e le ceneri sparse in mare.\nNel 2003 il suo primo romanzo \"A noi vivi\", ritenuto da lungo tempo distrutto, venne ritrovato e pubblicato, rivelando quanto della filosofia sociale e politica che compare nei suoi ultimi lavori fosse gi\u00e0 presente nei suoi primi giorni di politico radicale.\nOpere.\nPrime opere, 1939\u20131960.\nIl suo primo romanzo fu \"A noi vivi\", scritto nel 1938-1939 e pubblicato postumo solo 64 anni pi\u00f9 tardi, nel 2003, dopo il rinvenimento di una copia nel garage di Michael Hunter.\nSebbene come romanzo sia stato un fallimento, essendo poco pi\u00f9 di una serie di conferenze sulle teorie sociali di Heinlein travestita da storia di fantascienza, \"A noi vivi\" \u00e8 una finestra intrigante sullo sviluppo delle sue idee radicali sull'uomo come animale sociale, incluso l'amore libero. Pare che Heinlein tent\u00f2 perlomeno di vivere in maniera coerente con questi ideali anche negli anni trenta e il suo matrimonio con la seconda moglie Leslyn fosse una relazione aperta (era anche un nudista: nudismo e tatuaggi personali sono elementi discussi frequentemente nelle sue opere. Al culmine della guerra fredda costru\u00ec un rifugio antiatomico sotto la sua casa simile a quello che compare in \"Storia di Farnham\").\nDopo \"A noi vivi\" inizi\u00f2 a scrivere romanzi e racconti ambientati in una coerente cornice di storia futura, completa di una cronologia di cambiamenti significativi politici, culturali e tecnologici. Queste opere, tra le quali spicca \"Universo\", danno a Heinlein un'importante posizione nell'Epoca d'oro della fantascienza. Tutti racconti appartenenti al ciclo della \"Storia futura\" sono stati successivamente riuniti in diverse edizioni (in Italia sono usciti in due volumi per gli Oscar Mondadori Fantascienza - nr. 1976 settembre 1987 e nr. 2011 febbraio 1988- e in 4 volumi come Urania Classici Mondadori).\nDopo una pausa dovuta alla seconda guerra mondiale, durante la quale Heinlein fu richiamato alle armi, gran parte della sua produzione dal 1947 al 1961 consistette di romanzi per ragazzi (che costituivano una parte consistente dei lettori di fantascienza). Alcuni esempi di questi romanzi sono \"La tuta spaziale\", \"Pionieri dello spazio\" e \"L'invasione dei gattopiatti\". Molte di essi furono pubblicati per la prima volta a puntate sotto altri titoli, per esempio \"Pionieri dello spazio\" (\"Farmer in the Sky\") fu pubblicato come \"Satellite Scout\" nella rivista dei Boy Scout \"Boy's Life\". che la sua intensa ossessione per la sua privacy fosse dovuta all'apparente contraddizione tra la sua vita privata non convenzionale e la sua carriera come autore di libri per ragazzi, ma in \"A noi vivi\" discute esplicitamente anche l'importanza politica che Heinlein assegnava alla privacy come questione di principio.\nHeinlein scrisse originariamente il suo primo romanzo pubblicato \"Razzo G.2\" perch\u00e9 gli venne sollecitato un libro per ragazzi da un grosso editore. L'editore lo rifiut\u00f2 perch\u00e9 \"un viaggio fino alla Luna era un'assurdit\u00e0\", allora Heinlein propose il libro a Scribner's, che lo compr\u00f2 - e inizi\u00f2 una lunga collaborazione durante la quale pubblic\u00f2 un libro per ragazzi ogni anno. L'accordo dur\u00f2 per dodici anni fino a che non venne rifiutato il manoscritto di \"Fanteria dello spazio (Starship Troopers)\", che Heinlein propose immediatamente a un altro editore e con il quale vinse un premio Hugo. Molti lettori odierni non si rendono conto che alcuni dei \"clich\u00e9\" apparentemente usati da Heinlein, come il viaggio fino alla Luna in \"Razzo G.2\", furono considerati sorprendenti nella sua epoca e infatti aiutarono a creare questi clich\u00e9. Un altro buon esempio da questo periodo \u00e8 \"Terrore dalla sesta luna\" (\"The Puppet Masters\") che origin\u00f2 l'idea degli alieni che si impossessano dei corpi umani come in \"L'invasione degli ultracorpi\".\nI romanzi che scrisse per il pubblico giovane sono un'affascinante miscela di temi adulti e per adolescenti. Molti degli argomenti che affronta in questi libri riguardano i problemi affrontati dagli adolescenti: i suoi protagonisti sono in genere \"teenager\" molto intelligenti che hanno a che fare con la societ\u00e0 adulta che li circonda. Superficialmente sono semplici racconti di avventure, imprese e rapporti con insegnanti stupidi e compagni gelosi. Heinlein era tuttavia convinto che i giovani lettori fossero molto pi\u00f9 sofisticati e capaci di gestire temi complessi e difficili di quanto non li ritenessero gli adulti, perci\u00f2 anche questi romanzi per ragazzi hanno spesso una maturit\u00e0 che li rende leggibili anche agli adulti. In effetti il suo ultimo racconto \"per ragazzi\" fu \"Fanteria dello spazio\" che \u00e8 anche una delle sue opere pi\u00f9 controverse, scritto in risposta all'arresto unilaterale dei test nucleari. Anche un libro relativamente innocente come \"Il pianeta rosso\" contiene alcuni temi sovversivi: una rivoluzione dei giovani studenti modellata su quella della Rivoluzione americana; l'editore gli chiese cambi sostanziali negli argomenti del libro, come l'uso di armi da parte di adolescenti e la sessualit\u00e0 confusa del personaggio marziano.\nFra i suoi romanzi \"per giovani\", tuttavia, \"Cittadino della galassia\" (come afferma Alexei Panshin in \"Heinlein in Dimension\") \u00e8 il pi\u00f9 ambizioso. Le dimensioni spaziali del racconto sono sconfinate: tremila anni luce, o meglio l'intera circonferenza della libera federazione di mondi nota come \"Egemonia terrestre\".\nOpere mature, 1961\u20131973.\nA partire dal 1961 circa (\"Straniero in terra straniera\") fino al 1973 (\"Lazarus Long l'immortale\") Heinlein scrisse i suoi romanzi pi\u00f9 caratteristici e meglio sviluppati. Il suo lavoro in questo periodo esplor\u00f2 i temi per lui pi\u00f9 importanti come l'individualismo, il libertarismo e l'amore fisico e romantico. Fino a un certo punto l'apparente discrepanza tra questi lavori e i temi pi\u00f9 ingenui dei suoi romanzi precedenti pu\u00f2 essere attribuita alla sua propria idea, probabilmente corretta, che i lettori e gli editori degli anni cinquanta non fossero ancora pronti per le sue idee pi\u00f9 radicali. Non pubblic\u00f2 \"Straniero in terra straniera\" fino a molto tempo dopo il suo completamento e i temi di amore libero e di individualismo radicale sono in primo piano gi\u00e0 nel suo primo romanzo, pubblicato solo postumo, \"A noi vivi\".\nLa voce che \"Straniero in terra straniera\" fosse stato usato come ispirazione da Charles Manson pare essere una leggenda metropolitana: sebbene alcuni dei seguaci di Manson abbiano letto il libro, Manson stesso afferm\u00f2 pi\u00f9 tardi di non averlo fatto. \u00c8 vero che altri individui hanno fondato la \"Church Of All Worlds\" (Chiesa di Tutti i Mondi) prendendo ispirazione dal personaggio principale di \"Straniero in terra straniera\", ma Heinlein, per quanto se ne sa, non ebbe niente a che fare con loro.\nUltime opere, 1980\u20131987.\nDopo un silenzio di sette anni dovuto ai suoi problemi di salute, Heinlein produsse diversi altri romanzi nel periodo dal 1980 (\"Il numero della bestia\", un libro di Oz) fino al 1987 (\"Oltre il tramonto\"). Questi sono romanzi controversi anche tra i suoi lettori, comunque vendettero bene e vinsero numerosi premi.\nAlcuni di questi libri come \"Il numero della bestia\" e \"Il gatto che attraversa i muri\" iniziano come storie di avventura, ma verso la fine devolvono in fantasie filosofiche. Dipende dall'opinione personale se questo denoti una mancanza di abilit\u00e0 o uno sforzo conscio di espandere i confini della fantascienza in un genere di realismo magico che continui gli sforzi iniziati con \"Straniero in terra straniera\".\nLa tendenza verso un autoreferenzialismo autoriale iniziata con \"Straniero in terra straniera\" e \"Lazarus Long l'immortale\" divenne ancora pi\u00f9 evidente in romanzi come \"Il gatto che attraversa i muri\" il cui protagonista in prima persona \u00e8 un veterano militare invalido che diventa scrittore e trova il suo amore in un personaggio femminile che, come per quasi tutti gli altri suoi forti personaggi femminili, pare basato su sua moglie Ginny. L'elemento di autoparodia di questi libri impedisce loro di impantanarsi, prendendosi troppo sul serio, ma pu\u00f2 anche fallire nell'evocare l'effetto desiderato nei lettori non familiari con i romanzi precedenti di Heinlein.\nIdee e temi.\nPolitica.\nGli scritti di Heinlein parrebbero, a una lettura superficiale, aver oscillato selvaggiamente lungo tutto lo spettro politico. Il suo primo romanzo (pubblicato postumo) \"A noi vivi (For Us, The Living)\", consiste in gran parte di discorsi che sostengono il sistema del credito sociale e la prima storia, \"Spostati\", tratta di un'organizzazione che pare essere il \"Civilian Conservation Corps\" di Roosevelt trasferito nello spazio esterno. \"Straniero in terra straniera\" fu accolto a braccia aperte dalla controcultura hippie, e \"La via della gloria\" \u00e8 stato letto da qualcuno come un testo antimilitarista, mentre \"Fanteria dello spazio\" \u00e8 apparso, al contrario, militarista.\nScendendo per\u00f2 pi\u00f9 in profondit\u00e0, le linee di pensiero delle idee politiche di Heinlein rimangono costanti. Fu fortemente impegnato nel libertarismo, come espresso eloquentemente in \"La Luna \u00e8 una severa maestra\" (che presenta d'altronde un'organizzazione rivoluzionaria a cellule di tipo leninista). I suoi primi romanzi per adolescenti contengono spesso un messaggio antiautoritario sorprendentemente forte come, per esempio, nel suo primo romanzo per ragazzi \"Razzo G.2\", nel quale un gruppo di ragazzi decolla con un razzo in spregio dell'ordinanza di un tribunale. In \"La Luna \u00e8 una severa maestra\" l'iniquo Ente Lunare che controlla la colonia lunare viene chiamato di solito \"L'Ente\" con un evidente riferimento al servizio segreto degli Stati Uniti (CIA), chiamato appunto l'Ente o l'Agenzia, il che porta a un'ovvia interpretazione del libro come parabola dei mali dell'autorit\u00e0 in generale, piuttosto che del male specifico di una particolare autorit\u00e0.\nContrariamente alla Destra cristiana, Heinlein si opponeva a ogni interferenza della religione nel governo, mettendo alla gogna le religioni organizzate ne \"Il pianeta del miraggio\", e con maggiore sottigliezza e ambivalenza in \"Straniero in terra straniera\". La sua \"Storia futura\" include un periodo chiamato \"Interregnum\", nel quale un gruppo di arretrati revivalisti instaura un regime dittatoriale negli Stati Uniti. Le descrizioni positive dei militari (\"Guerra nell'infinito\", \"Il pianeta rosso\", \"Fanteria dello spazio\") tendono s\u00ec ad enfatizzare le azioni individuali dei volontari, nello spirito dei \"Minutemen\" (milizie coloniali americane della Guerra d'indipendenza americana), ma anche un sistema sociale e politico apertamente militarista; mentre l'esercito come istituzione concreta \u00e8 visto con scetticismo in \"Lazarus Long l'immortale\" e \"La via della gloria\".\nNonostante la militanza giovanile di Heinlein con i socialisti del Movimento EPIC e quello del credito sociale, egli fu un ardente anticomunista per tutta la vita. Nel mondo politico del 1930 non era contraddittorio essere contemporaneamente socialista e convinto anticomunista. George Orwell aveva punti di vista simili, e la sua opera \"La fattoria degli animali\" ne \u00e8 considerata una prova. I lavori non di narrativa di Heinlein includono \"Who are the heirs of Patrick Henry?\", una polemica anticomunista pubblicata come inserzione a pagamento, e articoli come \"'Pravda' Means 'Truth'\" e \"Inside Intourist\" nel quale parla della sua visita in Unione Sovietica e suggerisce ai lettori del Mondo occidentale come evadere la supervisione delle autorit\u00e0 russe.\nMolte delle storie di Heinlein indicano un punto di vista sulla storia che potrebbe essere comparato a quello di Karl Marx: le strutture sociali sono determinate dall'ambiente materiale, anche se il pensiero di Heinlein sarebbe forse pi\u00f9 compatibile con la \"Tesi della frontiera\" di Turner. In \"Il pianeta rosso\", il dottor MacRae collega i tentativi di controllo delle armi all'aumento della densit\u00e0 di popolazione su Marte (questa discussione venne rimossa nell'edizione originale del libro su richiesta dell'editore). In \"Pionieri dello spazio\" la sovrappopolazione della Terra porta alla carestia, ma l'emigrazione su Ganimede fornisce una sorta di \"assicurazione sulla vita\" alla specie umana nel suo complesso; Heinlein per voce di uno dei suoi personaggi inserisce, verso la fine del libro, una lezione nella quale spiega che la logica matematica del Malthusianesimo pu\u00f2 portare solo al disastro per la Terra. Una sottotrama di \"Lazarus Long l'immortale\" riguarda le richieste degli agricoltori alla banca di Lazarus Long (il protagonista), descritte da Heinlein come la tendenza di una societ\u00e0 di pionieri che si evolve verso una societ\u00e0 pi\u00f9 \"densa\" (e per implicazione pi\u00f9 decadente e meno libera). Questo episodio \u00e8 un esempio interessante della tendenza di Heinlein (in contrasto con Marx) di vedere la storia come un evento ciclico, piuttosto che progressivo. Un altro buon esempio \u00e8 in \"La Luna \u00e8 una severa maestra\", in cui una rivoluzione depone l'autorit\u00e0, ma immediatamente dopo il nuovo governo cade inevitabilmente preda della tendenza a legiferare sulla sfera privata delle persone, \u00ab\"a rendere obbligatorio tutto ci\u00f2 che non \u00e8 proibito\"\u00bb, nonostante l'opposizione di uno dei personaggi (che si descrive come un \"anarchico razionalista\").\nRazza.\nHeinlein crebbe negli Stati Uniti in un'epoca di segregazione razziale e scrisse una delle sue opere maggiormente influenti all'apice del movimento per i diritti civili. La razza \u00e8 un elemento importante del suo lavoro. L'esempio principale \u00e8 \"Storia di Farnham\", in cui una famiglia di bianchi caucasici si ritrova in un futuro capovolto nel quale i bianchi sono schiavi dei neri africani. Heinlein si diverte a sfidare i possibili stereotipi razziali dei suoi lettori introducendo protagonisti fortemente simpatetici, solo per rivelare molto pi\u00f9 tardi che sono di discendenza africana, come per esempio ne \"Il gatto che attraversa i muri\", \"La via delle stelle\" e \"Operazione domani\". In \"Fanteria dello spazio\", peraltro, solo alla fine viene rivelato che il protagonista \u00e8 filippino.\nIl riferimento ne \"La via delle stelle\" \u00e8 sottile e ambiguo, ma almeno un insegnante di college che presenta il libro ai suoi studenti ha detto che c'\u00e8 sempre qualcuno che chiede \"\u00c8 un nero?\". \"Il gatto che attraversa i muri\" fu pubblicato con una sovraccoperta che mostrava il protagonista come un bianco, sebbene il libro affermasse chiaramente che \u00e8 di discendenza africana; questo avvenne anche per un'edizione di \"Operazione domani\".\nSia \"La Luna \u00e8 una severa maestra\" che \"Una famiglia marziana\" contengono episodi di pregiudizio razziale o di ingiustizie contro il protagonista (nel primo il protagonista mentre visita il sud degli Stati Uniti viene brevemente incarcerato e viene a sapere che \u00ab...la variet\u00e0 di razze della sua famiglia era quanto aveva fatto arrabbiare abbastanza il giudice da farlo arrestare...\u00bb, mentre nel secondo tratta brevemente dei pregiudizi razziali contro la protagonista a causa della sua discendenza mista.\n\u00c8 interessante, sebbene forse rischioso, interpretare alcune delle specie aliene che compaiono nei romanzi di Heinlein come una rappresentazione allegorica delle razze umane. \"Stella doppia\", \"Il pianeta rosso\" e \"Straniero in terra straniera\" trattano tutti della tolleranza e comprensione tra umani e marziani. Diverse delle sue storie come \"Jerry era un Uomo\", \"Il cucciolo spaziale\" e \"Il pianeta rosso\", presentano l'idea che i non umani siano giudicati erroneamente inferiori agli umani. Sebbene sia stato suggerito che il forte senso gerarchico e antindividualistico dei \"ragni\" in \"Fanteria dello spazio\" fosse inteso per rappresentare i cinesi o giapponesi, Heinlein scrisse quel libro in risposta alla sospensione unilaterale dei test nucleari da parte degli Stati Uniti, quindi \u00e8 pi\u00f9 probabile che fosse una metafora per rappresentare il comunismo. Le lumache di \"Terrore dalla sesta luna\" sono similmente, chiaramente ed esplicitamente identificate come una metafora per il comunismo. Un problema di interpretare gli alieni come rappresentanti delle razze umane \u00e8 che gli alieni di Heinlein generalmente vivono una vita mentale diversa da quella degli esseri umani. Per esempio, ne \"I figli di Matusalemme\" descrive due razze aliene: i Jockaira sono animali senzienti addomesticati da una seconda razza simile a divinit\u00e0. Nei suoi primi romanzi per ragazzi i marziani e i venusiani sono descritti come razze antiche e sagge che raramente si degnano di interferire con gli affari degli esseri umani.\nIndividualismo e autodeterminazione.\nMolti romanzi di Heinlein sono incentrati su rivolte contro un'oppressione politica, per esempio:\nMa coerentemente con la sua fede nell'individualismo i suoi lavori pi\u00f9 sofisticati per adulti spesso ritraggono sia gli oppressori che gli oppressi con considerevole ambiguit\u00e0. In \"Storia di Farnham\" il figlio del protagonista si fa castrare per ottenere la sicurezza. In \"Il cucciolo spaziale\" e \"La via della gloria\" le monarchie assolute sono descritte positivamente. In \"La Luna \u00e8 una severa maestra\" la vita prerivoluzionaria sotto l'Ente Lunare viene descritta come una specie di utopia anarchica o libertaria: la previsione di un futuro disastro economico \u00e8 l'unica giustificazione per la rivoluzione, che porta con s\u00e9 il male di un governo repubblicano. Romanzi come \"Straniero in terra straniera\" e \"Operazione domani\" sono incentrati su individui piuttosto che su nazioni. La capacit\u00e0 dell'individuo di creare s\u00e9 stesso viene esplorata a fondo in storie come \"Non temer\u00f2 alcun male\" e \"Un gran bel futuro\". Siamo invitati a chiederci come sarebbe l'umanit\u00e0 se cambiasse usi e costumi a proprio beneficio e non il contrario. Come saremmo se non ci sviluppassimo sotto l'influenza schiacciante della cultura corrente? Saremmo individui. Avremmo l'anima che ci saremmo dati da noi stessi.\nFilosofia.\nMaureen, il personaggio principale del romanzo \"Oltre il tramonto\", afferma che lo scopo della metafisica \u00e8 di porre domande: \"Perch\u00e9 siamo qui?\", \"Dove andremo dopo la morte?\" e cos\u00ec via e che \"non \u00e8 permesso rispondere alle domande\". Porre le domande \u00e8 lo scopo della metafisica, rispondere ad esse non lo \u00e8, perch\u00e9 una volta che si risponde ad esse si attraversa il confine con la religione. Maureen non motiva questa affermazione, semplicemente commenta che le domande sono \"belle\" ma mancano di risposte. L'implicazione pare essere quanto segue: poich\u00e9 (come sostenuto da Heinlein) il ragionamento deduttivo \u00e8 strettamente tautologico (cio\u00e8 non genera conclusioni che non siano gi\u00e0 contenute nelle premesse) e poich\u00e9 il ragionamento induttivo \u00e8 sempre soggetto al dubbio, l'unica fonte di \"risposte\" a queste domande \u00e8 l'esperienza diretta\u00a0\u2013 che non \u00e8 possibile avere. Lazarus Long, il figlio/amante di Maureen, fa un commento correlato all'argomento in \"Lazarus Long l'Immortale\": a un certo punto commenta che per rispondere alle \"grandi domande\" sull'universo sarebbe necessario porsi \"al di fuori\" dell'universo.\nNegli anni trenta e quaranta Heinlein fu molto interessato alla teoria della Semantica generale (\"General Semantics\") di Alfred Korzybski e frequent\u00f2 diversi seminari sull'argomento. La sua opinione sull'epistemologia pare derivare da questo interesse e alcuni dei suoi personaggi continueranno ad esprimere punti di vista korzybskiani fino alla fine della sua carriera di scrittore.\nLa filosofia generale delle sue opere, cos\u00ec come molti spunti in essa contenuti, influenz\u00f2 e continua a influenzare ampi settori del movimento transumanista, specie negli USA.\nRiconoscimenti.\nTra i molti riconoscimenti che ottenne, fu il primo a ricevere il \"Grand Master Nebula of the Science Fiction Writers of America\" (Premio Nebula per il Gran Maestro degli Scrittori di Fantascienza Americani).\n\u00c8 il solo scrittore ad aver vinto sette premi Hugo: quattro nel corso della sua carriera: \"Stella doppia\" (1956), \"Fanteria dello spazio\" (1959), \"Straniero in terra straniera\" (1961), e \"La Luna \u00e8 una severa maestra\" (1966); e tre Retro-Hugo assegnati postumi nel 2001 per opere pubblicate nel 1950: miglior romanzo, \"Pionieri dello spazio\", miglior romanzo breve, \"L'uomo che vendette la Luna\" e miglior presentazione drammatica con il film \"Uomini sulla Luna\" (\"Destination Moon\", 1950).\nTra gli pseudonimi sotto cui ha scritto ci sono \"Anson MacDonald\" e \"Lyle Monroe\".\nElenco delle opere.\nDove tradotte, delle opere \u00e8 indicata la prima pubblicazione in lingua italiana."}
{"id": "106356", "revid": "1543377", "url": "https://it.wikipedia.org/wiki?curid=106356", "title": "Lepanto", "text": "L\u00e8panto (, \"N\u00e0fpaktos\", \"Na\u00fapaktos\") \u00e8 una frazione del comune greco di Nafpaktia, nell'unit\u00e0 periferica dell'Etolia-Acarnania.\nFu teatro dell'omonima battaglia navale del 1571 tra la flotta ottomana e la Lega Santa.\nIl nome della localit\u00e0 deriva dal greco antico \"\u03bd\u03b1\u1fe6\u03c2\" (\"n\u00e0\u00fcs\" = \u00abnave\u00bb) e \"\u03c0\u03ae\u03b3\u03bd\u03c5\u03bc\u03b9\" (\"p\u00e9gn\u00fcmi\" = \u00abcostruisco\u00bb), che richiama una leggenda secondo la quale nel alcune trib\u00f9 elleniche avrebbero costruito delle navi per passare sulla sponda opposta del golfo di Corinto.\nComune autonomo fino a tutto il 2010, fu soppresso a gennaio 2011 in attuazione del piano di riforma e razionalizzazione amministrativa nel Paese noto come \"Programma Callicrate\".\nAl momento della sua soppressione come comune, il pi\u00f9 recente rilevamento demografico della popolazione di Lepanto (2001) registrava abitanti.\nStoria.\nA seguito delle guerre persiane, Atene se ne impossess\u00f2 stabilendovi tra il 456 e il 455 a.C. gli esiliati della terza guerra messenica.\nDurante la guerra del Peloponneso (431-404) funse da base navale ateniese prima di essere ripresa dagli spartani.\nIn seguito, sotto Filippo II di Macedonia, Lepanto fece parte dell'Etolia e poi, sotto i Romani, della Locride. Nel 553 d.C. fu gravemente danneggiata da un terremoto.\nNel IX secolo la citt\u00e0 fu la capitale del thema di Nicopoli e sede di un metropolita ecclesiastico.\nLa citt\u00e0 pass\u00f2 poi alla Repubblica di Venezia, che la mun\u00ec di possenti fortificazioni, che le permisero di resistere nel 1477 a un esercito ottomano di uomini.\nNel 1499 tuttavia le truppe di Bayezid II riuscirono a prendere la citt\u00e0.\nNelle acque di Lepanto si svolse nel 1571 la celebre battaglia tra le flotte ottomana e veneziana, ma la citt\u00e0 rimase ancora agli ottomani per pi\u00f9 di due secoli salvo una breve parentesi veneziana (1687-1701) ai tempi della guerra di Morea.\nAncora, nella primavera del 1603 fu brevemente in mano ai cavalieri di Malta (Presa di Lepanto), ma fu solo nel 1829 che fu definitivamente tolta alla sovranit\u00e0 ottomana per passare alla Grecia da poco indipendente.\nIl castello di Lepanto.\nIl castello di Lepanto, di cui il porto fa parte, venne costruito dai greci antichi e poi ampliato e ammodernato dai Veneziani e Fiorentini.\nOggi \u00e8 l'unico in Europa con cinque zone di difesa.\nIl porto ospita le feste di Pasqua e le commemorazioni della battaglia.\nLepanto oggi.\nOggi la citt\u00e0 \u00e8 un importante centro turistico greco. Rimane il centro dell'economia per la parte occidentale della regione di Akarnania-Etolia, ed ha forti connessioni economiche con Patrasso. Nel 2005 vi si sono stabilite due sedi dell'universit\u00e0 tecnica di Missolungi."}
{"id": "106357", "revid": "1222", "url": "https://it.wikipedia.org/wiki?curid=106357", "title": "Magnoliali", "text": ""}
{"id": "106358", "revid": "1222", "url": "https://it.wikipedia.org/wiki?curid=106358", "title": "Laurali", "text": ""}
{"id": "106360", "revid": "767487", "url": "https://it.wikipedia.org/wiki?curid=106360", "title": "Carnivori", "text": ""}
{"id": "106361", "revid": "1908306", "url": "https://it.wikipedia.org/wiki?curid=106361", "title": "Missolungi", "text": "Missolungi (, \"Mesolongi\", nome ufficiale \"Iera Polis Mesolongiou\", \"Citt\u00e0 sacra di Missolungi\") \u00e8 un comune della Grecia situato nella periferia della Grecia occidentale (unit\u00e0 periferica dell'Etolia-Acarnania) con 12.225 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 680\u00a0km\u00b2 e la popolazione \u00e8 passata da 17.988 a 35.805 abitanti.\nA Missolungi mor\u00ec di meningite, il 19 aprile 1824, George Gordon Byron, meglio conosciuto come \"Lord Byron\".\nMissolungi \u00e8 la citt\u00e0 principale della zona che si estende di fronte a Patrasso ma che solo dall'agosto del 2004 \u00e8 raggiungibile direttamente dal Peloponneso (grazie al ponte Rion Antirion di recente costruzione) e senza dover passare dall'istmo di Corinto.\nPer questo tutt'oggi gli abitanti di Missolungi sono chiamati dagli abitanti di Patrasso \"apekeini\", che significa \"quelli dell'aldil\u00e0\"."}
{"id": "106362", "revid": "1543377", "url": "https://it.wikipedia.org/wiki?curid=106362", "title": "Giannina", "text": "Gi\u00e0nnina (, \"Io\u00e0nnina\", in albanese: \"Janina\") \u00e8 un comune della Grecia situato nella periferia dell'Epiro (unit\u00e0 periferica di Giannina) con abitanti secondo i dati del censimento 2001.\nA seguito della riforma amministrativa detta \"programma Callicrate\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di e la popolazione \u00e8 passata da a abitanti.\nLa citt\u00e0 conserva ancora alcune strutture artistiche e architettoniche risalenti al periodo della dominazione ottomana (una moschea, i resti di una scuola coranica, un bazar), mentre su una piccola isola del lago sorgono alcuni monasteri ortodossi.\nGeografia fisica.\nLa citt\u00e0 sorge sulle rive del lago Pamvotida (greco: \u03a0\u03b1\u03bc\u03b2\u03ce\u03c4\u03b9\u03b4\u03b1) e dista da Atene e da Salonicco.\nStoria.\nPrima del 1430 la citt\u00e0 ricadeva nell'influenza della famiglia dei Tocco. Nel 1430, la citt\u00e0 di Giannina si arrese pacificamente all'Impero Ottomano. L'ammiraglio Sinan Pasci\u00e0 garant\u00ec ai popoli locali diritti e benefici e la protezione delle propriet\u00e0 della chiesa con un documento scritto. \nNel 1611 il metropolita di Larissa-Trikis, Dionisos il Filosofo (\u201cSkilosofos\u201d), capeggi\u00f2 un ampio movimento per la liberazione dalla sovranit\u00e0 ottomana. La rivolta fu schiacciata dal comandante Aslan Pasha, di origine albanese. La conclusione di questa rivolta fu l'abolizione dei privilegi garantiti ai cristiani della citt\u00e0, i quali furono cacciati dall'area del castello e costretti a sistemarsi intorno ad esso. Di conseguenza, turchi ed ebrei si stabilirono all'interno del castello. La chiesa di San Giovanni Battista, all'interno delle mura della citt\u00e0, fu distrutta ed i suoi monaci uccisi; sulle sue rovine fu costruita nel 1618 una moschea chiamata moschea di Aslan Pasci\u00e0, in onore al sedatore della rivolta di Dionisos. Oltre a questa moschea, che oggi \u00e8 sede del Museo Etnografico Municipale di Giannina, \u00e8 presente anche la moschea Fethiye. Un'altra moschea, Veli Pasha, \u00e8 priva di minareto. \nL'Impero Ottomano perse Giannina quando l'esercito greco occup\u00f2 la citt\u00e0 il 6 marzo 1913 durante la prima guerra balcanica, e in seguito il Trattato di Londra ne sanc\u00ec il definitivo passaggio alla Grecia.\nGiannina, oggi, \u00e8 riconosciuta come la citt\u00e0 pi\u00f9 importante della Grecia nordoccidentale.\nNel 1994 si tenne un consiglio straordinario degli Stati membri dell'Unione europea, e venne raggiunto un accordo noto come compromesso di Io\u00e0nnina.\nInfrastrutture e trasporti.\nAeroporti.\nL'Aeroporto Re Pyrros di Giannina \u00e8 un'infrastruttura di grande importanza, con 2 voli giornalieri per Atene.\nSul campo volo di Dudular il 10 gennaio 1917 arriv\u00f2 la 47\u00aa Squadriglia e dal 1\u00ba giugno la 1\u00aa Sezione della 83\u00aa Squadriglia del Corpo di spedizione italiano in Macedonia.\nAutostrade.\nL'autostrada A2 (conosciuta anche come Egnatia Odos percorso moderno dell'antica Via Egnatia) collega la citt\u00e0 con Igoumenitsa e Salonicco e fa parte delle strade europee E90 e E92.\nGastronomia.\nGiannina \u00e8 molto famosa in quanto \u00e8 una delle zone ufficiali dove viene prodotto un tradizionale formaggio greco, la feta."}
{"id": "106366", "revid": "3535", "url": "https://it.wikipedia.org/wiki?curid=106366", "title": "Amor vincit omnia", "text": ""}
{"id": "106367", "revid": "371529", "url": "https://it.wikipedia.org/wiki?curid=106367", "title": "Mork &amp; Mindy", "text": "Mork &amp; Mindy \u00e8 una situation comedy con elementi fantascientifici prodotta negli Stati Uniti ed andata in onda in prima visione fra il 1978 ed il 1982 per il network TV ABC. Nacque come spin-off della serie \"Happy Days\" dove esord\u00ec il personaggio di Mork interpretato da Robin Williams. La serie riscosse un enorme successo in tutto il mondo e molti tormentoni del personaggio di Mork, quali ad esempio il sedersi con la faccia sui cuscini di un divano e le gambe sulla spalliera e bere drink aspirandoli con il dito della mano, sono diventati degli stereotipi diffusi e hanno contribuito al successo di Robin Williams il quale li aveva improvvisati lui stesso al provino. In Italia le prime due stagioni furono trasmesse su Rai 2 nel 1979, mentre nel 1984 furono trasmesse su Italia 1 le repliche degli episodi delle due stagioni per poi trasmettere la terza e la quarta stagione con un nuovo doppiaggio.\nTrama.\nI protagonisti della serie televisiva sono Mindy McConnell (Pam Dawber), graziosa ragazza della provincia statunitense che lavora in un negozio di strumenti musicali, e Mork (Robin Williams), un alieno umanoide arrivato sulla Terra dal pianeta Ork su un'astronave a forma di uovo. Mork aveva per\u00f2 precedentemente fatto un'altra apparizione in 2 episodi della quinta e sesta stagione di \"Happy Days\" (1978), di cui \"Mork &amp; Mindy\" \u00e8 in effetti uno \"spin-off\", anche se in Italia quegli episodi sono andati in onda quando \"Mork &amp; Mindy\" era gi\u00e0 una serie di successo.\nLa natura di Mork, singolare e imprevedibile, convince Mindy che l'alieno non potrebbe sopravvivere da solo nel nostro mondo: decide cos\u00ec di ospitarlo nella propria soffitta e cercare di introdurlo agli usi e ai costumi umani.\nLe situazioni e i risultati che derivano da questo tentativo sono esilaranti: il candore di Mork e la pazienza di Mindy mettono in una prospettiva nuova e inusitata i comportamenti e le idiosincrasie umane. Particolarmente significativi sono i rapporti con le altre figure occasionali della serie, fra cui anziani brontoloni, immigrati clandestini, uno stregone pazzoide di nome Exidor e vari altri. Lo stesso Mork, alla fine di ogni episodio, \u00e8 solito invocare un contatto mentale con il leader della propria gente, Orson (di cui si sente solo la voce), e discutere con lui gli aspetti della vita sulla Terra esaminati nel corso della puntata.\nProduzione.\nPremessa e successo iniziale.\nIl personaggio di Mork, interpretato dall'allora sconosciuto Robin Williams che aveva impressionato il produttore Garry Marshall con le sue doti comiche d'improvvisazione, esord\u00ec in un episodio della quinta stagione della sitcom \"Happy Days\", intitolato \"Fantascienza anche per Fonzie\" (\"My Favorite Orkan\"), andato in onda nel febbraio 1978. La produzione voleva la presenza di un alieno nello show per capitalizzare sulla popolarit\u00e0 del recente \"Guerre stellari\", uscito al cinema un anno prima. Il personaggio di Williams, Mork, tenta di portare via Richie Cunningham sul suo pianeta natale Ork per studiare la specie umana, ma il suo piano fallisce grazie a Fonzie.\n\"Mork &amp; Mindy\" \u00e8 ambientato a Boulder, Colorado, negli allora contemporanei fine anni settanta-inizio ottanta (contrariamente a \"Happy Days\", ambientato a Milwaukee negli anni cinquanta). Mork spiega a Richie di provenire dal \"futuro\": gli anni settanta. Grazie al successo riscosso dall'episodio, fu presa la decisione di produrre una sitcom personale dedicata a Mork.\nLa serie fu il primo ruolo importante da protagonista per Robin Williams, e lo rese famoso a livello internazionale. Ad affiancare Williams fu scritturata Pam Dawber, ex modella e attrice, nel ruolo di Mindy.\nIl telefilm riscosse enorme successo grazie alle doti istrioniche di Williams. La prima stagione si posizion\u00f2 al terzo posto nella classifica degli ascolti negli Stati Uniti, dietro a \"Laverne &amp; Shirley\" e \"Tre cuori in affitto\", entrambe sulla ABC, che fu il network televisivo statunitense di maggior successo nel 1978. Lo show super\u00f2 negli ascolti anche \"Happy Days\", del quale era sostanzialmente uno spin-off.\nSeconda stagione.\nLa seconda stagione vide un tentativo di raggiungere gli spettatori pi\u00f9 giovani e incluse un arrangiamento in stile disco (molto in voga all'epoca) della sigla iniziale.\nI personaggi di Fred e Cora furono eliminati dal cast regolare. Come spiegazione fu detto che Fred era andato in tour come direttore d'orchestra, portandosi dietro Cora. Fred e Cora riapparvero poi in episodi successivi. Altri personaggi ricorrenti come Susan ed Eugene furono eliminati del tutto e mai pi\u00f9 menzionati. Furono comunque aggiunti nuovi personaggi quali Remo e Jeanie DaVinci, Mr. Bickley e Nelson Flavor.\nIl fulcro dello show non furono pi\u00f9 i maldestri tentativi da parte di Mork di comprendere ed adeguarsi alle abitudini e comportamenti umani, ma piuttosto sulla relazione sentimentale tra Mork e Mindy.\nA causa dei bruschi cambiamenti alla struttura del programma e al cambio di giorno di programmazione, gli ascolti calarono vistosamente e la sitcom precipit\u00f2 dal terzo al ventisettesimo posto.\nTerza stagione.\nPer la terza stagione, Jeanie, Remo e Nelson furono confermati nel cast principale. Il padre di Mindy e sua nonna tornarono stabilmente nello show, nel tentativo di replicare la formula originale che tanto successo aveva riscosso.\nSi ebbe inoltre l'aggiunta di vari altri nuovi personaggi di supporto: Lola e Stephanie e Glenda Faye Comstock. Gli sforzi non ebbero i risultati sperati e gli ascolti calarono ancora, con la serie che fin\u00ec al quarantanovesimo posto nella classifica degli indici d'ascolto.\nQuarta stagione.\nNonostante il declino dello show, l'ABC scelse di produrre una quarta stagione di \"Mork &amp; Mindy\", ma la dirigenza richiese dei cambiamenti. Il programma avrebbe incluso la presenza di ospiti speciali. La novit\u00e0 maggiore fu l'introduzione del personaggio di Mearth (interpretato da Jonathan Winters), il figlio \"adulto\" di Mork e Mindy nel frattempo sposatisi. Winters era gi\u00e0 apparso nella serie in una puntata della terza stagione nel ruolo di Dave McConnell (zio di Mindy e fratello di Fred). Fu spiegato che i figli su Ork crescono al contrario, per questo Mearth sembra pi\u00f9 grande dei suoi genitori. Dopo quattro stagioni e 95 episodi, \"Mork &amp; Mindy\" fu cancellata nell'estate del 1982. Il programma scese fino alla sessantesima posizione nella classifica degli indici d'ascolto prima della sua cancellazione.\nSigla italiana.\nLa sigla italiana dal titolo \"Na-no na-no\", era interpretata da Bruno D'Andrea. Negli anni ottanta e nei primi anni novanta il video della sigla di coda era a base di plastiline animate che raffiguravano lo stesso Mork volare tra le stelle nel suo uovo-astronave, realizzata da Manfredi e Raparelli. Negli anni 2000 non fu pi\u00f9 trasmessa ma furono ripristinati i crediti originali della serie."}
{"id": "106368", "revid": "1222", "url": "https://it.wikipedia.org/wiki?curid=106368", "title": "Passeriformi", "text": ""}
{"id": "106372", "revid": "107343317", "url": "https://it.wikipedia.org/wiki?curid=106372", "title": "XV dinastia egizia", "text": "La XV dinastia egizia comprende quei sovrani, di stirpe semitica, che governarono quasi tutto l'Egitto da Avaris, nel delta del Nilo, e che sono conosciuti come hyksos, o meglio come \"grandi hyksos\" in quanto altri sovrani locali, sempre di stirpe semita, sono raccolti nella XVI dinastia e sono detti \"piccoli hyksos\". Il loro regno si colloca nel secondo periodo intermedio dell'Egitto.\nProblema delle fonti.\nIl principale problema nel realizzare un elenco dei sovrani della XV dinastia risiede nella scelta di quale fonte primaria seguire.\nLa principale difficolt\u00e0 \u00e8 quella di associare i nomi della redazione manetoniana con quelli rinvenuti sui reperti archeologici, principalmente scarabei. In molti casi mancano anche quelle semplici assonanze che in altre situazioni hanno permesso di associare i nomi \"grecizzati\" di Manetone con quelli egizi.\nIl Canone Reale \u00e8 andato quasi del tutto perso proprio nella sezione (colonna 10) che dovrebbe ospitare questi sovrani. Ci\u00f2 che rimane di leggibile \u00e8 solamente il nome dell'ultimo sovrano (Khamudi), alcune lunghezze di regni e parte della durata complessiva della dinastia: 100 + x anni.\nNella prima delle tabelle che seguono sono stati riportati i nomi forniti dagli epitomatori di Manetone insieme a quanto ricavabile incrociando altre fonti con i dati archeologici.\nDa tutto quanto detto la tabella che segue \u00e8 una \"possibile\" struttura della XV dinastia ma certamente non l'unica."}
{"id": "106374", "revid": "599013", "url": "https://it.wikipedia.org/wiki?curid=106374", "title": "Knowledge management", "text": "Knowledge management (in italiano gestione della conoscenza) \u00e8 un concetto pu\u00f2 riferirsi alla gestione e alla condivisione della conoscenza ed \u00e8 portato avanti fin dall'antichit\u00e0 con lo sviluppo di biblioteche e strumenti di comunicazione.\nCon la rivoluzione digitale l'insieme di strategie e metodi per identificare, raccogliere, sviluppare, conservare e rendere accessibile la conoscenza delle persone che fanno parte di una organizzazione (o, al limite, di una comunit\u00e0 di pratica), assume la moderna connotazione e prende il nome di knowledge management, o gestione della conoscenza organizzativa, avvalendosi in genere di strumenti delle tecnologie dell'informazione.\nStoria.\nIl knowledge management \u00e8 diventato una vera e propria disciplina a partire dai primi anni novanta del XX secolo, grazie in particolare all'apporto di Ikujiro Nonaka, che ne \u00e8 considerato l'iniziatore, e si caratterizza per affondare le sue radici in molti campi diversi, fra cui l'organizzazione aziendale, la sociologia, le scienze cognitive, l'archivistica e, operativamente, l'informatica.\nCaratteristiche.\nIl modello di gestione.\nIl modello di trasformazione della conoscenza, attraverso passaggi di stato (di combinazione / conversione) da conoscenza tacita a conoscenza esplicita, rappresenta una teoria generale della creazione di conoscenza organizzativa, molto utilizzato anche da altri studiosi: la \u201cspirale della conoscenza\u201d. Il nome deriva proprio dal fatto che questi processi sociali provocano dei passaggi da tacita ad esplicita e viceversa, con andamento a spirale. Il modello prevede quattro modalit\u00e0 di conversione nell'interazione tra conoscenza tacita e conoscenza esplicita:\nFunzioni e scopi.\nGli obiettivi per cui aziende o enti attuano strategie di knowledge management si collocano tipicamente nelle aree del miglioramento delle performance, acquisizione o mantenimento del vantaggio competitivo, agevolazione dell'innovazione e del miglioramento continuo. Un elemento caratteristico rispetto ad altri approcci \u00e8 dato proprio dalla gestione della conoscenza come un \"cespite\" strategico e dall'incoraggiamento alla condivisione di conoscenza. Secondo alcuni, il KM \u00e8 una possibile risposta alle sfide poste alle aziende dalla globalizzazione, in virt\u00f9 del fatto che, sebbene il capitale intellettuale sia stato un elemento assai rilevante per la redditivit\u00e0 di molte imprese anche prima che si parlasse di knowledge management, l'esasperazione della concorrenza ha reso meno importanti gli altri fattori competitivi, ed ha alimentato l'attenzione sulla disciplina che studia il fattore immateriale per eccellenza e che \u00e8 virtualmente illimitato (chi cede conoscenza, in realt\u00e0, non se ne priva).\nIn un'impresa, in particolare, lo sviluppo e mantenimento prodotto di un bene complesso ed altamente tecnologico comporta la generazione di una gran quantit\u00e0 di informazioni fortemente correlate per descriverne attivit\u00e0 e risultati conseguiti, progettare ed organizzare la produzione e la logistica, supportare la rete commerciale e di assistenza post vendita: indagini di mercato, requisiti utente, specifiche tecniche, pianificazione attivit\u00e0, progetto dei diversi sistemi e sotto sistemi meccanici, elettrici ed elettronici, vincoli legislativi, progetto ed allestimento degli impianti produttivi, organizzazione della logistica, report di sperimentazione e test, verbali di riunione, ecc.\nTutti questi documenti insieme alle norme, ovvero la formalizzazione, sulla base dell'esperienza, di criteri guida nello svolgimento di specifiche attivit\u00e0 (dalla pianificazione di un nuovo sviluppo ai criteri per la progettazione delle singole componenti), insieme alle competenze ed esperienze dei singoli, rappresentano la conoscenza aziendale che, debitamente conservata ed organizzata, costituisce lo strumento pi\u00f9 importante per migliorare l'efficacia e l'efficienza dei processi. L'effettiva capitalizzazione dello sforzo profuso nella loro compilazione \u00e8 assicurata solo se si garantisce il semplice e rapido reperimento delle informazioni d'interesse nella operativit\u00e0 e in ciascuna delle decisioni che debbono quotidianamente essere assunte.\nLa gestione dei dati.\nCondivisione.\nIl ciclo della conoscenza non pu\u00f2 fermarsi alla trasmissione di dati e informazioni perch\u00e9 il loro rapporto \u00e8 gerarchico e pu\u00f2 essere schematizzato con la forma di una piramide.\nAlla base ci sono i dati, materiale \u201cgrezzo\u201d e abbondante dell'informazione. Su un gradino pi\u00f9 alto c'\u00e8 l'informazione, cio\u00e8 dati selezionati e organizzati per essere comunicati. Poi la conoscenza, cio\u00e8 informazione rielaborata e applicata alla pratica. Al vertice troviamo la saggezza, conoscenza distillata dall'intuizione e dall'esperienza.\nIl \"knowledge management\" si focalizza su come poter mettere a servizio di tutta l'azienda le conoscenze professionali specifiche di ogni membro. Questa logica spinge il \"knowledge management\" a diventare un sorta di \u201cfilosofia\u201d della collaborazione e della condivisione negli ambienti di lavoro. Pu\u00f2 incontrare una certa resistenza da parte di esperti gelosi dell'indispensabilit\u00e0 del proprio ruolo, spesso raggiunto dopo anni di esperienza. Questa visione riduce la conoscenza a una sorta di \"bagaglio\" personale che il proprietario pu\u00f2 portare via quando lascia l'azienda, arrecando un danno economico. Invece, quello della conoscenza \u00e8 un ciclo che pu\u00f2 portare alla produzione di nuova conoscenza solo tramite la condivisione e l'elaborazione di informazioni.\nCiclo di trasmissione.\nLe fasi non sono numerate perch\u00e9 collegate in un ciclo continuo e possono essere rappresentate in chiave grafica anche mediante una solution map come la seguente:\nStrategie di condivisione e gestione.\nAlla conoscenza si pu\u00f2 accedere in tre fasi: prima, durante o dopo attivit\u00e0 connesse alla gestione della conoscenza. Diverse organizzazioni hanno tentato ad utilizzare vari incentivi per raccolta di informazioni, anche rendendo obbligatoria la presentazione dei contenuti e incorporando i premi in piani di misurazione delle performance. Una delle strategie di KM \u00e8 quella che coinvolge attivamente la gestione della conoscenza (strategia di tipo push). In tale caso, le persone si sforzano di codificare in modo esplicito le loro conoscenze in un \u201carchivio\u201d della conoscenza condivisa, ad esempio un database. Questo approccio \u00e8 comunemente conosciuto come la codifica della conoscenza. Un'altra strategia di KM prevede la richiesta di conoscenza da parte di individui agli esperti di un particolare argomento (strategia di tipo pull). In tale caso, i singoli esperti sono in grado di fornire le loro conoscenze alle persone che ne fanno richiesta. Questo \u00e8 anche comunemente noto come l'approccio della personalizzazione della conoscenza.\nAltre importanti strategie di gestione della conoscenza e strumenti per le aziende/istituzioni comprendono:\nStrumenti di gestione.\nI \"Knowledge management system\" sono sistemi software che supportano le fasi del ciclo dell'informazione e la comunicazione all'interno di una comunit\u00e0 di pratica (ad esempio un'azienda) o di apprendimento (ad esempio una classe \"virtuale\") anche disperse nello spazio. Dovrebbero assistere le persone ad esplicitare la conoscenza tacita, a reperirla, a condividerla, supportando in particolare le seguenti funzioni:\nIl fatto che non esista un'unica tecnologia software per la Gestione della Conoscenza, ma molteplici tipologie di soluzioni, architetture, approcci non \u00e8 di per s\u00e9 indice di scarsa maturit\u00e0 o efficacia, ma deriva direttamente dalla natura multiforme della disciplina e dalle diverse strategie attuate. Infatti le prime soluzioni proposte si limitavano a \u201cpagine gialle aziendali\u201d da intendere come elenchi di esperti e, soprattutto, dai sistemi di gestione documentale che potevano fungere da depositi centralizzati e ben governati della conoscenza esplicita a disposizione dell'organizzazione, presto integrati da sistemi di collaboration (su tutti \u00e8 noto Lotus Notes per il successo raccolto inizialmente e il conseguente ruolo di ulteriore stimolo ricoperto). Oggi quelle componenti, opportunamente evolute, restano sostanzialmente presenti in qualunque soluzione proposta, ma sono spesso integrate da numerose altre, standard o sviluppate ad hoc. Alcuni autori hanno proposto un nucleo minimo basato su poche componenti indispensabili:\nDi volta in volta a queste componenti se ne possono aggiungere altre, rivolte a problemi pi\u00f9 specifici. L'aspetto pi\u00f9 interessante e promettente \u00e8 quando tali integrazioni riescono a mostrare assieme, ad esempio quale risultato di una ricerca, dati strutturati (posti su database \u201ctradizionali\u201d), eventualmente elaborati per estrarne la conoscenza creabile, con dati non strutturati, cio\u00e8 \u201cannegati\u201d all'interno di documenti o altri media digitali."}
{"id": "106376", "revid": "125321933", "url": "https://it.wikipedia.org/wiki?curid=106376", "title": "Nick Mason", "text": "Nel 1996 \u00e8 stato inserito nella \"Rock and Roll Hall of Fame\" come membro dei Pink Floyd.\nBiografia e carriera.\nPur essendo nato a Birmingham, \u00e8 cresciuto in un'agiata famiglia della borghesia inglese nell'elegante quartiere di Hampstead nel nord di Londra. Mentre frequentava il Politecnico di Regent Street insieme a Richard Wright, si un\u00ec a Roger Waters nel 1963 per formare il gruppo musicale Sigma 6.\nPink Floyd.\nMason ha suonato in ogni album dei Pink Floyd sin dal 1965, nonch\u00e9 l'unico componente del gruppo che non ha mai cantato in una canzone.\nNonostante la controversia sulla propriet\u00e0 del nome del gruppo, Mason \u00e8 rimasto in ottimi rapporti tanto con Roger Waters quanto con David Gilmour. Mason ha suonato la batteria nelle ultime due date del tour mondiale di Waters del 2002 nel brano \"Set the Controls for the Heart of the Sun\" e anche in alcune date del tour europeo estivo 2006 dello stesso Waters.\nNel luglio 2005 Mason si \u00e8 unito a Gilmour, Wright e Waters su un palco per la prima volta dopo ventiquattro anni come Pink Floyd, al termine del concerto del \"Live 8\" a Londra, suonando cinque brani: \"Speak to Me\", \"Breathe\" (in medley con \"Breathe Reprise\"), \"Money\", \"Wish You Were Here\" e \"Comfortably Numb\". Mason ha anche suonato assieme a Gilmour e Wright per il bis durante lo spettacolo di Gilmour al Royal Albert Hall, Londra, il 31 maggio 2006 e ha anche partecipato nello stesso anno ad alcune date del tour estivo di Roger Waters dal titolo \"The Dark Side of the Moon - Live\".\nMason, che \u00e8 stato continuamente il collegamento tra la band di Gilmour e quella di Waters, ha sempre creduto in una possibile \"reunion\" dei Pink Floyd. Ma dopo la scomparsa di Richard Wright nel 2008, ha affermato che ormai purtroppo questa reunion non \u00e8 pi\u00f9 possibile.\nAltri lavori.\nIl 17 aprile 2018 Mason annuncia il suo ritorno sulle scene musicali con l'intento di eseguire dal vivo il repertorio dei Pink Floyd dei primi dischi (antecedenti al 1973), fonda cos\u00ec i Nick Mason's Saucerful of Secrets. Dal 20 al 24 maggio ha suonato 4 concerti con questa sua band, una al Dingwalls e 3 all'Half Moon di Londra, in cui ha riproposto materiale tratto dai primi album dei Pink Floyd e precedenti a The Dark Side of the Moon, La band \u00e8 composta da Gary Kemp chitarrista degli Spandau Ballet, Guy Pratt (bassista e storico collaboratore dei Pink Floyd), Lee Harris alla chitarra e Dom Beken alle tastiere. In seguito la band ha dato il via al loro primo tour europeo, con una prima data al Cirkus di Stoccolma il 1 Settembre 2018 e con un ultimo show previsto per il 29 Settembre 2018 a Nottigham, in Inghilterra. Il tour far\u00e0 anche tappa in Italia il 20 settembre con uno show al teatro degli Arcimboldi di Milano.\nMason ha lavorato anche con altri, come batterista e produttore discografico per Robert Wyatt (\"Rock Bottom\", pubblicato nel 1974) e per Steve Hillage (\"Green\", pubblicato nel 1978) , come batterista per Michael Mantler e come produttore per il gruppo punk rock The Damned, per il quale produsse l'album \"Music for Pleasure\" del 1977.\nIl libro di Nick Mason contenente un'enorme mole di materiale sui Floyd, \"Inside Out: A Personal History of Pink Floyd\", \u00e8 stato pubblicato nel Regno Unito nell'ottobre 2004, e successivamente pubblicato in italiano da Rizzoli Editore con il titolo \"Inside Out - La prima autobiografia dei Pink Floyd\".\nVita privata.\n\u00c8 sposato con la seconda moglie, Nettie, e ha quattro figli; due figlie dal precedente matrimonio e due figli dal secondo. Vivono nel Wiltshire, nel comune di Corsham nella casa che era appartenuta a Camilla Parker-Bowles. Dopo l'esperienza dei Pink Floyd, Nick ha avuto il tempo di sviluppare uno dei suoi hobby preferiti, correre in auto. Infatti possiede (tramite la sua societ\u00e0 'Ten Tenths') e guida diverse macchine d'epoca. Ha anche partecipato alla 24 ore di Le Mans.\n\u00c8 stato per diversi anni componente della giuria del Concorso d'eleganza Villa d'Este.\n\u00c8 famoso per essere un grande appassionato, praticante ed esperto di automobilismo d'epoca: ha infatti una sua scuderia personale, la Ten Tenths, ha scritto numerosi libri del settore, tra cui il best seller \"Into The Red\" con Mark Hales. Possiede, e spesso espone, rarissime auto tra cui: una Panhard da corsa del 1901, una Aston Martin Ulster del 1935, una Jaguar D-Type del 1955, una Ferrari 512 S del 1970, una Ferrari Enzo, una Alfa Romeo 8C Competizione, una rarissima McLaren F1 GTR del 1995 e la Ferrari 312T3 che fu di Gilles Villeneuve. \u00c8 inoltre uno dei 36 possessori del modello di automobile dal prezzo pi\u00f9 elevato mai raggiunto in un'asta (48,4 milioni di dollari, agosto 2018): la Ferrari 250 GTO del 1962 chassis N\u00b03757, targata proprio 250GTO. \u00c8 inoltre pilota di elicotteri.\nEquipaggiamento e stile.\nNick Mason ha usato batterie Premier negli anni '60 e a volte negli anni '70 (soprattutto nelle registrazioni di Wish You Were Here). Dopodich\u00e9, us\u00f2 Ludwig dal 1970 al 1992. Attualmente utilizza batterie pedali e hardware DW. \u00c8 da sempre sostenitore di piatti Paiste. Attualmente utilizza bacchette Pro-Mark\n\"Collector's Series Black Laquer with Dark Side of the Moon Graphic\"\nNick Mason \u00e8 stato inserito all'84\u00ba posto tra i 100 migliori batteristi secondo Rolling Stone. "}
{"id": "106378", "revid": "767487", "url": "https://it.wikipedia.org/wiki?curid=106378", "title": "France Gall", "text": "Biografia.\nFiglia del paroliere Robert Gall, noto per aver scritto brani per Charles Aznavour e per \u00c9dith Piaf, France respira musica sin dalla nascita e con i fratelli Patrice e Philippe forma una piccola orchestrina che suona nei locali parigini.\nSpinta dal padre registra alcune canzoni che vengono spedite alla Philips, importante casa discografica di allora e la ragazzina viene subito messa sotto contratto ad una condizione, modificare il suo nome per non disturbare l'altra vedette della casa discografica Isabelle Aubret, nasce cos\u00ec \"France Gall\".\nDiventa famosa in Francia non ancora sedicenne, quando nel 1963 incide il suo primo singolo \"Ne sois pas si b\u00eate\" e arriva al primo posto delle classifiche francesi.\nSubito il direttore della casa discografica spinge Serge Gainsbourg, autore molto apprezzato dalla critica ma come cantante poco commerciale, a scrivere diverse canzoni per lei. L'idea si rivela vincente e nascono grandi successi come \"N'\u00e9coute pas les idoles\", \"Laisse tomber les filles\", \"Les Sucettes\" e molti altri. Tra queste canzoni merita una citazione a parte \"Poup\u00e9e de cire, poup\u00e9e de son\" che vince l'Eurovision Song Contest 1965 svoltosi a Napoli. Nonostante sia la cantante che l'autore siano francesi la canzone rappresenta il Lussemburgo e la cosa non ha mancato di suscitare qualche polemica, soprattutto dopo la vittoria. Di questa canzone esiste anche una versione in italiano intitolata \"Io s\u00ec, tu no\". \nIl repertorio di France Gall si inserisce nel filone y\u00e9y\u00e9, ma mentre i suoi colleghi dell'epoca (come il cantautore Claude Fran\u00e7ois, con cui lei ebbe una \"liason\" amorosa) elaboravano cover di brani anglosassoni, lei si \u00e8 sempre servita di autori francesi, grazie anche all'aiuto del padre. Uno dei suoi primi successi, \"Sacr\u00e9 Charlemagne\", fa addirittura il giro del mondo vendendo milioni di dischi anche in Giappone. La cantante Milena ne incide una versione in italiano (elaborata da Giorgio Calabrese) che riscuote un certo successo anche in Italia.\nUna serie di decisioni sbagliate (come quella di aver partecipato, e di aver addirittura vinto, all'Eurofestival sotto la bandiera lussemburghese, sgarbo mai perdonato Oltralpe) e alcune cadute di stile nelle scelte di repertorio da parte dei suoi autori la fa cadere per alcuni anni nel dimenticatoio, ma France continua a incidere in lingua tedesca tra il 1966 e il 1972, servendosi di autori quali Horst Buchholz e Giorgio Moroder.\nNel 1969 partecipa anche ad una edizione del Festival di Sanremo con \"La pioggia\", cantata in coppia con Gigliola Cinquetti. La versione francese della canzone sanremese si intitola \"L'orage\".\nNel 1976 si sposa con il paroliere Michel Berger, che aveva conosciuto qualche anno prima e grazie al quale inizia una nuova carriera soprattutto a teatro. Il musical \"Starmania\" resta in programma al Palais des congr\u00e8s di Parigi per un anno intero. Anche gli spettacoli successivi ai quali partecipa ottengono il favore del pubblico.\nDopo la nascita dei due figli, Pauline Isabelle nel 1978 e Raphael Michel nel 1981, riduce l'attivit\u00e0 lavorativa per dedicarsi alla famiglia, privilegiando le attivit\u00e0 umanitarie sullo stile del Band Aid inglese con campagne a favore dell'Etiopia e del Mali.\nLa fine degli anni 90 rappresenta un periodo tragico per la cantante: il marito muore per un attacco cardiaco nel 1992, prima del completamento di un disco che avrebbe rappresentato una tappa importante per la cantante, la figlia muore a causa della mucoviscidosi nel 1997. Provata da questi lutti, Gall decide quindi di ritirarsi definitivamente dalle scene.\nLa morte.\nNonostante la profonda discrezione della cantante sul suo stato di salute (era malata di cancro da due anni, dopo un primo tumore che riusc\u00ec a sconfiggere nel 1993), il 27 dicembre 2017 permette alla sua agente Genevi\u00e8ve Salama di diramare un comunicato stampa riguardo al suo ricovero dovuto a una severa infezione. Muore la mattina del 7 gennaio 2018 all'ospedale americano di Neuilly-sur-Seine all'et\u00e0 di 70 anni."}
{"id": "106379", "revid": "2075278", "url": "https://it.wikipedia.org/wiki?curid=106379", "title": "TIM", "text": "TIM \u00e8 un marchio italiano di Telecom Italia attivo nel settore della telefonia mobile e fissa.\n\u00c8 stato il primo operatore a consolidarsi nel mercato italiano ed uno dei primi a livello europeo in questo campo, originariamente con il sistema analogico TACS.\nFino a luglio 2015, TIM, acronimo di Telecom Italia Mobile, era associata soltanto ai servizi di telefonia mobile. Da gennaio 2016, con l'arrivo della nuova identit\u00e0 societaria, diventa il marchio unico per tutti i servizi e le offerte di Telecom Italia nel campo delle telecomunicazioni.\nPer numero di clienti, TIM \u00e8 in Italia il secondo operatore di telefonia mobile dopo Wind Tre (30,4% del mercato: dati aggregati TIM e della partecipata Kena Mobile al 30/06/2018), e il primo di telefonia fissa (52% del mercato al 30/06/2018).\nTIM \u00e8 inoltre lo sponsor ufficiale della Serie A a partire dal 1998.\n\u00c8 stato anche sponsor sulle vetture Ferrari di Formula 1 dal 1999 al 2001.\nStoria.\nNascita di Telecom Italia Mobile.\nTIM - acronimo di Telecom Italia Mobile - nasce nel maggio 1995 in seguito ad un atto di scissione parziale da Telecom Italia con l'obiettivo di progettare, creare e gestire le reti di telefonia mobile, in un periodo in cui vi erano innovazioni nel campo delle telecomunicazioni (radiomobile GSM, radiomobile TACS, radiomobile di avviso veicolare e personale, sviluppo del GSM). Viene stipulato l'atto di scissione parziale dalla Telecom Italia S.p.A. e il 14 luglio dello stesso anno, Telecom Italia Mobile S.p.A. viene iscritta presso il Tribunale di Torino. Tre giorni dopo, il 17 luglio, l'azienda viene quotata alla Borsa di Milano. Nello stesso anno, il manager Vito Gamberale, gi\u00e0 direttore generale di Telecom Italia, viene nominato primo amministratore delegato della societ\u00e0.\nIl 7 ottobre, dopo il periodo di sperimentazione presso lo CSELT, TIM lanci\u00f2 la prima carta prepagata ricaricabile per l'Italia, la \"TIM Card\", diventando la prima compagnia telefonica al mondo ad introdurre questo sistema di tariffazione.\nNel 1996 viene anche introdotta la messaggistica SMS.\nNel mese di febbraio 1997, TIM riceve a Cannes il GSM World Award per il marketing, importante riconoscimento dell'associazione che raccoglie i gestori di reti GSM di tutto il mondo, grazie al successo della carta prepagata (oltre 800.000 clienti in meno di quattro mesi dall'avvio della commercializzazione).\nNel 1999 viene avviato un piano di sperimentazione dell'UMTS con Ericsson. Questo sistema radiomobile di terza generazione avrebbe consentito di accedere ad internet con velocit\u00e0 superiore, trasmettere dati e accedere a servizi multimediali.\nDal 2000 al 2009.\nNel 2002, TIM risulta essere la prima azienda di telecomunicazioni mobili in Europa a lanciare i servizi MMS. Tra il 2002 e il 2004 lancia alcuni servizi a valore aggiunto: SMS e MMS a contenuto, navigazione internet in tecnologia WAP, giochi e applicazioni Java.\nNel 2003 viene avviato il primo servizio al mondo di TV su telefonino, sfruttando le capacit\u00e0 di riproduzione video che compaiono sui terminali mobili proprio in quel periodo e, sempre nel 2003, stipula un accordo di roaming internazionale, simile a quello di Vodafone, con operatori mobili leader nel mondo (T-Mobile, Orange e TeliaSonera). Questa alleanza prender\u00e0 il nome di FreeMove. Nel 2004, nell'ambito del progetto \"TIM Turbo\", nascono i servizi EDGE e UMTS, per la trasmissione dei dati ad alta velocit\u00e0.\nNel 2005 si forma la prima mobile community italiana, \"TIM Trib\u00f9\". Il 1\u00ba marzo avviene la fusione per incorporazione di TIM Italia S.p.A. in Telecom Italia S.p.A.. Il marchio TIM rimane comunque quello con cui vengono commercializzati i servizi di telefonia mobile. Il programma prevede lo scorporo del business delle telecomunicazioni mobili in Italia in una apposita societ\u00e0 (TIM Italia S.p.A.), controllata al 100% da Telecom Italia S.p.A., e del business delle telecomunicazioni mobili internazionali in TIM International B.V., anche questa controllata al 100% da Telecom Italia S.p.A..\nA giugno, dopo un \"buy-back\", ha luogo la fusione effettiva gi\u00e0 deliberata per incorporazione di Telecom Italia Mobile S.p.A. (acronimo TIM) all'interno di Telecom Italia S.p.A. La maggioranza assoluta delle azioni della societ\u00e0 \u00e8 sempre rimasta in mano a Telecom Italia. Questo dopo che erano state create le due societ\u00e0 partecipate al 100%, di cui si \u00e8 sopra accennato, rispettivamente per le operazioni italiane (TIM Italia S.p.A.) e nel mercato internazionale (TIM International S.p.A.).\nAll'inizio del 2006, a seguito dell'OPA e della successiva fusione con Telecom Italia (operatore di telefonia fissa), TIM introduce la sua prima tariffa di convergenza mobile-fisso: \"TIM Casa\", che consente di associare il proprio numero di rete fissa alla propria carta SIM. Tecnicamente, l'operazione si configura in rete come la preesistente opzione 2 in 1 (che consente di associare due numeri di cellulare ad una stessa carta SIM) e comporta la cessazione del contratto di abbonamento alla rete fissa. Dal 1\u00ba giugno, TIM lancia la TV Mobile Digitale sul telefonino in formato DVB-H e l'operatore italiano assicura una copertura entro il 2007 del 70-75% della popolazione.\nL'11 settembre dello stesso anno, il consiglio di amministrazione di Telecom Italia annuncia lo scorporo dell'azienda e la sua riorganizzazione; si arrestano dunque i progetti per la convergenza tra fisso e mobile. Da ci\u00f2 potrebbe scaturire la cessione di TIM, sia in Italia (30/35 miliardi di euro) che in Brasile (6/7 miliardi di euro), per sanare l'indebitamento di circa 40 miliardi di euro di Telecom Italia. Il presidente di Telecom Italia, Marco Tronchetti Provera, rassegna le dimissioni il 15 settembre. Al suo posto viene nominato Guido Rossi, il quale, con un'inversione a U che disorienta i mercati, comunica l'intenzione di proseguire il processo di convergenza Fisso-Mobile e di ricercare una collaborazione con l'Authority TLC per consentire un accesso alla rete fissa da parte di tutti i competitor su modello di quanto gi\u00e0 fatto da parte di British Telecom.\nA fine febbraio 2007 viene presentato un piano industriale per la creazione di quattro diverse Business Unit (\"Fisso, Mobile, Media, ITC and TOP Clients\") e la gestione delle attivit\u00e0 mobili italiane viene assegnata a Luca Luciani. Non avviene alcuna cessione di TIM Brasil. Ad aprile, Pirelli riceve due offerte, dall'americana AT&amp;T e dalla messicana Am\u00e9rica M\u00f3vil, per rilevare il 66% di Olimpia, la societ\u00e0 che controlla il 18% di Telecom Italia, e quindi, anche di TIM. Nessuna di queste avr\u00e0 per\u00f2 seguito e a fine mese sar\u00e0 la newco Telco, composta da Telef\u00f3nica e altri azionisti italiani, a rilevare tale quota.\nAd agosto 2008, TIM annuncia una \"grande rimodulazione dei piani ricaricabili\" con rincari di 3 cent per ogni minuto di chiamata e contemporaneamente riduce i compensi alla sua rete di vendita. Associazioni dei consumatori e dei commercianti si mobilitano subito. In questo anno, inoltre, arriva sul mercato il servizio \"TIM Mobile payment\", dove il cellulare veniva abilitato non soltanto alle comunicazioni ma anche alle transazioni mobili, offrendo anche la possibilit\u00e0 di monitorare i propri movimenti e gestire il proprio portafoglio elettronico direttamente online, tramite un'apposita area web.\nNel mese di luglio 2009, Telecom Italia e MP Mirabilia danno inizio a \"Teleguide\", un servizio che consente a cittadini e turisti di ottenere informazioni sui siti artistici direttamente sul cellulare, tramite una chiamata, videochiamata o con un accesso WAP. Nel mese di novembre viene introdotto il servizio \"TIM TV\", la TV Digitale Mobile di TIM sul telefonino. Inoltre, TIM e Samsung siglano un accordo per sperimentare la nuova tecnologia Wi-Bro (Wireless Broadband), la banda larga mobile che rappresenta un'evoluzione dell'UMTS, anticipando la quarta generazione di telefonini. Nello stesso periodo, sulla rete fissa arriva l'offerta 20 Mega basata sulla tecnologia ADSL2+.\nDal 2010 ad oggi.\nNel mese di dicembre 2011 l'azienda elabora \"TIM Cloud\", un servizio di cloud storage dedicato ai propri clienti dove poter salvare file digitali.\nA luglio del 2012 il servizio clienti 119 di TIM ottiene la certificazione di qualit\u00e0 ICIM: la certificazione si riferisce all'intera customer base coprendo tutti i servizi offerti dal 119. Nel mese di novembre dello stesso anno, TIM lancia la sua rete LTE, detta anche 4G.\nA partire dal 5 dicembre 2012, TIM lancia il suo servizio VDSL2 (FTTC indipendente) con profilo 30/3 Mbit/s in alcuni comuni italiani (espanso a 50/10 e successivamente a 100/20 Mbit/s a dicembre 2015 e a 200/20 Mbit/s a giugno 2017).\nNel mese di febbraio 2013, secondo l'accordo tra Telecom Italia e Rai, un campione selezionato di utenti sperimenta il servizio di diretta in HD, possibile grazie alla copertura LTE 4G, in occasione dei Mondiali di Sci Nordico tenutisi in Trentino. A febbraio nasce il servizio \"TIM Wallet\", per poter effettuare pagamenti tramite smartphone grazie alla tecnologia NFC. Nel corso di quest'anno salgono a 384 i comuni italiani dove sono gi\u00e0 disponibili i servizi TIM sulla rete LTE, raggiungendo una copertura di oltre il 41% della popolazione nazionale.\nTelecom Italia ed Amazon siglano un accordo per rendere disponibili le applicazioni Amazon Mobile App e Kindle per Android App sui dispositivi TIM. A fine anno viene siglato un accordo tra TIM a Sky: i clienti TIM potranno accedere ai canali Sky dedicati ai Giochi Olimpici invernali di Sochi 2014. L'accordo prevede inoltre la possibilit\u00e0 di estendere la copertura ad altri grandi eventi sportivi Sky.\nNel 2014 vengono avviati i servizi di multimedia entertainment tramite le applicazioni TIMgames, TIMmusic, TIMreading e TIMvision.\nVerso la fine dell'anno, la tecnologia LTE-Advanced \u00e8 presente in 60 citt\u00e0 italiane. A novembre, Telecom vende le torri in Brasile e inizia le trattative per la fusione tra TIM Brasil e l'operatore locale Oi, quarto operatore nel mobile e leader storico nel fisso. Dal 2014 inizia il processo di rebranding che ha portato TIM ad essere il logo unico di Telecom Italia per i servizi mobili, fissi e Internet nel 2016.\nNei primi mesi del 2015 continuano le operazioni di \"rebranding\". A partire dal mese di luglio, il brand TIM (non pi\u00f9 acronimo) \u00e8 utilizzato per l'intera offerta di telefonia fissa, mobile e internet dell'azienda Telecom Italia e diventa operativo il sito unificato di TIM, che comprende le offerte e l'assistenza per la telefonia fissa e mobile.\nTIM \u00e8 stato \"Official Global Partner\" di Expo 2015. Attraverso il contributo dell'azienda \u00e8 stato possibile realizzare la prima Digital Smart City italiana, direttamente nell'area espositiva. TIM ha infatti dotato l'intera area di soluzioni tecnologiche, di infrastrutture di rete fissa, mobile e Internet e di una copertura del sito espositivo con collegamenti a banda ultralarga fissa e mobile e di collegamenti Wi-Fi basati sulla tecnologia Cisco.\nNel mese di giugno viene siglato un accordo con 20th Century Fox, che prevede l'aggiunta su TIMvision di oltre 6.000 titoli tra film, serie televisive, produzioni delle major di Hollywood. In agosto, Mediaset e il gruppo Telecom Italia siglano un accordo che permette ai clienti TIM di accedere all'intera offerta televisiva \u00abPremium Online\u00bb di Mediaset. TIM e Netflix inoltre stringono un accordo, in conseguenza del quale, dal mese di ottobre, i clienti TIM possono accedere ai contenuti on-demand di Netflix tramite il decoder TIMvision.\nNel mese di giugno del 2018, i sindacati confederali e la direzione TIM sottoscrissero un accordo per l'uscita volontaria incentivata di 4300 persone in due anni.\nIdentit\u00e0 aziendale.\nIdentit\u00e0 aziendale con loghi e \"tag-line\" utilizzati nel corso degli anni dall'azienda divenuta, dal 2016, marchio unico di Telecom Italia S.p.A..\nClienti.\nDati aggiornati al 30 settembre 2018:\nTelefonia mobile.\n31,000 milioni di linee mobili totali (HUMAN+M2M)\nTelefonia fissa.\n10,450 milioni di linee fisse totali, di cui:\nCopertura e rete.\nLa copertura, aggiornata solo parzialmente a gennaio 2021, risulta essere:\nRebranding.\nDal 2014, TIM ha avviato un processo di \"rebranding\". Questo processo si \u00e8 sviluppato gradualmente, partendo dalla razionalizzazione e semplificazione dell'architettura di marca, al fine di trasmettere un'identit\u00e0 comune sia a Telecom Italia che a TIM. L'operazione ha seguito diversi step che hanno interessato via via tutti gli assetti istituzionali: dall'utilizzo dei due loghi separati si \u00e8 passati prima all'uso congiunto, poi alla firma TIM con endorsement Telecom Italia e infine alla sola dicitura TIM, unico brand commerciale del Gruppo.\nNei primi mesi del 2015, l'amministratore delegato Marco Patuano ha confermato l'avvio delle operazioni di rebranding. Tra gli interventi pianificati dall'azienda e illustrati dall'amministratore delegato, vi \u00e8 il processo di semplificazione tariffaria che comporter\u00e0 l'introduzione della bolletta mensile di Telecom Italia. A partire da luglio 2015, il marchio TIM (inizialmente acronimo) \u00e8 utilizzato per l'intera offerta di telefonia fissa, mobile e Internet dell'azienda Telecom Italia e diventa operativo il sito unificato di TIM.\nDurante una conferenza stampa tenutasi a Roma il 13 gennaio 2016, l'amministratore delegato Marco Patuano ha presentato il nuovo logo di TIM."}
{"id": "106381", "revid": "539155", "url": "https://it.wikipedia.org/wiki?curid=106381", "title": "Petru\u0161ka (balletto)", "text": "Petru\u0161ka ( trascritto anche P\u00e9trouchka o Petrushka) \u00e8 un balletto in quattro scene con musica di Igor' Stravinskij composto fra il 1910 e il 1911. Fu una delle prime creazioni del coreografo Michel Fokine realizzata per la compagnia dei Ballets Russes di Sergej Djagilev.\nLa storia \u00e8 basata sull'omonimo personaggio della tradizione russa, una marionetta dal corpo di segatura e la testa di legno, che prende vita e riesce a provare sentimenti. Petru\u0161ka \u00e8 stato avvicinato alle figure di Pierrot e di Pinocchio, ma in realt\u00e0 il burattino stravinskiano, a parte una certa malinconia che lo accomuna al primo, non ha nulla a che vedere con le due figure ed ha anche poco del burattino popolare russo che \u00e8 nella tradizione burlone, manesco e truffaldino.\nStoria.\nNel 1910, durante la stesura de \"La sagra della primavera\", lavoro assai impegnativo, Stravinskij si volle distrarre componendo un pezzo per pianoforte e orchestra in cui lo strumento avesse un ruolo di primo piano. Il musicista racconta che: \"Componendo questa musica avevo nettamente la visione di un burattino subitamente scatenato che, con le sue diaboliche cascate di arpeggi, esaspera la pazienza dell'orchestra, la quale a sua volta gli replica con le minacciose fanfare. Ne segue una terribile zuffa che, giunta al suo parossismo, si conclude con l'accasciarsi doloroso e lamentevole del povero burattino.\" Dopo di che egli pens\u00f2 a lungo al titolo da dare alla composizione finch\u00e9 non gli venne in mente \"Petru\u0161ka\", l'infelice burattino del teatro popolare, sempre presente nelle fiere. Quando Djagilev ascolt\u00f2 il brano, rimanendone impressionato, volle a tutti i costi che Stravinskij lo utilizzasse per un nuovo balletto. Seguendo l'idea che il compositore aveva in mente, i due definirono l'intreccio e lo svolgimento del lavoro, stabilendo come luogo d'azione la fiera e come personaggi, oltre a Petru\u0161ka, la Ballerina, il Moro e il Ciarlatano. Il musicista, mentre su trovava a Beaulieu-sur-Mer, inizi\u00f2 subito a comporre il primo quadro ed utilizz\u00f2 la parte gi\u00e0 scritta per pianoforte per il secondo.\nVerso Natale Stravinskij raggiunse Djagilev a Pietroburgo dove fece ascoltare i progressi fatti nel lavoro all'amico e a Alexandre Benois a cui era stata affidata la realizzazione scenica del balletto; questa fu l'ultima volta che il compositore vide la citt\u00e0 della sua infanzia. Rientrato a Beaulieu Stravinskij riprese la composizione, ma dovette ben presto interrompere a causa di una grave intossicazione da nicotina. Dopo un mese di cure riprese il lavoro e quindi part\u00ec per Roma per raggiungere Djagilev che allestiva uno spettacolo al Teatro Costanzi; qui ultim\u00f2 il balletto l'undici maggio 1911 e diede inizio alle prove dello spettacolo.\nLa prima rappresentazione avvenne a Parigi al Th\u00e9\u00e2tre du Ch\u00e2telet il 13 giugno 1911 con la direzione di Pierre Monteux, le scene ed i costumi di Alexandre Benois, la coreografia di Michel Fokine. Il ruolo di Petru\u0161ka venne affidato a Vaclav Ni\u017einskij che ne trasse una delle sue interpretazioni pi\u00f9 memorabili, unendo alle sue note doti virtuosistiche un'intensa espressione drammatica che diede al burattino un'anima; Tamara Karsavina fu la Ballerina, Alexandre Orlov il Moro, Enrico Cecchetti il Ciarlatano. Nonostante il successo della rappresentazione, alcuni critici furono spiazzati dalle musiche impervie, dissonanti, talvolta grottesche. A un critico che, dopo una prova generale, chiese: \"Ci avete invitato qui per sentire questa roba?\", Diaghilev rispose laconico: \"Esattamente\".\nQuando Stravinskij e Djagilev con il suo corpo di ballo si recarono a Vienna nel 1913, la Wiener Philharmoniker, rivelando il suo atteggiamento molto conservatore, inizialmente mostr\u00f2 ostilit\u00e0 nell'eseguire la partitura, definendola \"schmutzige Musik\" (musica sconcia). La rappresentazione ebbe comunque luogo senza proteste, ottendo anche un discreto successo. Tra il 1946 e il 1947 ad Hollywood il compositore realizz\u00f2 una nuova versione del balletto sia per poter ottenere il copyright sia per migliorarne la strumentazione allo scopo di rendere eseguibile la partitura anche da parte di orchestre di minore grandezza.\nTrama.\nPrima scena.\nSiamo a San Pietroburgo, in piazza dell'Ammiragliato, durante la settimana grassa (in russo \"Maslenica\") nel 1830; festivit\u00e0 che precede il periodo di digiuno della Quaresima. Il popolo festeggia: le strade sono affollate da passanti, ballerini di strada, zingare, forze dell'ordine, curiosi, comari, vetturini.\nIl ritmo veloce e mutevole della musica enfatizza l'andirivieni della folla. \nUn suonatore di organetto e una danzatrice intrattengono il pubblico quando un rullo di tamburi segna l'arrivo del Ciarlatano col suo teatro di burattini. Lo spettacolo viene annunciato da una melodia eseguita da un flauto. \nSi alza il sipario del teatrino e il Ciarlatano presenta le marionette inanimate: Petru\u0161ka, la Ballerina e il Moro. Grazie ad un incantesimo i burattini si animano, saltano fuori dal palcoscenico e ballano una vivace danza russa tra il pubblico che rimane stupefatto. Terminato lo spettacolo i pupazzi vengono rinchiusi dal padrone nella loro scatola e la folla si allontana.\nSeconda scena.\nLa scena si apre sulla stanza di Petru\u0161ka (pareti scure decorate da stelle nere, una mezzaluna ed un minaccioso ritratto del Ciarlatano).\nIl povero Petrushka, gettato nella sua cella, atterra con un gran tonfo. Dietro le quinte il burattino conduce una vita miserabile fra le angherie del Moro e l'amore non ricambiato della Ballerina a cui tenta di dichiararsi con modi in verit\u00e0 poco eleganti, venendo puntualmente respinto; la Ballerina \u00e8 infatti attratta dal Moro con cui inizia una relazione.\nTerza scena.\nLa scena si svolge ora nella lussuosa stanza del Moro che, diversamente dal protagonista, gode del privilegio di una vita agiata sebbene sia anch'egli prigioniero. Mentre tenta inutilmente di aprire una noce di cocco con la sua scimitarra, la Ballerina entra nella stanza ed i due, al suono di una vivace melodia, cominciano a ballare.\nPetru\u0161ka, che finalmente riesce a evadere dalla sua cella, piomba nella stanza per opporsi alla relazione e per lottare contro il Moro, ma finisce malmenato e scacciato dalla scimitarra nemica.\nQuarta scena.\nLa fiera di Carnevale. \nNel mezzo dei festeggiamenti si sente un grido provenire dal teatro delle marionette. Petru\u0161ka irrompe sulla scena inseguito dal Moro armato di scimitarra: viene raggiunto e ucciso davanti a tutti. La folla pensa che ci sia stato un vero delitto;\nil Ciarlatano viene interrogato dalla polizia e cerca di riportare la calma scuotendo il corpo inerte di Petru\u0161ka da cui esce segatura, ricordando ai presenti che si tratta solo di un burattino di legno.\nA notte inoltrata la folla si allontana mentre la neve cade dal cielo e la fiera si chiude. Il Ciarlatano riordina e ripulisce il suo teatrino prima di allontanarsi portando con s\u00e9 il burattino rotto. All'improvviso compare il fantasma di Petru\u0161ka sorridente sul tetto del teatrino. La morte ha liberato il suo spirito dal corpo della marionetta ed ora egli \u00e8 tornato per tormentare il suo antico aguzzino che nel vederlo fugge impaurito.\nAnalisi.\nDopo soltanto un anno dalla realizzazione del primo balletto, \"L'uccello di fuoco\", Stravinskij crea un'opera che si allontana notevolmente dal fascino esotico, dalle connotazioni fiabesche e dai cromatismi raffinati che lo avevano caratterizzato. Petru\u0161ka si pu\u00f2 ben considerare come il primo balletto che rompe con la lunga schiera di opere romantiche che avevano connotato la danza fino a quel tempo. Con una musica innovativa il pubblico viene qui portato ad una contemporaneit\u00e0 mediata dalla tradizione popolare russa; abbandonando ogni suggestione romantica di opere rassicuranti nel loro svolgimento consolatorio, Stravinskij, con le sue sonorit\u00e0 aspre, svela al pubblico la storia tragica di un burattino che ha sentimenti umani e che viene quasi ignorato dalla folla festosa del Carnevale, folla che con la sua allegria, il suo vociare ed i costumi pittoreschi si rivela essere la vera protagonista del balletto . Il dramma di Petru\u0161ka, la sua lotta con il Moro e la sua fine non sono in primo piano, farlo \"sarebbe stato come rifare i \"Pagliacci\" di Leoncavallo\". Nel balletto il mondo reale della fiera di Carnevale con la sua folla variegata ed il mondo fantastico del teatrino con i burattini animati dal Mago Ciarlatano si intersecano, si sovrappongono realizzando uno scenario fantasmagorico rutilante di suoni e di colori.\nLa musica.\nDa un punto di vista musicale Petru\u0161ka \u00e8 un'opera totalmente innovativa; la partitura stravinskiana usa un linguaggio che pone fine agli ultimi residui di connotazioni romantiche ed impressionistiche ancora presenti nelle opere del tempo. Stravinskij qui rinuncia anche alle atmosfere suggestive ed alle raffinate armonie che aveva ottenuto nel suo \"Uccello di fuoco\"; invece di proseguire su quella strada di successo, volta decisamente pagina. I colori sonori d'urto, le dissonanze, le frasi melodiche brevissime che non si risolvono mai in uno sviluppo, l'uso di un ritmo secco e scandito, il caleidoscopio di motivi utilizzati e derivanti da canti popolari, da valzer, da canzoni banali, fanno di Petru\u0161ka il primo balletto veramente moderno che conquista effetti che per parecchi anni non verranno pi\u00f9 raggiunti.\nIl balletto si apre con la rappresentazione della folla del Carnevale suonata a piena orchestra con una grande fanfara che rievoca un antico canto popolare russo; subito dopo uno scalcinato organetto di Barberia, interpretato da due clarinetti, riprende il motivo di una volgare canzonetta francese, \"Elle avait une jambe de bois\", suonata poi da flauti, clarinetti e tromba. All'improvviso un rullo di tamburi porta l'attenzione sul teatrino del Ciarlatano: la musica lenta, un poco sinistra, dei fagotti, del controfagotto e dei contrabbassi si unisce al suono dell'arpa e della celesta finch\u00e9 un'incantata melodia del flauto anima i corpi dei tre burattini che, tra la meraviglia della folla, iniziano a danzare; la musica si fa vigorosa nel ricordo di una Danza russa scandita dal pianoforte con una serie di accordi insistenti e rigidi. Uno stacco del tamburo ci porta nella stanza di Petru\u0161ka; qui ritroviamo gli \"arpeggi diabolici\" gi\u00e0 citati da Stravinskij nella sua autobiografia: si tratta del famoso \"accordo Petru\u0161ka\" che con la sua bitonalit\u00e0 basata sulla sovrapposizione di due accordi, uno in do maggiore e l'altro in fa diesis maggiore, caratterizza l'entrata in scena del personaggio, creando una dissonanza inusuale che stup\u00ec gli spettatori dell'epoca. il \"Furioso\" di tutta l'orchestra esprime quindi la lacerazione dell'anima del burattino ed evolve poi in un \"Andantino\" suonato dolcemente dal flauto quando sopraggiungono pensieri d'amore per la ballerina.\n\u00c8 ancora un tamburo ad aprire il terzo quadro a cui segue un \"Feroce stringendo\" che sottolinea la violenza e la grossolanit\u00e0 del Moro; una melodia orientaleggiante, suonata dai clarinetti, accompagna i suoi giochi infantili con una noce di cocco. L'arrivo della ballerina \u00e8 segnato dalla tromba e dal tamburo militare in un \"Allegro\" che passa poi al \"Lento cantabile\" quando la stessa inizia a danzare con il Moro un valzer che Stravinskij trae da una danza tirolese di Josef Lanner; un secondo valzer, suonato da flauti e arpe, anch'esso di Lanner, viene bruscamente interrotto dal forte suono della tromba che annuncia l'entrata di Petru\u0161ka. Con una musica rapida, sottolineata da accordi sincopati, il Moro scaccia il rivale inseguendolo.\nDopo una breve introduzione, nella quarta scena la folla festeggia con una serie di danze vivaci basate su diversi canti popolari russi: dall\"'Allegretto\" della \"Danza delle balie\", al \"Sostenuto\" nella danza de \"Il contadino con l'orso\", dissonante e lenta sottolineata dai clarinetti, alla vivace e ritmata de \"Il mercante gioviale con le due zingare\", al \"Moderato\" della \"Danza dei carrettieri\" che presenta un ritmo molto marcato e si svolge in un crescendo insistente. L'assolo della tromba indica l'arrivo di Petru\u0161ka che, inseguito ed attaccato dal Moro, viene colpito a morte. La musica si fa quindi pi\u00f9 rarefatta e gelida mentre il fantasma del burattino appare sul tetto; la scena si chiude con un semplice ed inquietante motivo pizzicato di sole quattro note suonate dagli archi.\nOrganico.\nOrchestra composta da: 2 ottavini, 4 flauti, 4 oboi, corno inglese, 4 clarinetti, clarinetto basso, 4 fagotti, controfagotto, 4 corni, 2 trombe, 2 cornette, 3 tromboni, basso tuba, 2 arpe, pianoforte, celesta, timpani, grancassa, piatti, \"glockenspiel\", rullante, tamburello, triangolo, xilofono, tam-tam, tamburello fuori scena e archi."}
{"id": "106384", "revid": "4175", "url": "https://it.wikipedia.org/wiki?curid=106384", "title": "Matrioska", "text": "La matrioska () o matriosca ), \u00e8 un insieme di bambole cave in legno di grandezza variabile, ciascuna delle quali \u00e8 inseribile in quella immediatamente pi\u00f9 grande.\nUno tra i pi\u00f9 iconici elementi della cultura popolare della Russia, \u00e8 considerato il \"souvenir\" per eccellenza e un simbolo di tale Paese.\nStoria.\nLa prima matrioska di cui si ha notizia risale alla fine del XIX secolo, un periodo che per la Russia fu, oltre che di grandi mutamenti sul piano sociale, epoca di grande sviluppo economico e culturale.\nNell'anno 1900, all'Esposizione mondiale di Parigi, la matrioska fu premiata e riconosciuta come simbolo della tradizione russa per la sua popolarit\u00e0 in tutto il mondo. Da allora ha rispecchiato nella sua espressione artistica la vita e la storia della Russia .\nLa matrioska pi\u00f9 grande del mondo \u00e8 stata costruita nel 2003 negli Stati Uniti ed \u00e8 composta da 51 pezzi.\nOrigini.\nLa nascita della matrioska viene convenzionalmente identificata negli anni a cavallo fra XIX e XX secolo. A idearla fu Savva Mamontov (1841\u20131918), fondatore del circolo artistico di Abramcevo.\nFacoltoso industriale, collezionista d'arte e mecenate, Mamontov aveva allestito nella propria tenuta di campagna dei laboratori artistici riunendo attorno a s\u00e9 pittori e artigiani dell'arte tradizionale dei contadini russi. Il suo intento era quello di far rifiorire e sviluppare questo genere artistico, e in tale opera era supportato dal fratello Anatolij (1839\u20131905), anch'egli imprenditore, editore e collezionista di opere d'arte russe.\nMamontov allest\u00ec contestualmente anche un laboratorio-negozio (\"L'educazione infantile\") in cui venivano creati dei giocattoli per bambini, in particolare bambole etnografiche (almeno come tali verrebbero definite oggi) ovvero vestite con i costumi tradizionali regionali, ognuno diverso a seconda del villaggio di provenienza.\nMamontov import\u00f2 anche molti giocattoli da ogni parte del mondo. A colpirlo fu un pezzo in legno importato dall'isola giapponese di Honsh\u016b e raffigurante un personaggio del buddhismo, il vecchio saggio Fukurokuju. Tale figura conteneva al suo interno altre quattro figurine.\nI giapponesi sostenevano che la prima di quelle figure fosse stata creata da un monaco russo. Fu questo fatto, pare, a suggerire l'idea della realizzazione della prima matrioska. Il prototipo giapponese della matrio\u0161ka potrebbe a sua volta derivare dalla tradizione delle scatole cinesi.\nLa prima bambola di legno composta da otto pezzi venne costruita ai primi del Novecento dal mastro Vasilij Petrovi\u010d Zv\u00ebzdo\u010dkin e colorata dall'illustratore di libri per l'infanzia Sergej Vasil'evi\u010d Maljutin, profondo conoscitore dell'arte popolare dei villaggi russi, il quale rappresent\u00f2 la bambola con il vestito tradizionale locale, chiamandola Matrena (dal latino \"mater\", \"madre\"). \nSi pu\u00f2 considerare, quindi, che matrioska sia un vezzeggiativo di \"matrena\" ovvero \"matrona\" e che rappresenti simbolicamente la figura materna e la generosit\u00e0 ad essa correlata, in cui si identifica spesso \u2013 anche nella cultura occidentale \u2013 nella fertilit\u00e0 della terra. \nLe otto piccole bambole che componevano la prima matrioska rappresentavano, in ordine di grandezza, una madre, una ragazza, un ragazzo, una bambina ecc., fino all'ultima figura, quella di un neonato in fasce, o appena nato."}
{"id": "106387", "revid": "1305772", "url": "https://it.wikipedia.org/wiki?curid=106387", "title": "Scar Tissue (autobiografia)", "text": "Scar Tissue \u00e8 l'autobiografia di Anthony Kiedis (cantante dei Red Hot Chili Peppers); \u00e8 stata scritta in collaborazione con Larry \"Ratso\" Sloman.\nNella biografia del vocalist dei Red Hot Chili Peppers, Anthony Kiedis ci racconta tutta la sua vita, dalla nascita fino al periodo della sua disintossicazione definitiva, ossia dopo \"Californication\". Molto interessante \u00e8 l'inizio della storia, ossia dall'incontro dei nonni, al matrimonio dei genitori, per poi arrivare alla nascita di Anthony. Vengono narrate anche le avventure del padre, John Kiedis, rivelando cos\u00ec la sua incontrollabile personalit\u00e0, la quale sar\u00e0 determinante per la futura maturazione del figlio dopo il trasferimento in California. \nNel libro vengono descritte in maniera molto dettagliata e spesso pesante le principali situazioni che il protagonista affront\u00f2 durante la giovinezza, e che comunque caratterizzarono gran parte della sua vita: la droga ed il sesso.\nNon mancano per\u00f2 momenti di grande intensit\u00e0. Le vicende che si susseguono sono talvolta esilaranti o comunque fuori delle righe. Ma nonostante ci\u00f2 vi sono anche momenti di grande commozione. \nMan mano che l'artista scrive si assiste ad un aumento delle riflessioni sulla sua vita e anche ad una diminuzione dei racconti legati al sesso che spesso risultano pesanti. Va considerato che tutto ci\u00f2 che vi \u00e8 nel libro \u00e8 molto importante, poich\u00e9 permette di capire la psicologia del personaggio, del protagonista, la quale non risulta mai statica. Attraverso la narrazione si possono poi capire i meccanismi della band nel comporre i propri brani, ma soprattutto ci\u00f2 che ha permesso la nascita di testi quali \"Under the Bridge\", \"Scar Tissue\" o \"Californication\"."}
{"id": "106388", "revid": "466539", "url": "https://it.wikipedia.org/wiki?curid=106388", "title": "Henri Landru", "text": "Biografia.\nL'affare Landru.\nPer venire incontro alle necessit\u00e0 familiari, Henri Landru a partire dal 1915 si fece passare per un agiato vedovo e fece pubblicare un annuncio sul giornale per riuscire a trovare donne sole e ricche da sedurre. Simulando una finta agiatezza economica, faceva loro intravedere un probabile matrimonio e le invitava a soggiornare brevemente in una villa isolata da lui affittata a Gambais (Seine-et-Oise, l'attuale dipartimento di Yvelines).\nGrazie alla sua eloquenza, riusciva a far firmare alle sue vittime una procura che gli permetteva di far man bassa dei loro conti bancari e poi le strangolava e ne faceva sparire i corpi facendoli a pezzi e bruciandoli nel forno situato nella cucina della villa. Bench\u00e9 fosse alquanto isolata, la casa era comunque relativamente vicina ad alcune abitazioni, i cui residenti non potevano fare a meno di notare il frequente odore pestilenziale emanato dal fumo che usciva dal camino in periodi in cui il riscaldamento non era necessario.\nInsospettiti, avvisarono cos\u00ec pi\u00f9 volte la polizia, invitandola a perquisire la villa, ma ad ogni modo Landru riusc\u00ec a restare a lungo nell'ombra, grazie alla cautela utilizzata nel compiere i suoi efferati crimini. Egli, infatti, una volta che il cadavere si era incenerito e il fuoco spento, puliva accuratamente il forno dalla cenere che poi spargeva nei campi vicini, eliminando cos\u00ec tutte le tracce e le possibili prove che avrebbero potuto incriminarlo.\nFu arrestato il 12 aprile 1919 con l'accusa di truffa ed appropriazione indebita, in seguito alle denunce sporte da alcuni parenti delle vittime dopo la loro scomparsa. Ben presto, dall'analisi di vari indizi concordanti, l'accusa si trasform\u00f2 in quella dell'omicidio di dieci donne e di un ragazzino che accompagnava una delle vittime.\nIl processo.\nIl processo, che all'epoca ebbe un enorme eco, si apr\u00ec il 7 novembre 1921 davanti alla Corte d'assise di Seine-et-Oise nella sede di Versailles.\nHenri Landru neg\u00f2 fin dall'inizio di essere l'autore dei crimini, ammettendo tuttavia di aver truffato le presunte vittime. Manifest\u00f2 a pi\u00f9 riprese un atteggiamento spesso provocatorio nei confronti della corte, arrivando perfino ad esclamare: \"Mostratemi i cadaveri!\". La cucina a legna nella quale aveva bruciato i corpi fu trasportata nell'aula del tribunale, mentre una meticolosa perquisizione del giardino della casa di Gambais rivel\u00f2 frammenti di ossa umane e molti denti.\nSebbene le prove materiali fossero scarse, la giuria fu influenzata da un'agendina di Landru in cui erano meticolosamente registrate, di suo pugno, le spese del viaggio di andata di ogni vittima, mentre erano del tutto assenti le spese del viaggio di ritorno. Di questo fatto egli non riusc\u00ec a dare alcuna spiegazione convincente.\nVincent de Moro-Giafferi, il suo avvocato, lo difese strenuamente, ma di fronte a una serie di testimonianze schiaccianti e a numerosissime prove circostanziali non pot\u00e9 evitarne la condanna a morte, pronunciata il 30 novembre 1921.\nLa fine.\nLa richiesta di grazia, inviata ad Alexandre Millerand, all'epoca presidente della repubblica francese, fu rifiutata il 24 febbraio 1922. L'esecuzione pubblica della sentenza avvenne alle ore 6.05 del 25 febbraio 1922 nel cortile della prigione di St. Pierre a Versailles, dove era stato allestito il patibolo e la ghigliottina.\nLa sua testa mozzata e mummificata \u00e8 conservata nel \"Museum of Death\" di Hollywood."}
{"id": "106389", "revid": "78273", "url": "https://it.wikipedia.org/wiki?curid=106389", "title": "Petrouchka", "text": ""}
{"id": "106393", "revid": "2157991", "url": "https://it.wikipedia.org/wiki?curid=106393", "title": "Fasce di Van Allen", "text": "La fascia di Van Allen \u00e8 una zona toroidale all'interno della magnetosfera terrestre, in cui si accumulano particelle cariche (plasma) che in genere derivano dal vento solare. La fascia si forma poich\u00e9 queste particelle vengono trattenute dal campo magnetico terrestre per effetto della forza di Lorentz. Quando queste particelle si urtano tra loro, perdono energia cinetica sotto forma di radiazione, la quale raggiunge i 30 keV.\nScoperta.\nLe cinture prendono il nome da James Van Allen, a cui \u00e8 attribuita la loro scoperta nel 1958. La loro presenza per\u00f2, era gi\u00e0 stata teorizzata prima dell'era spaziale, da Enrico Medi, Kristian Birkeland, Carl St\u00f8rmer e Nicholas Christofilos, che ottennero la conferma sperimentale solo con il lancio delle missioni Explorer 1 ed Explorer 3 sotto la supervisione di James Van Allen nel 1958 appunto. I primi studi sistematici della fascia furono eseguiti grazie alle sonde Explorer 4 e Pioneer 3.\nStruttura.\nDal punto di vista strutturale, la fascia di Van Allen consiste in realt\u00e0 di due fasce che circondano il nostro pianeta, una interna e una esterna. Quella interna \u00e8 molto stabile ed \u00e8 costituita da plasma di elettroni e di ioni positivi ad alta energia, mentre quella esterna \u00e8 costituita da soli elettroni ad alta energia ed \u00e8 caratterizzata da un comportamento molto pi\u00f9 dinamico, in particolare in risposta alle tempeste solari.\nA conferma della dinamicit\u00e0 della fascia esterna nel 2012, le sonde gemelle della NASA Radiation Belt Storm Probes (RBPS) hanno rilevato una transitoria terza fascia pi\u00f9 esterna in una fase di compressione verso l'interno delle prime due.\nSebbene il termine \"fasce di Van Allen\" si riferisca esplicitamente alle cinture che circondano la Terra, simili strutture sono state osservate attorno ad altri pianeti per effetto dei rispettivi campi magnetici planetari. Al contrario il Sole, pur avendo un campo magnetico proprio, non possiede fasce di radiazioni durevoli nel tempo.\nL'atmosfera terrestre limita inferiormente l'estensione delle fasce a un'altitudine di 200\u20131000\u00a0km; il loro confine superiore non arriva oltre 40.000\u00a0km, che corrispondono a circa 7 raggi terrestri, di distanza dalla superficie terrestre. Le fasce si trovano in un'area che si estende per circa 65 gradi a Nord e a Sud dell'equatore celeste. Quando particelle cariche di origine solare (vento solare) colpiscono l'alta atmosfera in corrispondenza delle alte latitudini lungo le linee di forza del campo magnetico terrestre, queste interagiscono con la sottostante ionosfera dando luogo a una fluorescenza nota come aurora polare.\nFascia interna.\nLa fascia di Van Allen interna, scoperta dai satelliti Explorer I e Explorer III, si estende tipicamente tra 1000\u00a0km e 12000\u00a0km di altezza sulla superficie terrestre. In particolari situazioni di attivit\u00e0 solare intensa o in zone particolari, come l'Anomalia del Sud Atlantico (\"South Atlantic Anomaly SAA\"), il confine interno pu\u00f2 trovarsi anche a solo circa 200\u00a0km dalla superficie terrestre.\nLa fascia interna contiene concentrazioni di elettroni abbastanza alte, con energie dell'ordine di centinaia di keV e protoni energetici che superano i 100 MeV, intrappolati dal campo magnetico locale che \u00e8 relativamente alto rispetto alla fascia esterna.\nSi ritiene che i protoni nella fascia interna alle quote pi\u00f9 basse con energia superiore ai 50 MeV siano il risultato del decadimento beta dei neutroni dovuto alle collisioni con i raggi cosmici con i nuclei nell'alta atmosfera. I protoni con energia pi\u00f9 bassa sono invece originati dalla diffusione di protoni in seguito a cambi del campo magnetico durante le tempeste geomagnetiche.\nFascia esterna.\nLa fascia di Van Allen esterna si estende a un'altitudine di circa 13.000\u201365.000\u00a0km ed \u00e8 particolarmente intensa tra 14.500\u00a0km e 19.000\u00a0km. Si ritiene che essa consista di plasma intrappolato dalla magnetosfera della Terra. Il satellite sovietico Luna 1 ha registrato la presenza di pochissime particelle altamente cariche all'interno di questa fascia. Qui gli elettroni mostrano un flusso particolarmente intenso e quelli con un'energia cinetica \"E\" &gt; 40 keV possono disperdersi nello spazio interplanetario. Questa continua perdita di particelle cariche \u00e8 un effetto del vento solare.\nLa fascia esterna contiene diversi tipi di particelle, fra cui elettroni e numerosi ioni. La maggior parte degli ioni compare sotto forma di protoni energetici e vi \u00e8 anche una certa percentuale di particelle alfa e di ioni di ossigeno O+ simili a quelli presenti nell'atmosfera, ma assai pi\u00f9 energetici. La presenza di diverse categorie di particelle suggerisce che la fascia sia generata dalla concomitanza di diversi fenomeni.\nRispetto alla fascia interna, quella esterna \u00e8 pi\u00f9 estesa, \u00e8 circondata da una regione a bassa intensit\u00e0 nota come \"ring current\", contiene una maggiore variet\u00e0 di particelle ed \u00e8 caratterizzata da un livello di energia minore (meno di 1 MeV), che aumenta significativamente solo quando una tempesta magnetica provoca la risalita di nuove particelle dalla magnetosfera.\nIl merito della scoperta della fascia esterna \u00e8 conteso fra gli Stati Uniti (con l'Explorer 4) e l'Unione Sovietica (con gli Sputnik II/III).\nOrigini.\nSi ritiene comunemente che le fasce di Van Allen siano il risultato della collisione del vento solare con il campo magnetico terrestre. Infatti le particelle cariche del vento solare entrando nel campo magnetico terrestre vengono deviate per effetto della forza di Lorentz. Le particelle elettrocariche vengono quindi respinte dalle regioni dove il campo magnetico \u00e8 pi\u00f9 intenso, ovvero quelle polari, e continuano a oscillare in direzione nord-sud nelle zone tropicali ed equatoriali, spiraleggiando intorno alle linee di forza del campo magnetico\nLa separazione fra la fascia interna e quella esterna \u00e8 causata dalla presenza di onde radio a bassa frequenza che respingono le eventuali particelle che potrebbero venirsi a trovare in questa regione. Tempeste magnetiche particolarmente intense possono spingere delle particelle cariche in questa zona, ma entro pochi giorni l'equilibrio viene ristabilito. Si pensava inizialmente che queste onde radio fossero generate da turbolenze presenti nelle fasce stesse, ma un recente studio ad opera di James L. Green, del Goddard Space Flight Center della NASA, ha evidenziato un legame con le misure dell'intensit\u00e0 e della distribuzione dei fulmini effettuate dal satellite Micro Lab 1.\nIn passato l'Unione Sovietica accus\u00f2 gli Stati Uniti di aver dato origine alla fascia di van Allen interna a seguito di test nucleari effettuati nel Nevada; allo stesso modo l'URSS stessa \u00e8 stata accusata dagli statunitensi di aver generato la fascia esterna. Non \u00e8 chiaro come gli effetti degli esperimenti nucleari avrebbero potuto superare l'atmosfera e raggiungere l'altitudine che caratterizza le fasce di radiazioni; certamente non \u00e8 stata osservata alcuna diminuzione apprezzabile della loro intensit\u00e0 da quando i test nucleari nell'atmosfera sono stati banditi per trattato.\nInfluenze sul volo spaziale.\nI pannelli fotovoltaici, i circuiti integrati e i sensori possono rimanere danneggiati da intensi livelli di radiazione. Nel 1962 un'esplosione nucleare ad alta quota, la cosiddetta prova Starfish Prime, provoc\u00f2 un temporaneo aumento di energia nella regione, causando malfunzionamenti in numerosi satelliti. Per questo motivo il posizionamento dell'orbita di un satellite artificiale tenta il pi\u00f9 possibile di evitare la presenza delle fasce di Van Allen. Pu\u00f2 anche accadere che le componenti elettroniche delle sonde risultino danneggiate da forti tempeste magnetiche. La miniaturizzazione e la digitalizzazione dei circuiti logici ed elettronici hanno reso i satelliti pi\u00f9 vulnerabili all'influsso delle radiazioni poich\u00e9 la carica degli ioni impattanti pu\u00f2 essere addirittura maggiore di quella contenuta nel circuito. Attualmente i sistemi elettronici dei satelliti vengono resi pi\u00f9 resistenti alle radiazioni per durare pi\u00f9 a lungo. Per esempio i sensori del telescopio spaziale Hubble vengono sovente spenti quando l'apparecchio attraversa regioni di radiazione intensa come l'Anomalia del Sud Atlantico."}
{"id": "106394", "revid": "838137", "url": "https://it.wikipedia.org/wiki?curid=106394", "title": "Codice rientrante", "text": "In informatica, il codice di un programma o di una routine \u00e8 detto rientrante se \u00e8 progettato in modo che una singola copia del codice in memoria possa essere condivisa ed eseguita contemporaneamente e senza risultati inaspettati da utenti multipli o processi separati. La programmazione rientrante \u00e8 vitale per molti sistemi multitasking (vedi thread-safe).\nAffinch\u00e9 una routine o comunque una parte di codice sia rientrante deve soddisfare questi requisiti:\nSe una data porzione di codice non rispetta queste regole, non \u00e8 possibile farla eseguire da pi\u00f9 processi contemporaneamente ma \u00e8 necessario regolarne l'accesso tramite semafori o sezioni critiche, per assicurarsi che venga eseguita da un solo processo alla volta.\nLa parte di codice dei kernel che implementa la sincronizzazione interprocesso (semafori, sezioni critiche ecc.) non \u00e8 rientrante per definizione.\nIl kernel dei sistemi operativi Windows NT \u00e8 completamente rientrante, a differenza di quello di Windows 9x, le cui notevoli porzioni di codice a 16 bit derivate da MS-DOS non sono rientranti. Pertanto l'accesso a codice di sistema a 16 bit in Windows 9x \u00e8 regolato da una sezione critica globale, con il risultato che spesso il sistema operativo opera in maniera \"monotask\".\nLe funzioni ricorsive dovrebbero essere sempre rientranti, sebbene, con le dovute cautele, sia possibile scrivere funzioni ricorsive non rientranti.\nEsempi.\nNel frammento di codice che segue, entrambe le funzioni codice_1 e codice_2 non sono rientranti.\nint g_var = 1;\nint f(){\n g_var = g_var + 2;\n return g_var;\nint g(){\n return f () + 2;\nLa funzione codice_1 dipende dalla variabile globale codice_4; perci\u00f2, se due processi eseguono la funzione ed accedono a codice_4 simultaneamente, il risultato dipende dalle tempistiche di esecuzione. Perci\u00f2, codice_1 non \u00e8 rientrante. Neppure codice_2 \u00e8 rientrante, perch\u00e9 richiama codice_1 che non \u00e8 rientrante.\nQueste sono invece funzioni rientranti:\nint f(int i){\n return i + 2;\nint g(int i){\n return f(i) + 2;"}
{"id": "106399", "revid": "228587", "url": "https://it.wikipedia.org/wiki?curid=106399", "title": "Petru\u0161ka", "text": ""}
{"id": "106400", "revid": "767487", "url": "https://it.wikipedia.org/wiki?curid=106400", "title": "Petru\u0161ka (burattino)", "text": "Petru\u0161ka \u00e8 un popolare personaggio del teatro dei burattini russo.\nRappresenta un giovane di umili origini contadine. Tipicamente caratterizzato da tratti somatici spigolosi e di costituzione esile, nelle storie tradizionali ha spesso la meglio sui suoi avversari usando l'astuzia. Innamorato perennemente respinto della marionetta Ballerina. Ella ama s\u00ec Petruska per\u00f2 \u00e8 costretta a scegliere tra lui e il moro con cui ha ballato quella notte, innamorata anche di lui.\nPu\u00f2 essere considerato una derivazione di Pulcinella e giunse in Russia tramite l'Hanswurst, personaggio del teatro tedesco. Nei primi tempi fu addirittura censurato dallo zar Alessandro II di Russia. In seguito divenne molto popolare nel teatro dei burattini, per le sue caratteristiche di linguaggio umoristico, anche se piuttosto grossolano.\nIl costume di Petruska \u00e8 di colori vivaci, ha un pronunciato naso aguzzo e la sua voce \u00e8 nasale e roca, ottenuta dal burattinaio tramite una pivetta.\n\"Petru\u0161ka\" \u00e8 anche il protagonista dell'omonimo balletto, su musiche di Igor' F\u00ebdorovi\u010d Stravinskij."}
{"id": "106402", "revid": "104458", "url": "https://it.wikipedia.org/wiki?curid=106402", "title": "Goldach", "text": "Goldach (toponimo tedesco) \u00e8 un comune svizzero di 9\u00a0110 abitanti del Canton San Gallo, nel distretto di Rorschach, sul lago di Costanza.\nInfrastrutture e trasporti.\nGoldach \u00e8 servito dall'omonima stazione sulla ferrovia Rorschach-San Gallo."}
{"id": "106403", "revid": "124086180", "url": "https://it.wikipedia.org/wiki?curid=106403", "title": "Emmaus", "text": "Emmaus (Greco della koin\u00e9: \u1f18\u03bc\u03bc\u03b1\u03bf\u03cd\u03c2, letto Emmaus; ebraico \u05d7\u05de\u05ea letto \"Hammat\", significa \"primavera temperata\", \"Imwas\") era un'antica citt\u00e0 della Palestina, situata a 11 chilometri (ipotizzando 185 metri * 60 stadi), da Gerusalemme.\nNel racconto di Luca, uno dei due discepoli si chiama Cleofa (\u039a\u03bb\u03b5\u03bf\u03c0\u1fb6\u03c2), a volte reso anche con Cleopa.\nStoria.\nMenzionato nel Vangelo di Luca (24,13 - 35), \u00e8 celebre per essere nei testi evangelici la prima apparizione di Ges\u00f9 a due dei suoi discepoli (che si pu\u00f2 rinvenire anche in Mc 16, 12-13), dopo la morte sulla croce, e dopo l'apertura del Santo Sepolcro, trovato vuoto.\nLa sera del primo giorno dopo il sabato sarebbe apparso ad undici dei dodici apostoli, mentre era assente Tommaso, poi anche a quest'ultimo (Gv 20) presso Gerusalemme, e in totale per altri quaranta giorni fino al giorno dell'Ascensione, da cui prende inizio la loro missione universale fuori dai confini di Israele. Secondo l'evangelista Luca, la localit\u00e0 di Emmaus disterebbe dalla Citt\u00e0 Santa sessanta stadii (circa 7 miglia, 11 chilometri).\nFonti ulteriori.\nGiuseppe Flavio accenna 13 volte ad Emmaus, \u00abpresso Erode\u00bb (Libro I,319), la sesta degli 11 distretti (toparchie) in cui era divisa la Giudea (Libro III, 54-55), citt\u00e0 di cui \u00abera nativo il segretario del sinedrio Aristeo\u00bb (Libro V, 532), e data alle fiamme per ordine di Varo (Libro II, 71). Flavio narra che l'imperatore Vespasiano vi aveva stabilito una colonia di 800 soldati in congedo dal suo esercito, dice: \u00abIl luogo \u00e8 chiamato Emmaus e dista da Gerusalemme trenta stadii.\u00bb (\"Guerra giudaica\" VII:217)\nDopo la conquista islamica della Siria-Palestina nella prima met\u00e0 del VII secolo, la citt\u00e0 divenne nota come \u02bfAmw\u0101s (). In essa morirono per una peste scoppiata dopo il 638 Ab\u016b \u02bfUbayda b. al-Jarr\u0101\u1e25, Mu\u02bf\u0101dh b. Jabal, Yaz\u012bd b. Ab\u012b Sufy\u0101n e, in seguito, anche Suhayl b. \u02bfAmr.\nLocalizzazione.\nSe il nome del villaggio nei manoscritti di riferimento \u00e8 concordemente quello di Emmaus, tuttavia nessuno dei siti proposti per la sua posizione geografica sembra prevalere in maniera ovvia.\nPoich\u00e9 il testo greco non indica la direzione, e il valore della unit\u00e0 di misura pu\u00f2 variare (anche se molto raramente assume il valore 1 stadio=300 metri), l'identificazione \u00e8 incerta.\nSe si identifica Emmaus con la citt\u00e0 a 30 km \"a nord-ovest\" di Gerusalemme, Emmaus Nicopolis, questa citt\u00e0 fu arsa da Publio Quintilio Varo, governatore della Siria, ma venne poi ricostruita e chiamata Nicopoli. Possibili localizzazioni:\nAnche la lettura offerta dal \"Codex Bezae\" \"che legge \u039f\u03c5\u03bb\u03b1\u03bc\u03bc\u03b1\u03bf\u03c5\u03c2 (\"Oulammaous\") per \u0395\u03bc\u03bc\u03b1\u03bf\u03c5\u03c2 (\"Emmaous\").\", il luogo dove Giacobbe fu visitato in sogno da Dio (Gen 28,10-19, Betel prima Luz). Ci\u00f2 sia nel suo testo latino che in quello greco merita l'esame. Infatti, secondo questo manoscritto, il nome del villaggio non sarebbe Emmaus ma Oulammaus, col nome di Bethel in Gn 28,19 secondo il \"Codex Alexandrinus\"."}
{"id": "106405", "revid": "37401", "url": "https://it.wikipedia.org/wiki?curid=106405", "title": "Rorschacherberg", "text": "Rorschacherberg (toponimo tedesco) \u00e8 un comune svizzero di 7\u00a0214 abitanti del Canton San Gallo, nel distretto di Rorschach, sul lago di Costanza. \u00c8 stato istituito nel 1803 per scorporo dal comune di Rorschach."}
{"id": "106406", "revid": "533647", "url": "https://it.wikipedia.org/wiki?curid=106406", "title": "Amedeo di Savoia-Aosta (1943)", "text": "Era figlio di Aimone di Savoia, per un breve periodo re di Croazia, che rinunci\u00f2 al titolo pochi giorni dopo la nascita di Amedeo. \nNel 2006 Amedeo rivendic\u00f2 per s\u00e9 il titolo di duca di Savoia e il ruolo di Capo della Real Casa, in disputa con Vittorio Emanuele di Savoia. Come discendente del re di Spagna Amedeo I, era 41\u00ba in linea di successione al trono spagnolo.\nBiografia.\nInfanzia.\nAmedeo di Savoia-Aosta era l'unico figlio di Irene di Grecia e di Aimone di Savoia, che fu quarto duca d'Aosta e re \"de iure\" dello Stato Indipendente di Croazia con il nome di Tomislavo II; suo zio era l'omonimo eroe dell'Amba Alagi, detto il \"Duca di ferro\" e suo nonno era il \"Duca Invitto\" Emanuele Filiberto di Savoia-Aosta. Per parte di suo padre era pronipote di Amedeo I di Spagna, mentre per parte di sua madre era nipote di re Costantino I di Grecia, nonch\u00e9 pronipote di Federico III di Germania e di Giorgio I di Grecia. \nLa caduta di alcune bombe alleate nei pressi di Firenze, in Villa Cisterna, la residenza fiorentina di Aimone di Savoia e di sua moglie Irene, provoc\u00f2, il 27 settembre 1943, il parto anticipato di quest'ultima, che avvenne in una stanza al piano terra considerata al riparo dai bombardamenti.\nIl neonato sarebbe stato battezzato dal cardinale arcivescovo di Firenze Elia Dalla Costa, Tuttavia, il duca ha smentito questa voce, attribuendola a un \"monarchico molto affettuoso\" nei suoi confronti. Alla nascita ricevette il titolo di duca delle Puglie. In un'intervista al \"Corriere della Sera\", Amedeo di Savoia-Aosta ha rivelato che, al momento della nascita, la madre gli fece prendere le impronte digitali dal questore di Firenze, per timore che venisse rapito.\nPrigionia.\nTre settimane prima della nascita di Amedeo il Regno d'Italia aveva firmato l'armistizio di Cassibile, cessando le ostilit\u00e0 contro le forze inglesi e statunitensi nell'ambito della seconda guerra mondiale.\nIl 26 luglio 1944, su ordine firmato personalmente da Heinrich Himmler, i nazisti internarono il piccolo Amedeo a Hirschegg, vicino a Graz (Austria), insieme alla madre Irene di Grecia e alle cugine Margherita e Maria Cristina, uniche figlie di suo zio Amedeo, terzo duca d'Aosta, e della duchessa Anna d'Orl\u00e9ans.\nCarmine Senise, anch'egli prigioniero a Hirschegg, ricorda nel suo diario:\nLiberazione e ritorno in Italia.\nDopo la liberazione dal campo di internamento nazista di Hirschegg, avvenuta nel maggio 1945, Amedeo visse per alcune settimane in Svizzera. Il 7 luglio 1945 Irene di Grecia col figlio rientrarono in Italia: si fermarono prima a Milano, dove Aimone vide per la prima volta il figlio, e successivamente raggiunsero Napoli, dove Amedeo incontr\u00f2 la nonna paterna Elena d'Orl\u00e9ans.\nIn Italia, Irene e Amedeo si stabilirono a Fiesole, vicino a Firenze. Nel 1948 mor\u00ec a Buenos Aires, dove si era trasferito dopo l'esito del referendum del 1946, colpito da un infarto Aimone di Savoia, padre di Amedeo, e quest'ultimo assunse il titolo ducale come capo della casa Savoia-Aosta. In seguito Amedeo ebbe come precettore agli studi l'ammiraglio Giulio Cerrina Feroni, studi\u00f2 presso il Collegio alle Querce di Firenze e al Seaford College in Inghilterra, poi presso il Collegio Navale Morosini di Venezia. Frequent\u00f2 i corsi dell'Accademia Navale di Livorno, al termine dei quali venne imbarcato con il grado di ufficiale di complemento della Marina Militare per esercitazioni nell'Atlantico e nel Mediterraneo. Si laure\u00f2 in scienze politiche all'universit\u00e0 di Firenze. Rappresent\u00f2 pi\u00f9 volte Umberto II, costretto all'esilio fino alla morte, alle manifestazioni svoltesi nel territorio nazionale.\nDi madre greca, il 14 maggio 1962 Amedeo fu uno dei principi scelti per sostenere le corone sulla testa degli sposi durante la cerimonia ortodossa del matrimonio di Juan Carlos I di Spagna (suo cugino di secondo grado) e Do\u00f1a Sofia (sua cugina prima).\nPrimo matrimonio.\nSecondo la tradizione degli Aosta, Amedeo ha sposato una principessa francese, Claudia d'Orl\u00e9ans (nata nel 1943), figlia di Enrico d'Orl\u00e9ans, conte di Parigi e pretendente al trono di Francia. Si incontrarono alle nozze dei cugini Juan Carlos di Spagna e Sofia di Grecia. Il matrimonio venne celebrato il 22 luglio 1964, a Sintra, in Portogallo. Testimoni dello sposo erano Juan Carlos I di Spagna e Umberto II di Savoia.\nTra Amedeo e Claudia regnano un'assoluta discordia e continue liti: nel 1976 la convivenza termina, i coniugi divorziano a Port-au-Prince (Haiti) il 26 aprile 1982 e il matrimonio viene dichiarato nullo dalla Sacra Rota a Roma l'8 gennaio 1987. Claudia si \u00e8 risposata subito con un editore americano, Arnaldo la Cagnina. I figli sono rimasti con Amedeo nella tenuta del \"Borro\".\nSecondo matrimonio.\nIl 30 marzo 1987, Amedeo, a seguito della dichiarazione di nullit\u00e0 del precedente matrimonio, ha potuto sposare, a Bagheria (Palermo), Silvia Patern\u00f2 Ventimiglia di Spedalotto, figlia di Vincenzo Patern\u00f2 e di Rosanna Bellardo e Ferraris di Celle.\nPolitica.\nNegli anni 1990, durante la crisi della prima Repubblica, \nNel 1992 il PSDI lo corteggi\u00f2 per le elezioni politiche alla Camera dei deputati per la circoscrizione di Napoli. Nel 1997 il Polo delle Libert\u00e0 riusc\u00ec quasi a convincerlo a candidarsi alla guida del comune di Torino. Nel giugno 1997 presenzi\u00f2 a un simposio di progettazione politica, tenutosi nella citt\u00e0 di Arezzo, nel quale si immaginava la costituzione di un movimento monarchico trasversale ai partiti.\nUltimi anni e morte.\nHa vissuto l'ultimo periodo in Toscana, a Castiglion Fibocchi, dove era imprenditore agricolo (\"Vini Savoia-Aosta\") e dove seguiva alcune societ\u00e0 in veste di consulente, consigliere d'amministrazione e presidente. Nel 1996 \u00e8 stato nominato rappresentante del comune di Palermo per la Fondazione Internazionale \"Pro Herbario Mediterraneo\", e, dal 1997, ne \u00e8 stato presidente.\nNel 2003 \u00e8 stato nominato dal Governo Italiano presidente del comitato di gestione permanente della Riserva Naturale Statale dell'isola di Vivara. Nello stesso anno \u00e8 stato nominato \"testimonial\" della Rassegna Internazionale del Cinema Nomade e di Emigrazione \"Metix Film Festival\". \u00c8 stato inoltre cittadino onorario di Marigliano, Pantelleria e Abetone. Appassionato di botanica, in particolare di piante succulente, ha viaggiato in tutto il mondo, particolarmente in Africa.\nMuore a causa di un arresto cardiaco il 1\u00ba giugno 2021 a 77 anni presso l'ospedale San Donato di Arezzo, dove era ricoverato da alcuni giorni per un intervento chirurgico a un rene. il funerale si \u00e8 tenuto il 4 giugno alla Basilica di San Miniato al Monte a Firenze, celebrato dall'abate Bernardo Gianni. Al feretro \u00e8 stato reso un picchetto d'onore della Marina Militare. Il successivo 1\u00ba luglio la salma viene tumulata nella Cripta Reale della Basilica di Superga a Torino, dopo una cerimonia celebrata da monsignor Antonio Vigo, che ha visto l'uso della Corona reale di Savoia oltre che del gi\u00e0 utilizzato collare dell'Ordine supremo della Santissima Annunziata. In entrambi i casi \u00e8 stato suonato S'hymnu sardu nationale, antico inno del Regno di Sardegna.\nDisputa dinastica.\nLa sua posizione nella linea di successione al trono dal 2006 \u00e8 controversa: parte dei monarchici sostiene che Amedeo fosse il Capo della Real Casa, e quindi il legittimo pretendente al trono d'Italia. Altri ritengono che la posizione di Capo della Casa spetti a Vittorio Emanuele di Savoia e che Amedeo fosse terzo in linea di successione dopo Emanuele Filiberto. La controversia, nota come \"questione dinastica\", ruota attorno alla possibilit\u00e0 che Vittorio Emanuele di Savoia (con ci\u00f2 che ne deriva nei confronti del figlio Emanuele Filiberto) abbia perso ogni diritto al trono d'Italia, con il conseguente passaggio in capo ad Amedeo di ogni diritto dinastico. La controversia \u00e8 stata oggetto di un pronunciamento ufficiale della Consulta dei senatori del Regno.\nLa Consulta, avente la veste giuridica di un'associazione di diritto privato creata nel 1955, in data 7 luglio 2006 ha infatti formalmente comunicato che:\nAmedeo diverrebbe cos\u00ec l'erede di Umberto II. Motivo ufficiale \u00e8 il matrimonio di Vittorio Emanuele di Savoia con una persona di \"differente condizione sociale\" senza l'esplicita autorizzazione del sovrano nella sua veste di capo della casa (il cosiddetto \"regio assenso\"), cos\u00ec come stabilito dal combinato disposto dell'art. 2 delle regie patenti date il 13 settembre 1782 dal re di Sardegna Vittorio Amedeo III di Savoia, del regio decreto del 1890 sulla Real casa e dell'art. 92 del codice civile.\nDa diversi commentatori - a torto o a ragione - si \u00e8 ipotizzato che la decisione, o quanto meno la scelta del momento in cui renderla nota, sia stata anche una conseguenza delle vicende giudiziarie che coinvolsero il figlio dell'ultimo Re d'Italia. \u00c8 comunque da notare che tale esplicitazione non \u00e8 da considerarsi giuridicamente necessaria, poich\u00e9 l'esclusione dallo \"status\" di membro della Real Casa e di decadenza da qualsiasi prerogativa, titolo, grado e onorificenza di Vittorio Emanuele si sarebbe prodotta direttamente e automaticamente \"ipso iure\" al momento stesso della celebrazione del matrimonio.\nTuttavia Amedeo, in alcuni contesti, aveva in passato sostenuto con alcune dichiarazioni le tesi di Vittorio Emanuele, anche ponendosi in contrasto con la Consulta dei senatori del Regno presieduta da Aldo Alessandro Mola.\nAll'indomani della morte di Umberto II, interpellato, con una dichiarazione rilasciata al Corriere della Sera, sment\u00ec un cambiamento nella successione a danno di Vittorio Emanuele:\nIn un'intervista al Corriere della Sera, nel 2002, egli dichiarava, alla domanda di Giuliano Gallo di proporsi come candidato all'ipotetico trono d'Italia:\nSempre nel 2002, nel suo libro-intervista curato da Fabio Torriero, Amedeo dichiarava:\nAl comunicato riportato pi\u00f9 sopra di Mola, i sostenitori di Vittorio Emanuele hanno reagito energicamente, contestando la stessa legittimit\u00e0 dell'organo autore del documento, che, per altro, riveste una natura essenzialmente dichiarativa, limitandosi alla mera constatazione degli effetti che gi\u00e0 si sarebbero prodotti in capo a Vittorio Emanuele, ai sensi e per gli effetti delle disposizioni che regolano la successione dinastica in Casa Savoia e che si sono pi\u00f9 sopra menzionate.\nAldo Alessandro Mola, presidente della Consulta, rispondendo alle affermazioni di Emanuele Filiberto, secondo cui tale organo non \u00e8 legittimato a proclamare Amedeo d'Aosta come capo di Casa Savoia, ha dichiarato: \nSulla vicenda, peraltro, la polemica non si \u00e8 ancora placata, e le due posizioni continuano a fronteggiarsi sostenendo opposte tesi. L'Annuario della Nobilt\u00e0 Italiana ha riconosciuto Amedeo di Savoia-Aosta quale Capo della Real Casa d'Italia dal 1983, anno della morte di Umberto II.\nIl 15 gennaio 2020 ha pubblicato sul suo sito ufficiale un comunicato stampa col quale dichiara nulla e illegittima la modifica apportata da Vittorio Emanuele alla legge di successione dinastica di Casa Savoia, con l'abolizione della legge salica.\nControversia sul nome \"di Savoia\".\nNel settembre 2006, Vittorio Emanuele e suo figlio Emanuele Filiberto di Savoia depositarono all'ufficio brevetti dell'Unione europea la richiesta di registrazione dello stemma di \"principe ereditario d'Italia\" come logo aziendale, insieme ad altri simboli del patrimonio araldico di Casa Savoia. L'azione \u00e8 volta a impedirne l'uso ad Amedeo e Aimone di Savoia, cui fu ingiunto di utilizzare il cognome per esteso, ovvero \"Savoia-Aosta\".\nNella primavera del 2008 Vittorio Emanuele e suo figlio Emanuele Filiberto citarono in giudizio Amedeo e Aimone per il fatto che si firmavano col solo cognome di Savoia e non di Savoia-Aosta, configurando l'ipotesi di uso illecito di cognome.\nNel febbraio 2010 il tribunale di Arezzo condann\u00f2 Amedeo e Aimone di Savoia per l'uso del cognome \"di Savoia\" e al pagamento del risarcimento dei danni arrecati pari a un totale di 200.000 euro. Ciononostante, Amedeo, che fin dalla nascita ha usato liberamente il cognome \"di Savoia\" o \"di Savoia-Aosta\", ha presentato ricorso in appello vincendolo nel gennaio del 2018. \nIl 15 settembre 2010 la sentenza e la condanna sono state sospese, permettendo ad Amedeo e a suo figlio Aimone di utilizzare il solo cognome \"di Savoia\".\nI tribunali della Repubblica italiana non sono invece competenti a dirimere la questione dinastica. All'inizio del 2006, Maria Pia, Maria Gabriella e Maria Beatrice, sorelle di Vittorio Emanuele, per rendere palese l'accusa che rivolgevano al fratello, ovvero di non essere pi\u00f9 capo di Casa Savoia, presentarono le proprie dimissioni dall'Ordine dei Santi Maurizio e Lazzaro.\nPubblicazioni.\nAmedeo di Savoia \u00e8 autore dei seguenti libri:\nDiscendenza.\nDal primo matrimonio tra il duca Amedeo e la principessa Claudia d'Orl\u00e9ans sono nati:\nAmedeo ha avuto una figlia da Kyara van Ellinkhuizen, figlia del pittore e incisore Bertus van Ellinkhuizen e del soprano e direttrice di coro Gabriella Rossi:\nOnorificenze.\nOnorificenze di dinastie non regnanti.\nIl riconoscimento in capo ad Amedeo del gran magistero degli ordini dinastici sabaudi, in quanto ruolo riservato al capo di Casa Savoia, \u00e8 legato alla controversia sulla successione dinastica.\nSecondo Vittorio Emanuele di Savoia, invece, Amedeo sarebbe semplicemente Cavaliere dell'Ordine Supremo della SS. Annunziata e Cavaliere di Gran Croce degli Ordini dei SS. Maurizio e Lazzaro, Civile di Savoia e della Corona d'Italia.\nL'Ordine Supremo della Santissima Annunziata non \u00e8 riconosciuto dallo Stato italiano, mentre l'Ordine dei Santi Maurizio e Lazzaro \u00e8 conservato come ente ospedaliero e funziona nei modi stabiliti dalla legge.\nOnorificenze straniere.\nII titolo di Cavaliere d'onore e devozione del Sovrano Militare Ordine di Malta, \u00e8 automaticamente riconosciuto dalla Repubblica Italiana; quello di Cavaliere Gran Bal\u00ec di Giustizia del Sacro Militare Ordine Costantiniano di San Giorgio, pu\u00f2 essere autorizzato con decreto del Ministro degli affari esteri della Repubblica Italiana, a richiesta dell'interessato.\nOltre alle onorificenze elencate, Amedeo di Savoia-Aosta ha ricevuto la cittadinanza onoraria dai comuni di Pantelleria, Marigliano e Abetone."}
{"id": "106408", "revid": "919135", "url": "https://it.wikipedia.org/wiki?curid=106408", "title": "Divisore", "text": "Nella matematica, un intero formula_1 \u00e8 un divisore di un intero formula_2 se esiste un intero formula_3 tale che formula_4. Ad esempio, 7 \u00e8 un divisore di 42 in quanto formula_5. Si dice anche che \"7 divide 42\", o che \"42 \u00e8 divisibile per 7\" o che \"42 \u00e8 un multiplo di 7\", e si scrive formula_6. I divisori possono essere sia positivi che negativi. I divisori positivi di 42 sono {1, 2, 3, 6, 7, 14, 21, 42}.\nCasi particolari: 1 e -1 dividono qualunque intero, ed ogni intero \u00e8 un divisore di 0. I numeri divisibili per 2 si chiamano pari, mentre quelli che non lo sono si chiamano dispari. Il nome \u00e8 legato al fatto che l'intero non nullo formula_1 divide l'intero formula_2 se e solo se nella divisione con resto di formula_2 per formula_1 il resto \u00e8 zero.\nRegole per piccoli divisori.\nEsistono alcune regole utili per capire semplicemente alcuni piccoli divisori di un numero guardando le sue cifre \ndecimali:\nPropriet\u00e0.\nAlcune propriet\u00e0 fondamentali: \nUlteriori informazioni.\nUn divisore positivo di \"n\" diverso da \"n\" stesso \u00e8 chiamato \"divisore proprio\".\nNumeri primi.\nUn intero \"n\" &gt; 1 il cui unico divisore proprio \u00e8 1 viene chiamato numero primo.\nQualunque divisore positivo di \"n\" \u00e8 un prodotto di fattori primi di \"n\" elevati ad una qualche potenza (non superiore a quella presente nella fattorizzazione di \"n\" stesso). Questa \u00e8 una conseguenza del teorema fondamentale dell'aritmetica.\nNumeri perfetti, difettivi, abbondanti.\nUn numero uguale alla somma dei suoi divisori propri \u00e8 detto numero perfetto. I numeri minori della somma sono detti difettivi, quelli maggiori abbondanti.\nNumero di divisori.\nIl numero totale di divisori positivi di \"n\" \u00e8 la funzione moltiplicativa \"d\"(\"n\") (ad esempio, \"d\"(42) = 8 = 2\u00d72\u00d72 = \"d\"(2)\u00d7\"d\"(3)\u00d7\"d\"(7)).\nLa somma dei divisori positivi di \"n\" \u00e8 un'altra funzione moltiplicativa \u03c3(\"n\") (ad esempio, \u03c3(42) = 96 = 3\u00d74\u00d78 = \u03c3(2)\u00d7\u03c3(3)\u00d7\u03c3(7)).\nNotiamo che se un numero formula_14 \u00e8 primo allora ha due divisori, formula_15 ha tre divisori, ecc. ecc. In generale formula_16 ha formula_17 divisori. Quindi se la fattorizzazione prima di \"n\" \u00e8 data da:\nAllora il numero di divisori positivi di \"n\" \u00e8:\ned ogni divisore \u00e8 nella forma:\nDove:\nAd esempio poich\u00e9\nformula_22\nallora\nformula_23\ne quindi 36000 ha 72 divisori.\nDa queste considerazioni si pu\u00f2 dimostrare che un numero ha una quantit\u00e0 dispari di divisori se e solo se \u00e8 un quadrato perfetto.\nRelazione indotta dalla divisibilit\u00e0.\nLa relazione | di divisibilit\u00e0 rende l'insieme formula_24 degli interi non negativi un insieme parzialmente ordinato, precisamente un reticolo completamente distributivo. Il pi\u00f9 grande elemento di questo reticolo \u00e8 0 ed il pi\u00f9 piccolo \u00e8 1. L'operazione formula_25 \u00e8 rappresentata dal massimo comun divisore mentre la formula_26 dal minimo comune multiplo. Questo reticolo \u00e8 isomorfo al duale del reticolo dei sottogruppi del gruppo ciclico infinito formula_27\nRegole generali di divisibilit\u00e0.\nSe un intero \"n\" \u00e8 scritto in base \"b\" e \"d\" \u00e8 un intero tale che \"b\" \u2261 1 (mod \"d\"), allora \"n\" \u00e8 divisibile per \"d\" se e solo se anche la somma delle sue cifre in base \"b\" lo \u00e8. Le regole date sopra per \"d\"=3 e \"d\"=9 sono casi speciali di questo (\"b\"=10).\nPossiamo generalizzare ulteriormente questo metodo per trovare come controllare, in qualsiasi base, la divisibilit\u00e0 di qualsiasi intero per un qualsiasi intero minore; cio\u00e8, determinare se \"d\" | \"a\" in base \"b\".\nPer prima cosa cerchiamo una coppia di interi (\"n\", \"k\") tali che \"b\"\"n\" \u2261 \"k\" (mod \"d\").\nAdesso, invece di sommare le cifre, prendiamo \"a\" (che ha \"m\" cifre) e moltiplichiamo le prime \"m\"-\"n\" cifre per \"k\" ed aggiungiamo il prodotto alle ultime \"k\" cifre, e ripetiamo se necessario. Se il risultato \u00e8 un multiplo di \"d\" allora anche il numero originario \u00e8 divisibile per \"d\". Qualche esempio:\nPoich\u00e9 103 \u2261 1 (mod 37) (\"b\"=10, \"n\"=3, \"k\"=1, \"d\"=37) allora il numero \"a\"=1523836638 si pu\u00f2 dimostrare divisibile per 37 in quanto: 1523836\u00d71+638=1524474, 1524\u00d71+474=1998, 1\u00d71+998=999 (o, pi\u00f9 semplicemente, visto che in questo caso \"k\"=1: 1+523+836+638=999); e 999 \u00e8 divisibile per 37 per la conguenza vista sopra.\nAncora, 102 \u2261 2 (mod 7) (\"b\"=10, \"n\"=2, \"k\"=2, \"d\"=7), se \"a\"=43106 otteniamo 431\u00d72+06=868; ripetiamo: 8\u00d72+68 = 84 che \u00e8 un multiplo di 7.\nSi noti che non c'\u00e8 una terna (\"n\", \"k\", \"d\") unica; difatti, avremmo potuto usare anche 10 \u2261 3 (mod 7) e quindi 1293\u00d73 + 6 = 3885, 388\u00d73 + 5 = 1169, 116\u00d73 + 9 = 357, 35\u00d73 + 7 = 112, 11\u00d73 + 2 = 35, 3\u00d73 + 5 = 14 ed infine 1\u00d73 + 4 = 7.\nNaturalmente questo non \u00e8 sempre efficiente ma si noti che ogni numero della serie (43106, 12936, 3885, 1169, 357, 112, 35, 14, 7) \u00e8 un multiplo di 7 e spesso si trovano multipli identificabili banalmente.\nQuesto metodo non \u00e8 necessariamente utile per alcuni numeri (ad esempio 104 \u2261 4 (mod 17) \u00e8 il primo \"n\" dove \"k\" &lt; 10) ma si presta a calcoli veloci in altri casi dove \"n\" e \"k\" sono relativamente piccoli.\nGeneralizzazioni.\nSi potrebbe parlare del concetto di divisibilit\u00e0 in ogni dominio d'integrit\u00e0. Vedi la voce relativa per una definizione in questo contesto."}
{"id": "106413", "revid": "121072768", "url": "https://it.wikipedia.org/wiki?curid=106413", "title": "Geometria piana", "text": "Per geometria piana si intende quel ramo della geometria euclidea orientato, appunto, al piano.\nGeometria euclidea e analitica.\nI concetti fondamentali definiti nel piano sono il punto e la retta. A partire da questi due concetti se ne definiscono altri, come il segmento, la semiretta o l'angolo. Tutti questi concetti hanno trovato una formalizzazione assiomatica negli \"Elementi\" di Euclide e sono alla base della geometria euclidea.\nTramite la geometria analitica, \u00e8 possibile \"dare un nome\" a ciascuno di questi enti ed usare gli strumenti dell'algebra e dell'analisi: questo \u00e8 possibile grazie all'introduzione del piano cartesiano, ovvero di un sistema di coordinate che permette di chiamare ogni punto formula_1 del piano con una coppia formula_2 di numeri reali. In questo modo \u00e8 possibile definire rette, segmenti e altri enti geometrici come luogo di punti che soddisfano alcune condizioni algebriche. Ad esempio, una retta \u00e8 il luogo degli formula_3 che soddisfano l'equazione:\ndove formula_5, formula_6 e formula_7 sono tre numeri reali fissati.\nMolti enti e teoremi della geometria piana sono per\u00f2 trattabili senza l'ausilio di coordinate. Tra questi, i concetti di triangolo e poligono, e le relazioni di parallelismo e ortogonalit\u00e0 fra rette o segmenti. Anche le sezioni coniche come la circonferenza o la parabola sono trattabili (con qualche difficolt\u00e0) senza coordinate, ma queste iniziano a diventare importanti nello studio di curve pi\u00f9 complicate.\nPrincipali figure geometriche.\nPoligoni.\nUn poligono \u00e8 una forma geometrica delimitata da una linea spezzata chiusa, ovvero da una successione ciclica di segmenti, ciascuno dei quali inizia dove finisce il precedente. Questi segmenti si chiamano \"lati\", ed il numero di questi caratterizza il nome usato normalmente per il poligono: se sono 3 \u00e8 un triangolo, se sono 4 \u00e8 un quadrilatero, e cos\u00ec via. Un poligono ha almeno 3 lati.\nOgni poligono ha un perimetro ed un'area, ciascuno dei suoi lati una lunghezza, e due lati adiacenti determinano un angolo. Tutte queste grandezze sono strettamente correlate. Risultano normalmente utili quelle formule che permettono di determinare il perimetro o l'area del poligono a partire dalle altre grandezze.\nSezioni coniche.\nLe sezioni coniche sono gli oggetti curvilinei pi\u00f9 semplici. Tra questi vi \u00e8 naturalmente la circonferenza, e quindi la parabola, l'ellisse e l'iperbole. A ciascuno di questi oggetti vengono associate varie grandezze, come il raggio della circonferenza."}
{"id": "106416", "revid": "2064262", "url": "https://it.wikipedia.org/wiki?curid=106416", "title": "Popolazione stazionaria", "text": "La popolazione stazionaria \u00e8 una popolazione che si alimenta ogni anno di un numero di nati espressi solitamente da una potenza di 10 ed \u00e8 sottoposta all'eliminazione per morte, propria di una determinata tavola di mortalit\u00e0.\nIn un tempo sufficientemente lungo (100 anni ad esempio, detto periodo di transizione), si distribuisce per et\u00e0, riproducendo esattamente la distribuzione degli anni vissuti (Lx).\nIl tasso di natalit\u00e0 sar\u00e0 uguale al tasso di mortalit\u00e0, quindi il tasso di incremento della popolazione sar\u00e0 0 (il numero dei nati risulta essere uguale con quello dei morti).\nIl tasso di natalit\u00e0 \u00e8 il reciproco della speranza di vita alla nascita, il che \u00e8 dovuto al fatto che la popolazione \u00e8 uguale al prodotto tra la speranza di vita alla nascita e il numero di nati (ovvero il contingente iniziale)."}
{"id": "106420", "revid": "52953", "url": "https://it.wikipedia.org/wiki?curid=106420", "title": "B. Kliban", "text": "Studi\u00f2 al \"Pratt Institute\". Inizialmente pass\u00f2 il suo tempo dipingendo e a viaggiando per l'Europa prima di sistemarsi in California nei pressi di San Francisco. \u00c8 conosciuto principalmente per il libro \"Cat\", una collezione di cartoon sui gatti disegnati nello stile detto di Kliban; secondo Art Spiegelman, Kliban invent\u00f2 la forma di cartoon, poi resa popolare da Gary Larson ed altri, di un singolo pannello con un terzo personaggio che descrive la scena."}
{"id": "106424", "revid": "399", "url": "https://it.wikipedia.org/wiki?curid=106424", "title": "Blues", "text": "Il genere musicale detto blues \u00e8 una forma di musica vocale e strumentale caratterizzata da una struttura di dodici battute, che vengono poi ripetute, e nella melodia dall'uso delle cosiddette \"blue note\". Viene talvolta identificato come un genere musicale a s\u00e9 stante.\nSebbene ragtime, e spiritual non abbiano la stessa origine n\u00e9 la stessa storia del blues, questi tre stili musicali afroamericani si sono fortemente influenzati tra loro.\nJazz e blues condividono l'origine geografica e si sono sviluppati in contemporanea. \nLe radici del blues sono da ricercare tra i canti delle comunit\u00e0 di schiavi afroamericani nelle piantagioni degli stati meridionali degli Stati Uniti d'America (la cosiddetta \"Cotton Belt\"). La struttura antifonale (di chiamata e risposta) e l'uso delle \"blue note\" (un intervallo di quinta diminuita che l'armonia classica considera dissonante e che in Italia valse al blues il nomignolo di \"musica stonata\") apparentano il blues alle forme musicali dell'Africa occidentale.\nA partire da queste umili origini, il blues crebbe fino a diventare la forma di musica popolare pi\u00f9 registrata al mondo, finendo per influenzare fortemente, o addirittura a far nascere, molti degli stili della musica popolare moderna e diventando, a partire dagli anni 1960, uno dei fattori d'influenza dominanti nella musica pop. Tra i generi che furono pi\u00f9 direttamente influenzati dal blues, ricordiamo: bluegrass, rhythm and blues, talking blues, rock and roll, hard rock, hip hop.\nIl significato del nome.\nBlues nasce dall'espressione \"to have the blue devils\" (letteralmente: avere i diavoli blu) col significato di \"essere triste, agitato, depresso\". L'espressione, attestata nella lingua inglese a partire dal XVII secolo, si riferiva in origine allo stato allucinatorio che segue alle crisi di astinenza da alcool. All'epoca \"blue\" era un sinonimo gergale di \"ubriaco\" e per questo motivo le leggi che vietavano la vendita di alcolici la domenica erano indicate come \"Blue laws\". Verso la fine del 1700, un ballo di coppia lento diffuso nelle taverne veniva indicato come \"blues\" o \"slow drag\". Dopo la guerra di secessione americana, le espressioni \"to be blue\"/\"to have the blues\" (essere blu/avere i blu) vennero ad indicare uno stato di sofferenza, di tristezza o di malinconia, distaccato dall'originaria associazione con l'ubriachezza. L'uso dell'espressione tra la popolazione afroamericana per designare la musica associata a tale stato potrebbe essere addirittura posteriore al 1900. A quel punto i due significati (extramusicale e musicale) si fusero, e divenne comune dire il musicista blues suonava o cantava per \"liberarsi dei blues\". Questa associazione tra il sentimento blues (\"blues feeling\") e il genere musicale assunse grande importanza, e l'idea che l'espressione del sentimento blues - al di sopra del mezzo tecnico - costituisca l'essenza della musica \u00e8 fortemente radicata nella comunit\u00e0 blues.\nStoria.\nLe origini del blues.\nCome avviene per altre forme di musica popolare, le origini del blues, in quanto poco documentate e oscure, sono oggetto di tante discussioni.\nIn particolare non c'\u00e8 una precisa data di nascita per questo genere musicale: la traccia pi\u00f9 antica di una forma musicale simile al blues \u00e8 il racconto che, nel 1901, fece un archeologo del Mississippi, descrivendo il canto di lavoratori neri che sembra avere affinit\u00e0 melodiche e liriche con il blues di oggi. Non \u00e8, dunque, possibile stabilire con esattezza una data che segni l'origine del genere, tuttavia un anno fondamentale fu il 1865, anno dell'abolizione della schiavit\u00f9 negli Stati Uniti d'America: ottenuta la libert\u00e0, numerosi ex schiavi-musicisti iniziarono a portare la loro musica fuori dalle piantagioni e, nel giro di qualche decennio, questo genere fu noto ai pi\u00f9 fino a giungere alle prime attestazioni che ci sono pervenute.\nUno dei pi\u00f9 importanti antenati del blues \u00e8 senz'altro lo spiritual, una forma di canto devozionale nato dalle riunioni di devoti durante il \"Grande risveglio\" dei primi anni del XIX secolo. Di argomento malinconico e appassionato, rispetto al blues gli spiritual avevano accenti meno personali e rivolti alla persona del cantante, riferendosi spesso alla condizione dell'umanit\u00e0 in generale e al suo rapporto con Dio, e i testi erano corrispondentemente meno profani.\nAltri antenati del blues vanno cercati fra le \"work song\" (canzone di lavoro) degli schiavi di colore (\"field hollers\") e di altra provenienza (canti dei portuali o \"stevedore\"; canti dei manovali o \"roustabout\"), che risuonavano in America all'epoca della Guerra di secessione (e anche negli anni successivi, in cui la condizione di soggezione e povert\u00e0 degli afroamericani persistette nonostante l'abolizione della schiavit\u00f9). Da questi il blues eredit\u00f2 probabilmente la sua struttura di \"call and response\" (\"chiamata e risposta\"), di origine africana, mutuando invece la sua struttura armonica e strumentale dalla tradizione europea.\nMolte delle caratteristiche del blues, a cominciare dalla struttura antifonale e dall'uso delle \"blue notes\", possono essere fatte risalire alla musica africana. Sylviane Diouf ha individuato molti tratti, tra cui l'uso di melismi e la pesante intonazione nasale, che fanno pensare a parentele con la musica dell'Africa centrale e occidentale. L'etnomusicologo Gerhard Kubik, professore all'Universit\u00e0 di Magonza, in Germania, e autore di uno dei pi\u00f9 completi trattati sulle origini africane del blues (\"Africa and the Blues\"), \u00e8 stato forse il primo ad attribuire certi elementi del blues alla musica islamica dell'Africa Centrale e Occidentale:\nKubik fa inoltre notare che la tecnica, tipica del Mississippi e ricordata dal \"bluesman\" W. C. Handy nella sua autobiografia, di suonare la chitarra usando la lama di un coltello, ha corrispettivi in Africa. Anche il diddley bow, uno strumento casalingo fatto da una singola corda tesa su un'asse di legno, che viene pizzicata modulando il suono tramite uno \"slide\" fatto di vetro e che si incontrava spesso nell'America meridionale agli inizi del Novecento, era di derivazione africana.\nSi ritiene che il bluesman pi\u00f9 anziano per nascita di cui abbiamo una registrazione discografica sia Daddy Stovepipe, nato nel 1867, \"one man band\" chitarrista, cantante, armonicista e suonatore di \"Kazoo\" e altri strumenti autocostruiti, di cui ci rimane la canzone \"Sundown Blues\" incisa nel 1924, ma le cui prime esibizioni con prodromi blues risalgono attorno al 1890.\nNel corso della sua evoluzione, il blues acquis\u00ec alcune delle sue caratteristiche dalle \"arie etiopi\", gli spettacoli \"minstrel\" e dal ragtime. In questo periodo il blues, come testimoniato ad esempio dalle registrazioni di Leadbelly e di Henry Thomas, ha molte forme diverse, le pi\u00f9 frequenti essendo le forme in dodici, otto o sedici battute basate sul giro tonica - sottodominante - dominante descritto nel seguito. La forma del blues \"standard\" in dodici battute fa la sua apparizione documentata nelle comunit\u00e0 afroamericane nel tratto meridionale del Mississippi, sulla Beale Street di Memphis, e nelle orchestre bianche di New Orleans.\nCaratteristiche.\nStruttura musicale e testi.\nPoich\u00e9 i musicisti che crearono il blues solo di rado avevano ricevuto un'educazione formale o erano in grado di leggere e scrivere gli spartiti, l'improvvisazione, orale e scritta, giocava una parte importante in questa forma musicale. Questa venne agevolata dall'esistenza di un certo numero di forme (\"pattern\") fisse, tra le quali la pi\u00f9 universale e riconosciuta \u00e8 certamente quella in 12 battute, suddivise in 3 frasi (musicali e testuali): 4 battute sull'accordo di tonica (a volte con la settima minore aggiunta nella quarta battuta), due sull'accordo della sottodominante e ancora due sulla tonica, e infine due accordi di settima di dominante seguiti da due di tonica. Questa forma si presta ad essere eseguita in ogni tonalit\u00e0: particolarmente frequentate sono la tonalit\u00e0 di Mi (quando lo strumento principale \u00e8 la chitarra) e quelle di Fa e Si bemolle (particolarmente comode per strumenti traspositori quali il saxofono).\nEsistono anche schemi su 16 o 24 misure, ottenuti generalmente introducendo, nello schema base in 12, segmenti addizionali di 4 misure con varie funzioni e strutture tematiche. Con l'affermarsi dell'industria musicale all'inizio del 1900 vennero chiamati \"blues\" composizioni che ne utilizzavano la struttura pur essendo dotate di uno spartito che ne fissava l'esecuzione (ad esempio St. Louis Blues, di W.C. Handy, 1914). Il successo, anche discografico, di queste ultime fece poi s\u00ec che il termine blues venisse adoperato anche per dare il titolo a composizioni musicali di forma completamente autonoma, ad esempio \"Limehouse Blues\" (Furber-Braham, 1924).\nLa melodia o il canto blues hanno un impianto antifonale di chiamata-risposta, che divenne quasi fissa a partire dagli anni 1920. La forma standard \u00e8 divisa in tre parti: chiamata nelle prime 4 misure, risposta nelle successive 4 (spesso consistente nella ripetizione della prima frase) e conclusione nelle ultime, ad esempio:\n I\u2019m troubled in mind, baby, feelin\u2019 blue and sad.\n I\u2019m troubled in mind, baby, feelin\u2019 blue and sad.\n The blues ain\u2019t nothin\u2019 but a good man feelin\u2019 bad.\nIl numero di ritornelli non \u00e8 fisso, e l'argomento trattato \u00e8 sempre intensamente personale, e normalmente malinconico. Vi erano anche molti testi di argomento velatamente o esplicitamente sessuale (\"dirty blues\"), che contribuirono a dare al blues, e ai suoi interpreti, una pessima fama.\nLe scale utilizzate dal cantante (o dagli strumenti solisti, se il pezzo \u00e8 strumentale) sono prevalentemente la scala pentatonica minore (in Do: Do, Mib, Fa, Sol, Sib, Do) e la scala blues (in Do: Do, Mib, Fa, Solb, Sol, Sib, Do).\nL'uso di scale pentatoniche e del loro adattamento alle varie scale europee produce un senso di indefinitezza tonale, comunicato dal caratteristico abbassamento del terzo e settimo grado della scala diatonica (blue notes). Si noti che questo comporta una dissonanza caratteristica tra l'armonizzazione (che nel blues maggiore, usa terze maggiori) e la melodia (le cui scale tipiche usano terze minori): questo modo di \"cantare in minore su maggiore\" rappresenta una delle ambiguit\u00e0 tipiche del blues.\nQuantunque il blues abbia struttura, schemi musicali e sonorit\u00e0 affini al gospel si oppone a quest'ultimo proprio per la caratteristica di empiet\u00e0 dissacratoria che spesso lo accompagna, e che mal si adatta ai temi sacri trattati dai gospel cantati dai predicatori nelle comunit\u00e0 cristiane. La semplicit\u00e0 stessa dei temi e della struttura permette a questo genere di essere eseguito con strumentazioni al limite dell'essenziale.\nLo strumento che fu pi\u00f9 utilizzato dai primi musicisti neri liberati dalla schiavit\u00f9 (a parte l'elastico inchiodato alla tavola) fu la cosiddetta cigar box, una specie di chitarra a due, tre o quattro corde che come corpo recava spesso una scatola di sigari, ma andavano bene anche altri contenitori in legno o metallo. Le corde abbastanza alte ne permettevano un uso agevole con lo slide (cilindro di vetro ricavato dal collo di una bottiglia), ma precludevano l'uso delle dita della mano sinistra sulla tastiera, anche per il fatto che la tastiera non recava tasti di riferimento e tutto era lasciato all'orecchio del musicista. L'uso della chitarra fu la naturale conseguenza; l'esigenza di esibirsi in locali sempre pi\u00f9 importanti con altri musicisti ne impose l'uso. L'armonica \u00e8 l'altro strumento pi\u00f9 usato nel blues. In definitiva si pu\u00f2 dire che quasi tutti gli strumenti esistenti sono stati usati per fare blues e che i neri d'America hanno inizialmente impiegato quelli pi\u00f9 economici e di facile reperibilit\u00e0.\nScale e accordi.\nQueste \"stonature\", o meglio deviazioni dalla scala diatonica occidentale, ancora oggi sono il marchio indelebile del suono blues, e si possono classificare in diversi tipi a seconda dell'intervallo alle quali sono applicate. Di seguito verranno analizzate alcune di queste particolarit\u00e0, per comprenderle le quali sar\u00e0 utile avere presente alcune nozioni di armonia di base.\nIII grado (intervallo di terza).\nNel sistema tonale occidentale questo grado di una scala serve come discriminatore per stabilirne il \"carattere\":\nNel blues invece la terza non \u00e8 cos\u00ec ben definita:\nL'indeterminatezza del terzo grado (maggiore-minore) pu\u00f2 essere vista in modo diverso: la terza minore, ad esempio, pu\u00f2 essere interpretata come una nona aumentata.\n\u00c8 invece sottolineata la settima minore, tipica e caratteristica del Blues.\nV grado (intervallo di quinta).\nQuesto grado \u00e8 presente nella quasi totalit\u00e0 delle culture musicali per la sua particolarit\u00e0: corrisponde a 3/2 della frequenza presa come tonica. I due sistemi (tonale e... resto del mondo) si assomigliano molto su questo intervallo, che viene sfruttato come \"forza trainante\" per tornare alla tonica, pur se con scopi e modalit\u00e0 leggermente diversi:\nIl blues \u00e8 composto da diversi movimenti circolari presenti a tutte le scale di grandezza:\nDi importanza particolare \u00e8 poi il V grado diminuito (detto tritono, 6 semitoni), utilizzato come nota di passaggio e capace da solo di portare una scala verso sonorit\u00e0 decisamente \"bluesy\".\nSottogeneri e generi derivati.\nIl blues ha prodotto una gran variet\u00e0 di scene regionali, sottogeneri, ognuno con le sue caratteristiche peculiari e generi derivati come il fenomeno sviluppatosi tra i musicisti bianchi inglesi a met\u00e0 degli anni sessanta, noto come British Blues.\nHa avuto un impatto determinante alla formazione del rock &amp; roll, del boogie woogie, del rhythm and blues, del rap.\nDiffusione.\nIn Finlandia \u00e8 attivo dal 1968 il magazine Blues News, interamente dedicato al blues."}
{"id": "106428", "revid": "123153117", "url": "https://it.wikipedia.org/wiki?curid=106428", "title": "Bandiera della Slovacchia", "text": "La bandiera della Slovacchia \u00e8 stata adottata il 1\u00ba gennaio 1993. \u00c8 composta da un tricolore orizzontale in bianco (alto), blu e rosso, con sovraimposto lo stemma nazionale.\nLa versione originale era identica a quella creata nel 1939 per la Repubblica Slovacca, nata in seguito all'occupazione tedesca della Cecoslovacchia, e priva dello stemma, che venne aggiunto in settembre per distinguere la bandiera da quella russa."}
{"id": "106430", "revid": "671029", "url": "https://it.wikipedia.org/wiki?curid=106430", "title": "Bandiera della Somalia", "text": "La bandiera della Somalia \u00e8 stata adottata il 12 ottobre 1954. \u00c8 costituita da un drappo azzurro con al centro una stella a cinque punte bianca. \u00c8 stata disegnata da Mohammed Awale Liban. Con l'unificazione con la Somalia italiana la bandiera divenne nazionale.\nSecondo Liban, la bandiera doveva essere simile a quella delle Nazioni Unite. L'ONU aiut\u00f2 la Somalia a guadagnare l'indipendenza dall'Italia, e quindi la bandiera \u00e8 proprio in suo onore.\nLe cinque punte della stella, simbolo di libert\u00e0, indicano le cinque aree dove i Somali vivono. Questi cinque posti sono Somalia britannica, Somalia italiana, Somalia francese (Gibuti), Ogaden (Etiopia) e la parte nord-orientale del Kenya, ovvero i territori che, nel loro insieme, formano la Grande Somalia."}
{"id": "106432", "revid": "187", "url": "https://it.wikipedia.org/wiki?curid=106432", "title": "Etnia", "text": "L'etnia (dal greco , \"\u00e8thnos\" 'popolo', 'nazione') \u00e8 \u00ab\"una comunit\u00e0 caratterizzata da omogeneit\u00e0 di lingua, cultura, tradizioni e memorie storiche, stanziata tradizionalmente su un determinato territorio\"\u00bb. Questa definizione e lo stesso uso del concetto di etnia sono stati sottoposti, in ambito accademico, negli ultimi anni, a revisione e critica.\nDefinizione e critiche.\nEtnia, derivando dal greco Ethnos (nazione), indicava in origine un gruppo accomunato da una comune discendenza.\nNegli anni recenti si definisce comunemente l'etnia come un \u00abraggruppamento umano fondato su comuni caratteri morfologici, culturali e linguistici\u00bb, tale definizione tuttavia viene ritenuta superata dalla antropologia contemporanea.\nIn ambito scientifico il concetto di \"gruppo etnico\" \u00e8 attribuibile a Max Weber, che definisce \"etnici\" quei gruppi umani che condividevano \u00abla credenza soggettiva di una comune origine\u00bb, a prescindere dalla sussistenza o meno di reali affinit\u00e0 parentali. Max Weber accost\u00f2, quindi, il concetto di gruppo etnico a quello di nazione; o meglio, il gruppo etnico - secondo la tradizione weberiana - sarebbe una \u00abnazione senza stato\u00bb. Dunque, la capacit\u00e0 di \"autogovernarsi\" caratterizzerebbe il solo concetto di nazione.\nNegli Stati Uniti, il concetto di gruppo etnico assunse presto una connotazione diversa. La tradizione degli studi statunitense, avviata da Robert Ezra Park, fondatore della Scuola sociologica di Chicago, definisce i gruppi etnici non sulla base di processi di rappresentazione della comunit\u00e0, ma in relazione a dati oggettivi che li caratterizzano - \"razza\", religione, origine nazionale - e al contesto urbano in cui sono inseriti. \u00c8 cos\u00ec che antropologi e sociologi statunitensi finiscono per raggruppare sotto la categoria \"gruppo etnico\": Neri (pi\u00f9 recentemente Afro-americani), Ebrei, Irlandesi, Francesi, Portoricani... Enfatizzando le connotazioni originarie - come appunto il colore della pelle, la religione e la nazionalit\u00e0 - e seguendo un'impostazione fondamentalmente culturologica.\nIn diritto internazionale, peraltro, il carattere etnico \u00e8 riconosciuto anche a minoranze, dette \"etniche\", che al pari di quelle religiose, linguistiche e nazionali, dalle quali sono perci\u00f2 implicitamente distinte, sono oggetto di una dichiarazione delle Nazioni Unite in loro tutela.\nIl concetto di etnia nel tempo ha subito quindi diversi mutamenti: negli anni sessanta si riteneva che il concetto di etnia corrispondesse ad una aggregazione con una comune storia e identit\u00e0 culturale, negli anni settanta invece s'\u00e8 posto l'accento sul modo in cui dati gruppi costruiscono e percepiscono la propria diversit\u00e0 da altri gruppi umani; negli anni ottanta si \u00e8 rilevato come taluni elementi caratterizzanti l'etnia avessero una radice ideologica (sangue, razza, ecc...).\nSebbene il termine venga percepito nel linguaggio comune come indicante un gruppo omogeneo (per cultura, religione, lingua ecc...) molti antropologi e storici hanno rilevato il carattere arbitrario e costruito delle appartenenze etniche.\nJean-Loup Amselle ritiene che il concetto di etnia vada decostruito, per Amselle il termine etnia pu\u00f2 avere diversi significati e il suo valore \u00e8 via via diverso a seconda del contesto in cui si usa. Analoga posizione esprimono altri autori per i quali una caratterizzazione etnica varia in ragione degli elementi che si prendono in considerazione individuando cos\u00ec etnie estremamente popolose anche se relativamente variegate al proprio interno.\nAnnamaria Rivera rileva come nel termine etnia ci sia una connotazione negativa, come nasconda un pregiudizio e come in taluni casi vada a sostituire il termine pi\u00f9 spregiativo \"razza\". Per altri autori l'uso del termine nasconde insidie e andrebbe comunque definito prima di essere utilizzato.\nEtnia, nazione e razza.\nNell'uso comune i concetti di nazione ed etnia tendono ad essere associati, cos\u00ec come il concetto di etnia viene spesso usato come termine politicamente corretto in luogo di razza.\nSe il concetto di etnia \u00e8 un insieme di persone che condividono in modo omogeneo la stessa cultura, lingua e tradizioni, nazione ha una caratterizzazione maggiormente politica. Per alcuni autori tuttavia l'elemento nazione pu\u00f2 essere caratterizzante l'etnia: \u00e8 etnia un gruppo accomunato da elementi culturali (lingua, tradizioni, storia, ecc...) o dalla medesima nazione di origine.\nUn gruppo etnico, nella sua accezione comune, pu\u00f2 quindi coincidere con una nazione (\"complesso delle persone che hanno comunanza di origine, di lingua, di storia e che di tale unit\u00e0 hanno coscienza\") anche se non vi sottende un'unit\u00e0 politica.\nQuando vari gruppi etnici convivono in uno stesso Stato e le loro lingue, religioni, usi e costumi sono diversi si parla di Stato multietnico. Alcuni esempi di stati multietnici sono la Svizzera e gli Stati Uniti.\nI membri di un gruppo etnico si fanno spesso accomunare da una lunga storia o tradizione, tuttavia storici e antropologi hanno rilevato come molte pratiche culturali su cui si basano i gruppi etnici sono di invenzione relativamente recente.\nLa differenza principale fra il concetto di etnia e quello di razza \u00e8 che l'etnia si basa sulla storia comune di una determinata popolazione, resa pi\u00f9 forte dall'avere una stessa religione, una stessa lingua e cultura, mentre le catalogazioni razziali sostengono di basarsi su comuni tratti fisici e genetici. In realt\u00e0 classificare la specie umana in razze \u00e8 uno sforzo inutile: non vi \u00e8 una distinzione genetica poich\u00e9 tutti i geni rilevanti sono presenti in tutte le popolazioni, anche se in proporzioni diverse.\nLa grande variabilit\u00e0 genetica all'interno della popolazione di uno stesso stato testimonia la grande attivit\u00e0 migratoria di individui e popolazioni nella storia umana. Non esistono, n\u00e9 ci furono mai confini genetici netti. Gli stereotipi pi\u00f9 diffusi legati al colore della pelle o dei capelli, alla conformazione del viso riflettono differenze superficiali non confermate da analisi genetiche pi\u00f9 appropriate, ma tali diversit\u00e0 sono molto recenti e dovute all'adattamento all'ambiente. Nel 1950 l'UNESCO ha prodotto un documento ufficiale in materia, \"La questione della razza\" (\"The Race Question\"), sottoscritto da rinomati scienziati internazionali, in cui si afferma che: \u00abGruppi nazionali, religiosi, geografici e culturali, non coincidono necessariamente con gruppi razziali: e i tratti culturali di tali gruppi non hanno un dimostrabile collegamento genetico con tratti razziali. Poich\u00e9 gravi errori di tale natura si compiono abitualmente quando si utilizza il termine 'razza' nel linguaggio comune, sarebbe preferibile espungere totalmente il termine 'razza' da discorsi che si riferiscono a razze umane, utilizzando invece il termine 'gruppi etnici'\u00bb."}
{"id": "106433", "revid": "122826056", "url": "https://it.wikipedia.org/wiki?curid=106433", "title": "Bandiera dello Sri Lanka", "text": "La bandiera dello Sri Lanka \u00e8 stata adottata nel 1972. Da allora ha subito solo piccole modifiche.\nLa bandiera \u00e8 composta da due strisce verticali verde e arancio, bordate di giallo, sul lato del pennone, e da un pannello rettangolare amaranto, anch'esso bordato di giallo, sul lato al vento. Al centro del pannello amaranto \u00e8 presente un leone giallo che regge una spada, e nei quattro angoli compaiono quattro foglie di \"Ficus religiosa\"."}
{"id": "106438", "revid": "237025", "url": "https://it.wikipedia.org/wiki?curid=106438", "title": "Richard Matheson", "text": "Biografia.\nPassa la sua infanzia a Brooklyn, dove gi\u00e0 ad otto anni scrive e pubblica alcune poesie sul giornale \"Brooklyn Eagle\".\nNel 1943 si diploma alla Brooklyn Technical High School ed entra subito nell'esercito, dal quale viene congedato perch\u00e9 ferito in azione. Tornato civile studia giornalismo all'Universit\u00e0 del Missouri, e gi\u00e0 nel 1950 pubblica il suo primo racconto, \"Nato d'uomo e di donna\" (\"Born of Man and Woman\"), su \"The Magazine of Fantasy and Science Fiction\".\nNel 1951 si trasferisce in California, e l'anno successivo si sposa con Ruth Ann Woodson. L'incontro con la donna che diverr\u00e0 sua moglie viene descritto nel racconto \"Fiamma frigida\", esteso poi nel romanzo \"Cieco come la morte\" (\"Someone Is Bleeding\", 1953). Da Ruth Ann Woodson avr\u00e0 quattro figli, tra i quali Chris, Ali Marie e Richard Christian Matheson, a loro volta scrittori e sceneggiatori.\nIn California entra a far parte dei \"Fictioneers\", un gruppo di giovani scrittori di gialli. Scrive cos\u00ec alcuni racconti gialli come \"Tre ore di pura follia\" (\"Fury on Sunday\", 1943) e \"Cavalca l'incubo\" (\"Ride the Nightmare\", 1962).\nMentre lavora in fabbrica, sogna di diventare scrittore a tempo pieno. Intanto riprende un'idea avuta a 17 anni vedendo il film \"Dracula\" del 1931, la sviluppa e ne trae \"Io sono leggenda\" (\"I am Legend\", 1954). Lo stesso anno esce anche la prima antologia dei suoi racconti, \"Born of Man and Woman\". Malgrado questo, le ristrettezze finanziarie spingono Matheson a trasferirsi per accettare il lavoro offertogli dal fratello.\nNel 1956 esce \"Tre millimetri al giorno\" (\"The Shrinking Man\"), scritto di notte dopo la giornata lavorativa, ed il successo \u00e8 tale che la casa cinematografica \"Universal\" ne acquista subito i diritti e ne trae il film \"\", diretto da Jack Arnold. Il successo del film spinge la produzione a chiedere a Matheson un seguito: il copione che egli scrive, \"The Fantastic Shrinking Girl\", non vedr\u00e0 per\u00f2 mai la luce.\nNel 1957 la \"Hammer Films\" di Londra acquista i diritti di \"Io sono leggenda\", ma l'adattamento che Matheson fa per il film non piace ai produttori, ed anche questo progetto rimane incompiuto.\nNel 1958 esce il romanzo \"Io sono Helen Driscoll\" (\"A Stir of Echoes\"), un altro successo.\nNel 1959 il produttore televisivo Rod Serling convoca Matheson per un progetto a cui sta lavorando: \"Ai confini della realt\u00e0\" (\"The Twilight Zone\"). Matheson si \u00e8 gi\u00e0 fatto un nome nell'ambito televisivo, scrivendo sceneggiature per telefilm come \"Alfred Hitchcock Presenta\" ed altri, cos\u00ec lo scrittore accetta di buon grado l'incarico, scrivendo per la nuova trasmissione.\nNel 1960 l'\"American International Pictures\" commissiona a Matheson l'adattamento cinematografico del racconto di Edgar Allan Poe \"The House of Usher\". \"I vivi e i morti\" \u00e8 il primo film di una serie che il regista Roger Corman realizza con la collaborazione di Matheson. Sempre nel 1960 pubblica \"I ragazzi della morte\" (\"The Beardless Warriors\"), romanzo basato sulle esperienze avute nell'United States Army nel corso della Seconda guerra mondiale.\nL'anno successivo scrive la sceneggiatura di \"Il padrone del mondo\" (\"Master of the World\"), adattandolo da \"Robur il conquistatore\" di Jules Verne, ed il successivo ancora \"La notte delle streghe\" (\"Night of the Eagle\") adattandolo da \"Ombre del male\" di Fritz Leiber.\nLa fama di Matheson come sceneggiatore \u00e8 ormai tale che nel 1962 viene chiamato da Alfred Hitchcock per lavorare al suo film \"Gli uccelli\" (\"The Birds\"), tratto da un racconto di Daphne du Maurier. Come Matheson stesso racconter\u00e0, Hitchcock non apprezza affatto la sua idea di non far vedere per niente gli uccelli nel film, tanto che la sceneggiatura alla fine viene affidata ad Ed McBain.\nNel 1964 Matheson adatta \"Io sono leggenda\" per il film \"L'ultimo uomo della Terra\" (\"The Last Man on Earth\"), una co-produzione italo-statunitense con Vincent Price protagonista. Sua \u00e8 la sceneggiatura di un premiato episodio della prima serie di Star Trek: Il duplicato. Ma il successo rimane nelle produzioni televisive: nel 1971 adatta il suo racconto \"Duel\" per la sceneggiatura dell'omonimo film, diretto dall'allora esordiente Steven Spielberg.\nIntanto diviene pi\u00f9 sporadica la sua attivit\u00e0 di romanziere. Nel 1971 scrive \"La casa d'inferno\" (\"Hell House\") e nel 1975 \"Appuntamento nel tempo\" (\"Bid Time Return\"), ma ormai il suo impegno pi\u00f9 pressante \u00e8 quello nelle sceneggiature televisive e cinematografiche. Intanto Boris Sagal dirige \"\" (\"The Omega Man\"), libero adattamento da \"Io sono leggenda\" senza che per\u00f2 venga chiamato Matheson alla sceneggiatura.\nNel 1980 adatta per lo schermo \"Cronache marziane\", l'antologia di Ray Bradbury, e nel 1983 scrive insieme a Carl Gottlieb la sceneggiatura per \"Lo squalo 3\" (\"Jaws 3-D\"). Negli anni successivi continua la sua attivit\u00e0 di sceneggiatore con film come \"Poliziotti a due zampe\" (\"Loose Cannons\", 1990), ed episodi di telefilm come \"Oltre i limiti\" (\"The Outer Limits\"). Il film televisivo \"Trilogy of Terror II\", del 1996, risulta essere l'ultima sua opera da sceneggiatore.\n\u00c8 morto il 23 giugno 2013 a Los Angeles.\nRiconoscimenti.\n\u00c8 stato inoltre candidato dalla Writers Guild of America Award per il miglior episodio antologico/singolo programma per \"La bambola\" (\"The Doll\", da \"Storie incredibili\")."}
{"id": "106439", "revid": "287204", "url": "https://it.wikipedia.org/wiki?curid=106439", "title": "Bandiera degli Stati Federati di Micronesia", "text": "La bandiera degli Stati Federati di Micronesia \u00e8 stata adottata il 30 novembre 1978. Il campo blu rappresenta l'oceano Pacifico, mentre le quattro stelle rappresentano i quattro gruppi di isole della federazione: Chuuk, Pohnpei, Kosrae e Yap.\nUn disegno simile ma con sei stelle fu in uso dal 1965 per il Territorio fiduciario delle Isole del Pacifico. Le stelle in pi\u00f9 rappresentavano Palau, le Isole Marshall e le Isole Marianne Settentrionali, che scelsero di non partecipare alla federazione (Kosrae era all'epoca parte di Pohnpei, quindi le due erano rappresentate da una sola stella)."}
{"id": "106441", "revid": "125366971", "url": "https://it.wikipedia.org/wiki?curid=106441", "title": "Bandiera del Sudan", "text": "La bandiera del Sudan \u00e8 stata adottata il 20 maggio 1970, e consiste di un tricolore rosso-bianco-nero, con un triangolo verde sul lato del pennone, utilizzando quindi i colori panarabi. Prima del colpo di Stato militare del 1969, condotto da Gaafar Nimeiry, veniva usato un tricolore orizzontale blu-giallo-verde."}
{"id": "106442", "revid": "287204", "url": "https://it.wikipedia.org/wiki?curid=106442", "title": "Sesta colonna", "text": "Sesta colonna (intitolato originariamente \"Sixth Column\" o anche \"The Day After Tomorrow\") \u00e8 un romanzo di fantascienza del 1941 di Robert A. Heinlein, pubblicato in Italia anche con il titolo di La sesta colonna.\nStoria editoriale.\nHeinlein scrisse la prima bozza del racconto, intitolato provvisoriamente \"Six Against the Empire\", in tre settimane in un caldo ed umido agosto di Chicago nel 1940, ampliando un'idea che l'editore John W. Campbell gli aveva fornito, smorzando i toni razzisti del soggetto, spostando il fulcro della storia sul confiltto tra culture piuttosto che sul conflitto tra razze. Per sottolineare maggiormente questo aspetto, Heinlein introdusse il personaggio di Frank Mitsui, un \"nisei\" che si batte eroicamente al fianco degli statunitensi. Il titolo del racconto fu cambiato dallo scrittore in \"Sixth Column\" prima di inviarlo all'editore Campbell che lo pubblic\u00f2 in tre puntate dal gennaio al marzo 1941, sulla rivista \"Astounding Science Fiction\" firmandolo con lo pseudonimo di Anson MacDonald. Sempre nel gennaio del 1941 Campbell inform\u00f2 l'autore di aver spedito il manoscritto del romanzo a un produttore radiofonico di Chicago che era alla ricerca di un soggetto per un radiodramma. Il progetto, tuttavia, non and\u00f2 in porto.\nIl romanzo venne ripubblicato in volume nel 1949 dall'editore britannico \"Gnome Press\" in una versione revisionata l'anno precedente, con i toni razzisti ulteriormente smorzati e stavolta firmata con il vero nome dell'autore e non con uno pseudonimo. Lo scrittore chiese a Campbell se volesse essere citato tra gli autori dell'opera o se avesse voluto una quota dei diritti, visto che il romanzo era stato scritto seguendo un suo canavaccio; Campbell declin\u00f2 tuttavia l'offerta.\nNel 1951 il romanzo fu pubblicato in volume negli Stati Uniti con il titolo \"The Day After Tomorrow\"; il cambio dell'intitolazione voleva rimuovere ogni riferimento alla Seconda Guerra Mondiale, tema non pi\u00f9 di attualit\u00e0.\nTrama.\nGli Stati Uniti sono stati conquistati e invasi dai Panasiatici, una combinazione di Cinesi e Giapponesi. I conquistatori hanno assorbito l'Unione Sovietica dopo esserne stati attaccati e hanno proseguito annettendosi India. Gli invasori sono rappresentati come senza piet\u00e0 e crudeli: schiacciano un tentativo di ribellione uccidendo 150.000 civili americani come punizione, eliminano intere famiglie al minimo accenno di disubbidienza e hanno vietato la stampa e ogni manifestazione culturale.\nIl maggiore Whitey Ardmore, dei servizi segreti statunitensi, si reca nel laboratorio di ricerca segreto nascosto tra le montagne del Colorado, denominato la \"Cittadella\". Il laboratorio \u00e8 l'ultima risorsa dell'Esercito degli Stati Uniti dopo la sua sconfitta da parte dei Panasiatici. Ardmore, giunto sul luogo, lo trova semi-deserto. Tutti i membri del personale, tranne sei persone, sono improvvisamente morti a causa di forze letali generatesi a seguito di un esperimento. Il cosiddetto \"effetto Ledbetter\" dal nome dello scienziato che lo ha scoperto, ha consentito di accedere a un nuovo settore della fisica e di scoprire le forze dello spettro magneto-gravitico o elettro-gravitico fino ad allora sconosciute. Il dottor Ledbetter \u00e8 morto nell'incidente e gli scienziati superstiti si riorganizzano sotto Ardmore, che prende il comando della struttura in quanto pi\u00f9 alto in grado in servizio permanente. Le ricerche continuano, coordinate dal colonnello Calhoun; si scopre che utilizzando l'effetto Ledbetter \u00e8 possibile uccidere selettivamente le persone rilasciando la pressione interna delle loro membrane cellulari: l'inavvertita attivazione di una delle macchine sperimentali, aveva causato la morte della maggior parte degli ospiti della Cittadella. Tra le armi sviluppate vi \u00e8 un raggio che uccide le persone appartenenti a una determinata razza, lasciando indenni le altre. Molte altre applicazioni pratiche delle scoperte potrebbero essere utilizzate contro i Panasiatici ma l'esiguo numero delle forze di resistenza sconsiglia un attacco diretto. La pratica degli invasori di punire ogni attacco giustiziando brutalmente migliaia di civili, induce Ardmore a progettare un piano alternativo. Notando che i Panasiatici hanno permesso la libera pratica delle religioni, gli statunitensi fondano la falsa chiesa del Signore Mota con lo scopo di preparare la resistenza, una quinta colonna che per la sua peculiarit\u00e0 prende il nome di \"sesta colonna\".\nArdmore organizza attivit\u00e0 di spionaggio, utilizzando l'esperienza del soldato Jeff Thomas, rapidamente promosso al grado di ufficiale; vengono segretamente reclutate centinaia di persone, camuffate da esponenti della nuova religione e equipaggiate con uno strumento, il cosiddetto \"bordone\" che racchiude in s\u00e9 la letale tecnolgia di recente scoperta. Grazie alla nuova tecnologia, vengono eretti centinaia di templi nelle maggiori citt\u00e0 degli Stati Uniti all'interno dei quali, segretamente, si assemblano armi e si organizza l'attacco contro il nemico. Il comandante in capo dell'invasione, il crudele \"Principe Reale\", inizialmente tollera la diffusione della nuova Chiesa e ordina ai suoi uomini di non interferire con il culto ma, quando inizia a capire di aver dato troppa libert\u00e0 agli statunitensi, accorgendosi che uno strano fenomeno non permette ai Panasiatici di varcare le porte dei templi del Signore Mota, ordina l'arresto di tutti i religiosi e dei fedeli. Ardmore, che inizialmente voleva attendere che tutti i suoi uomini fossero equipaggiati con le nuove armi e che il numero dei partigiani fosse superiore a quello degli invasori, \u00e8 costretto ad anticipare i tempi e a ordinare a tutte le cellule dislocate sul territorio di attaccare contemporaneamente. L'utilizzo delle nuove armi spiazza il nemico che \u00e8 incapace di reagire adeguatamente; il piano ha successo e i Panasiatici vengono decimati e sconfitti. Il Principe Reale, resosi conto di essere stato raggirato, si suicida per la vergogna."}
{"id": "106443", "revid": "112061184", "url": "https://it.wikipedia.org/wiki?curid=106443", "title": "Salitis", "text": "Biografia.\nDi questo sovrano sappiamo ben poco a parte ci\u00f2 che riportano gli epitomatori di Manetone.\nUn re chiamato Salitis, sconfisse il re Tutimaios (identificato da taluni con Wadjekha della XIII dinastia) e conquistata Menfi fond\u00f2 la XV dinastia.\nScrive Giuseppe Flavio nel suo \"Contra Opione\":\n\"... Finalmente elessero re uno dei loro di nome Salitis. Egli pose la sua capitale a Menfi, esigendo tributi dall'Alto e dal Basso Egitto e sempre lasciando dietro di s\u00e9 guarnigioni nel luoghi pi\u00f9 favorevoli... Nel nomo Sethroita trov\u00f2 una citt\u00e0 in ottima posizione a est del Nilo, sul ramo di Bubasti, chiamata Avari da un'antica tradizione religiosa. Egli la ricostru\u00ec e la fortific\u00f2 con mura imponenti... Dopo aver regnato per 19 anni Salitis mor\u00ec e gli successe un secondo re Bnon...\".\nQuesto sovrano \u00e8 il primo tra quelli chiamati \"Grandi Hyksos\", che governarono, per poco pi\u00f9 di un secolo, l'Egitto dopo aver posto la loro capitale ad Avaris nel delta del Nilo.\nIl nome, hyksos, deriva da \"hka haswt\" ossia \"capi di un paese straniero\", come risulta dal Canone Reale, e quindi inizialmente non identificava un popolo ma solamente i suoi governanti.\nLe popolazioni che in seguito vennero indicate con tale nome era chiamate dagli egizi \"asiatici\", provenivano dalle regioni palestinese e siriana e si erano lentamente, e spesso pacificamente, infiltrate nel delta del Nilo non appena il controllo sulle frontiere, costante durante il Medio Regno, si era allentato a seguito della perdit\u00e0 di unitariet\u00e0 dello Stato egizio.\nDopo essersi, almeno in parte, egizianizzate, tali popolazioni, approfittando del collasso del potere centrale, cominciarono a governarsi autonomamente soggiogando e rendendo tributari anche i dinasti egizi locali.\nIl nome Sekhaenra Sharek compare in una lista di sacerdoti menfiti.\nL'associazione del Salitis manetoniano con i nomi di sovrani provenienti da ritrovamenti archeologici, soprattutto scarabei, \u00e8 un'impresa ardua e travagliata da controversie.\nAlcuni autori, tra cui von Beckerath, associano a questo sovrano i nomi di Sheshi e Maaibra che i pi\u00f9 ritengono invece identificare come il suo successore.\nTitolatura.\nI sovrani della XV dinastia, pur essendo di origine semita, adottarono la titolatura reale egizia."}
{"id": "106446", "revid": "124360451", "url": "https://it.wikipedia.org/wiki?curid=106446", "title": "Dinamismo di un cane al guinzaglio", "text": "Dinamismo di un cane al guinzaglio \u00e8 un quadro a olio su tela (91x110 cm) realizzato nel 1912 dal pittore italiano Giacomo Balla. \u00c8 conservato nella Albright-Knox Art Gallery di Buffalo (stato di New York, negli USA).\nIl quadro fa parte della riflessione sul tema del movimento propria dell'autore. Qui viene rappresentato come se si trattasse di una ripresa fotografica (a cui si riferisce anche il taglio della composizione): simultaneamente sono presenti le diverse immagini delle zampe e della coda del cane nella successione determinata dal moto, e lo stesso per le gambe della padrona e per l'oscillazione del guinzaglio. Attraverso il movimento, come attraverso la luce, si dissolve la materialit\u00e0 dei corpi, nonostante essi siano rappresentati realisticamente. Le figure sono in monocromo, con linee di contorno \"tratteggiate\u201d, su un fondo piatto.\nAltri dipinti in cui viene trattata in modo simile la tematica del movimento, degli stessi anni, sono \"Ragazza che corre sul balcone\" e \"Le mani del violinista\"."}
{"id": "106449", "revid": "465169", "url": "https://it.wikipedia.org/wiki?curid=106449", "title": "Ian Fleming", "text": "Ian Fleming fu un ufficiale della Royal Navy durante la seconda guerra mondiale, arruolato nel Servizio Informazioni della Marina alle dipendenze dell'ammiraglio Godfrey. Fu poi un giornalista di discreto successo. Nei primi anni della sua carriera come scrittore, ovvero dal 1953, data di pubblicazione del suo primo romanzo \"Casino Royale\", Fleming non ebbe apprezzamenti da pubblico e critica. Col passare degli anni, e in particolare dal 1962, anno di approdo nelle sale cinematografiche del primo film con James Bond, \"Agente 007 - Licenza di uccidere (titolo originale: Dr.No)\" interpretato da Sean Connery, l'autore fu rivalutato.\nBiografia.\nOrigini.\nNato da una famiglia aristocratica inglese, figlio di Valentine Fleming, deputato conservatore e ufficiale della Riserva, nipote di Robert Fleming, ricco banchiere scozzese, Ian Lancaster Fleming era il secondo di quattro fratelli. Nel 1917, quando ha solo nove anni, il padre muore nella prima guerra mondiale, nominando la moglie Evelyn St. Croix Rose Fleming sua erede, con il vincolo che la donna non si risposi. Il fratello della madre, Harcourt 'Ingle' Rose, spos\u00f2 la contessa Estelle Marie Carandini, vedova dell'ufficiale Geoffrey Trollope Lee, nonch\u00e9 madre dell'attore Christopher Lee. Lo spettro del padre grava per molto tempo sul giovane Ian, che lo vede come un esempio. Vive anche all'ombra del fratello maggiore, Peter, che ha ottimi risultati a Oxford.\nNel 1921 incomincia a frequentare il college di Eton, dove si distingue in particolar modo per meriti sportivi, ma \u00e8 costretto ad abbandonare gli studi a causa di un incidente con una ragazza.\nLa madre, con l'obiettivo di infondergli maggior rettitudine morale, lo iscrive all'Accademia Militare di Sandhurst, dove Ian rimane per poco tempo: la sua voglia di indipendenza lo porta a non impegnarsi nella carriera militare. La madre, esasperata, nel 1928 lo manda in Austria, a Kitzb\u00fchel, dove, grazie a un ambiente meno opprimente, Ian si forma come individuo, appassionandosi allo sci e all'alpinismo, attivit\u00e0 che ricorreranno sovente nei racconti di 007.\nIn seguito Ian frequenta corsi di politica estera all'Universit\u00e0 di Monaco di Baviera, provando a scrivere poemi e brevi racconti, ma senza convinzione. Nel 1929 frequenta brevemente l'Universit\u00e0 di Ginevra. Segue infine le orme del fratello: \u00e8 giornalista per l'agenzia Reuters, come inviato a Berlino, a Londra e a Mosca, dove prosegue la carriera come inviato speciale del Times. La morte del nonno lo porta ad abbandonare il giornalismo: diviene socio della banca di famiglia, con la speranza di conseguire facili ricchezze.\nMilitare.\nNel 1939, all'alba della seconda guerra mondiale, \u00e8 reclutato dall'ammiraglio John Edumund Godfrey, direttore della Naval intelligence della Royal Navy, come suo assistente personale, inizialmente con il grado di tenente, ma promosso capitano di corvetta dopo pochi mesi.\nL'ammiraglio Godfrey era conosciuto per il suo carattere difficile e si era fatto un certo numero di nemici all'interno degli ambienti governativi; utilizz\u00f2 spesso Fleming come ufficiale di collegamento con altre strutture governative, come il Secret Intelligence Service, il Political Warfare Executive, lo Special Operations Executive (SOE), il Joint Intelligence Committee, lo staff del Primo Ministro, ecc.\nIl 29 settembre del 1939, subito dopo l'inizio della guerra, Godfrey diffuse un memorandum che, secondo lo storico Ben Macintyre, \"aveva tutte le caratteristiche del Liutenent Commander Ian Fleming\", chiamato Trout Memo, relativo alle tecniche d'inganno e disinformazione da utilizzare contro il nemico in tempo di guerra. Il dossier conteneva una serie di stratagemmi per attirare navi di superficie e sommergibili dell'Asse verso i campi minati. Uno degli stratagemmi concerneva l'uso di documenti falsi da fare trovare al nemico addosso a un cadavere, trucco simile a quello utilizzato nel 1943 nel corso dell'operazione Mincemeat per nascondere al nemico il vero obiettivo dello sbarco in Sicilia. L'operazione Ruthless, un piano volto a ottenere i codici della macchina cifrante Enigma utilizzata dalla marina tedesca, \u00e8 stato ispirato da una relazione scritta da Fleming a Godfrey il 12 settembre 1940.\nFleming lavor\u00f2 anche con il colonnello \"Wild Bill\" Donovan, rappresentante speciale del presidente Franklin Delano Roosevelt per l'intelligence e creatore dell\u2019OSS \u2013 Office of Strategic Services, il Servizio d'intelligence USA che, dopo la guerra, divenne la CIA. Nel 1941-42 l'ammiraglio Godfrey incaric\u00f2 Fleming di sovrintendere all'approntamento di Goldeneye, un piano per conservare una rete d'intelligence in Spagna, in caso di invasione tedesca. Il progetto prevedeva anche l'attuazione di operazioni di sabotaggio.\nNel 1942 Fleming costitu\u00ec un'unit\u00e0 di commandos, conosciuta come No. 30 Commando o 30 Assault Unit (30AU), composta da militari specializzati nell'intelligence. Il lavoro della 30AU doveva svolgersi nei pressi della linea del fronte, a volte oltre la stessa, per appropriarsi di documenti che si trovavano in posti di comando nemici preventivamente individuati. L'idea dell'unit\u00e0 era basata su un gruppo tedesco, comandato da Otto Skorzeny, che aveva svolto compiti simili nella battaglia di Creta nel maggio del 1941.\nFleming non combatt\u00e9 sul campo con la 30AU, ma selezion\u00f2 gli obiettivi e diresse le operazioni dal Quartier Generale. All'atto della sua costituzione il reparto contava circa trenta uomini, ma progressivamente il numero dei militari crebbe di oltre cinque volte, rinforzato con soldati provenienti da altre unit\u00e0 di Commando che furono addestrati anche presso il SOE. Alla fine del 1942 il Contrammiraglio Godfrey venne sostituito come capo del Naval Intelligence e l'influenza di Fleming nell'organizzazione diminu\u00ec, anche se mantenne il controllo della 30AU. Prima dello sbarco in Normandia, la maggior parte delle operazioni della 30AU si svolse nell'area del Mediterraneo, anche se prese parte segretamente al fallito raid di Dieppe. A causa dei suoi successi in Sicilia e nel resto dell'Italia, la 30AU godeva della massima fiducia da parte del servizio segreto della Marina. Nel marzo 1944 Fleming cur\u00f2 la distribuzione delle informazioni alle unit\u00e0 della Royal Navy in vista della operazione Overlord (in seguito segu\u00ec l'unit\u00e0 in Germania, dopo che questa aveva individuato nel castello Tambach gli archivi navali tedeschi dal 1870). Fleming ispezion\u00f2 la 30AU durante l'Operazione Overlord, soprattutto a seguito dell'attacco a Cherbourg, nel corso del quale il reparto venne erroneamente utilizzato come forza commando regolare piuttosto che come unit\u00e0 di raccolta intelligence. Questo spreco di competenze specialistiche degli uomini, che rischi\u00f2 di compromettere le operazioni d'intelligence, port\u00f2 alla revisione dell'impiego di questo tipo di unit\u00e0.\nIl successo della 30AU port\u00f2 nell'agosto 1944 alla decisione di costituire una \"Target Force\", che divenne nota come T-Force. Il memorandum ufficiale, conservato presso i National Archives di Londra, descrive il ruolo primario dell'unit\u00e0: \"la T-Force \u2013 Target Force \u2013 deve reperire e custodire documenti, attrezzature, personale combattente e dell'intelligence nemico dopo la cattura di grandi citt\u00e0, porti, ecc in territorio liberato e nemico\".\nFleming faceva parte del Comitato che selezionava gli obiettivi per la T-Force che venivano inseriti nei \u201cBlack Books\" che venivano poi consegnati agli ufficiali dell'Unit\u00e0. La componente di fanteria della T-Force era in parte costituita da militari del 5\u00ba Battaglione del King's Regiment, che in seno alla Seconda Armata era responsabile della protezione degli obiettivi d'interesse per i militari britannici, compresi i laboratori nucleari, i centri di ricerca sul gas e gli scienziati missilistici. Le scoperte pi\u00f9 importanti dell'unit\u00e0 vennero effettuate nel porto tedesco di Kiel, nel centro di ricerca dei motori tedeschi utilizzati nel missile V-2, sui caccia Messerschmitt Me 163 e sugli U-Boot ad alta velocit\u00e0.\nFleming usc\u00ec dalla guerra profondamente segnato, sebbene non fosse mai stato in prima linea: la sua amante, Muriel Wright, rimase tragicamente uccisa in un bombardamento. La sua figura riveste per il giovane Fleming un ruolo simile a quello che Vesper Lynd rappresenta per Bond in \"Casin\u00f2 Royale\", tanto da far pensare che quest'ultima le sia quasi ispirata: l'unica donna che l'agente segreto abbia amato prima della moglie, Tracy Bond, e figura costante nei suoi ricordi.\nScrittore.\nNel dopoguerra, dal 1945 al 1959, lavora a \"The Sunday Times\" e, come capo dei servizi esteri, per la catena di giornali Kemsley. Nel 1946 compra la sua amata tenuta giamaicana, Goldeneye: per sua ammissione impiega 6 anni a \"conoscere\" la Giamaica, dedicandosi ai suoi hobby, come la pesca subacquea e il golf.\nNel 1952 sposa Anne Geraldine Rothermere (contessa di Charteris) della quale era stato l\u2019amante, nonostante la morte di Muriel Wright lo avesse reso diffidente verso il matrimonio e \u2013 dopo la morte del padre e del fratello \u2013 nei confronti di legami stabili come la famiglia. Durante il viaggio di nozze termina la prima stesura di \"Casin\u00f2 Royale\", il primo romanzo con protagonista James Bond.\nIl matrimonio costringe Fleming a trovare un metodo per \"sfuggire alle noie della vita coniugale\": va in ritiro per due mesi all'anno, gennaio e marzo, retribuiti come da contratto, a Goldeneye e incomincia a scrivere romanzi, intraprendendo la carriera di scrittore a tempo pieno. Scrive in totale undici romanzi e tre raccolte di racconti con protagonista James Bond, tutti usciti puntualmente ogni anno a fine marzo/inizio aprile, al suo ritorno da Goldeneye. Anche grazie a recensioni positive (spesso firmate da autori illustri come Raymond Chandler, che con gli anni diverr\u00e0 suo amico personale) e una buona accoglienza all'estero, i romanzi di James Bond diventano \"best seller\", catapultando Fleming in un mondo che non gli appartiene, rendendolo una celebrit\u00e0.\nSoprattutto in questo periodo Fleming diventa sempre pi\u00f9 simile al suo personaggio, a sua somiglianza gi\u00e0 intuibilmente plasmato: incomincia a fumare assiduamente sigarette (di una miscela speciale di tabacco, pi\u00f9 aromatico, prodotte - come per Bond - appositamente per lui a Londra) e a far uso di alcolici. Il suo stato di salute comincia a peggiorare, ma il suo successo raggiunge vertici inaspettati. Nel 1962 due produttori inglesi allora semi-sconosciuti, Harry Saltzman e Albert R. Broccoli, decidono di trarre una serie di film dai romanzi di Fleming. Il successo \u00e8 immediato quanto inaspettato: \"Licenza di uccidere\", con Sean Connery nel ruolo di Bond, incassa cifre inimmaginabili e moltiplica l'esposizione mediatica dei romanzi e di Fleming.\nAll'una di notte del 12 agosto 1964, a 56 anni, Ian Fleming muore per un infarto. La moglie Anne Rothermere muore nel 1981, mentre il loro unico figlio, Caspar, decede all'et\u00e0 di 23 anni a causa di un'overdose nel 1975. Giacciono tutti e tre sepolti sotto un obelisco di pietra vicino alla piccola chiesa di Sevenhampton.\nOpere.\nIl metodo.\nFleming aveva sperimentato un metodo di scrittura, che segu\u00ec con minuziosit\u00e0 per ogni libro:\nGrazie a questo metodo Fleming scrisse dal 1952 al 1964, anno della sua morte avvenuta in agosto, 13 romanzi in 13 anni, che vennero puntualmente consegnati alle stampe, tanto da consentire l'uscita a fine marzo/inizio aprile di ogni anno. \"Octopussy\", il suo 14\u00ba libro, pubblicato postumo nel 1966, anno successivo alla sua ultima pubblicazione canonica, \u00e8 invece una raccolta di tre suoi racconti brevi: \"Octopussy\", \"Di propriet\u00e0 di una signora\", \"Il lume dell'intelletto\".\nI romanzi.\nIan Fleming scrisse dodici romanzi, pi\u00f9 due raccolte di racconti brevi, con protagonista l'agente segreto James Bond, tradotti e pubblicati per la prima volta in Italia sotto vari titoli dalla casa editrice Garzanti:\nCentenario.\nIn occasione del centenario dalla nascita dello scrittore (2008) sono state varie le iniziative in tutto il mondo per rendergli omaggio. In Gran Bretagna sono stati emessi francobolli raffiguranti le copertine dei quattordici libri di Ian Fleming su James Bond.\nIl 28 maggio 2008, esattamente a cent'anni dalla nascita, \u00e8 stato pubblicato in tutto il mondo il romanzo \"Non c'\u00e8 tempo per morire\" (\"Devil May Care\"), commissionato allo scrittore Sebastian Faulks dalla Ian Fleming Publications. Segue in ordine cronologico l'ultimo libro di Fleming, \"Octopussy and The Living Daylights\", descrivendo un James Bond pi\u00f9 anziano e provato per le dure esperienze che ha affrontato durante la sua vita.\nFilmografia.\nTre pellicole e una miniserie televisiva sono ispirate alla vita dello scrittore:\nIn una puntata della serie televisiva Timeless (stagione 1, episodio 4) il personaggio ispirato allo scrittore aiuta i protagonisti in una missione nella Germania nazista."}
{"id": "106451", "revid": "125197385", "url": "https://it.wikipedia.org/wiki?curid=106451", "title": "Bandiera del Suriname", "text": "La bandiera del Suriname \u00e8 composta da cinque bande orizzontali in verde-bianco-rosso-bianco-verde (proporzioni 2-1-4-1-2). Il verde simboleggia i campi e le foreste, cos\u00ec come anche la speranza, il rosso amore e progresso, mentre il bianco giustizia e libert\u00e0. Al centro della banda rossa \u00e8 presente una grossa stella gialla a cinque punte, a rappresentare l'unit\u00e0 delle razze e delle culture coesistenti. Il suo colore viene tradizionalmente interpretato come appello al sacrificio, alla fiducia in s\u00e9 stessi e all'altruismo del popolo teso al progresso.\nFu adottata il 25 novembre 1975, in seguito all'indipendenza.\nBandiera coloniale.\nPrima dell'indipendenza la bandiera della ex Guyana olandese era formata da 5 stelle colorate collegate da una linea ellittica su campo bianco. Le stelle rappresentavano i 5 gruppi etnici principali del paese."}
{"id": "106453", "revid": "1154737", "url": "https://it.wikipedia.org/wiki?curid=106453", "title": "Parco naturale delle Capanne di Marcarolo", "text": "Il parco naturale delle Capanne di Marcarolo \u00e8 un'area naturale protetta istituita nel 1979 e situata in Piemonte al confine con la Liguria, ad una decina di km dal Mar Ligure in linea d'aria e a met\u00e0 strada tra Genova e Novi Ligure. Il parco \u00e8 compreso tra la val Lemme, la val Polcevera e la valle Stura, e rappresenta l'area verde pi\u00f9 estesa di tutta l'area metropolitana genovese, intersezione tra le zone propriamente liguri dell'agglomerato e il retroterra metropolitano dell'Oltregiogo (gi\u00e0 ufficialmente appartenenti al Piemonte). Il parco, insieme a quello del Beigua \u00e8 per l'area genovese il corrispondente del parco naturale La Mandria per l'area torinese, ed il parco agricolo Sud Milano per quella milanese, cio\u00e8 tutte riserve naturali metropolitane di \"cintura\". \u00c8 l'area protetta pi\u00f9 grande gestita dall'Ente di gestione delle aree protette Appennino piemontese.\nTerritorio.\nSi estende per 9.551,84 ettari, a un'altitudine compresa tra i 335\u00a0m s.l.m. (laghi della Lavagnina) e 1172\u00a0m (monte delle Figne).\nOspita al suo interno il sacrario della Benedicta dedicato alla strage della Benedicta vicino ai ruderi dell'ex abbazia della Benedicta, nei pressi di Capanne di Marcarolo.\nComuni.\nComprende parte dei seguenti comuni della provincia di Alessandria:\nMonti.\nTra le principali montagne del parco si possono ricordare il monte Pracaban (946 m), la costa Lavezzara (1081 m), il monte Poggio (1081 m), il monte delle Figne (1172 m, il pi\u00f9 alto dell'area protetta), i monti Taccone (1113 m) e Leco (1072 m), collocati nei pressi dei confini meridionali del parco, e il monte Tobbio (1092 m), che si trova invece pressappoco al suo centro.\nIdrografia.\nEstremamente ricco dal punto di vista idrografico, dispone di bacini artificiali (laghi della Lavagnina, laghi del Gorzente), utilizzati per la produzione di energia idroelettrica nonch\u00e9 per usi potabili per l'Acquedotto De Ferrari Galliera del comune di Genova. Il territorio \u00e8 attraversato da alcuni corsi d'acqua tra i quali il Lemme, dal passo della Bocchetta verso il Monferrato, il Gorzente tra i laghi del Gorzente e i laghi della Lavagnina, il Piota da Capanne, anch'egli, verso il Monferrato. Numerosissimi sono i rii minori come il rio Acque Striate, affluente del Lemme, il rio del Mulino ed il rio di Campo di Staggi affluenti del Gorzente.\nGeologia.\nDal punto di vista geologico, il parco fa parte dell'area nota come Gruppo di Voltri ed \u00e8 caratterizzato dalla prevalenza di ofioliti, composizione rocciosa costituita da serpentiniti e serpentinoscisti.Nella zona del Monte Ovile e Ferriere. sono state attive miniere d'oro. Esistono ancora evidenti gallerie con vene di quarzo aurifero.\nFlora.\nPrevalentemente ricoperto da boschi di latifoglie che stanno spontaneamente ricolonizzando alcuni versanti, il parco \u00e8 stato oggetto anche di estesi rimboschimenti a conifere.\nLa vicinanza al mare delle montagne, costituisce una linea di demarcazione tra il tipico clima continentale e il clima mediterraneo, dando luogo a condizioni climatiche particolari che permettono la coesistenza di specie tipiche della flora alpina e specie caratteristiche dell'ambiente mediterraneo, in una zona dall'estensione relativamente limitata.\nParecchie le specie endemiche di notevole interesse. Da segnalare alcune rare piante di agrifoglio dalle bacche gialle e un esemplare di quercia anomala sempre verde; nei boschi pi\u00f9 ombrosi del parco, in primavera, \u00e8 facile imbattersi in piante di fior di stecco (\"Daphne mezereum\"):\nFauna.\nDal punto vista faunistico notevole \u00e8 la presenza di rettili e anfibi; sono presenti infatti ben otto specie di serpenti e, nelle vecchie miniere, il geotritone di Strinati che vive in assenza di luce.\nNei ruscelli del parco vivono specie ittiche quali la trota fario. Vi si trova inoltre il gambero d'acqua dolce (Val Lemme), crostaceo ormai molto raro.\nNei boschi del parco trovano un habitat favorevole cinghiali, volpi, tassi, ghiri, pipistrelli, caprioli, daini, ricci, faine, lepri. Situato su una frequentata rotta migratoria, vi nidificano numerose specie di uccelli.\nTra i rapaci, merita una menzione particolare il biancone, che \u00e8 a rischio di estinzione, e assunto a simbolo della area protetta del parco. Numerose sono le coppie di poiane che nidificano nel parco."}
{"id": "106454", "revid": "125653749", "url": "https://it.wikipedia.org/wiki?curid=106454", "title": "Bandiera dell'eSwatini", "text": "La bandiera dell'eSwatini \u00e8 stata adottata il 6 ottobre 1968 e leggermente modificata nel 2011. \u00c8 composta da cinque bande orizzontali in azzurro-giallo-cremisi-giallo-azzurro. Al centro della banda rossa \u00e8 presente uno scudo bianco e nero con due lance (\"assegai\") e un bastone dei guerrieri Emasotsha, adornati da piume dell'uccello vedova, tipico del Paese. Il colore rosso cremisi simboleggia le battaglie del passato, il giallo le risorse minerarie e l'azzurro la pace.\nIl vessillo era utilizzato dal reggimento degli esploratori Swazi dell'esercito inglese (1941)."}
{"id": "106456", "revid": "123921613", "url": "https://it.wikipedia.org/wiki?curid=106456", "title": "Bandiera del Tagikistan", "text": "La bandiera del Tagikistan \u00e8 stata adottata il 24 novembre 1992. \u00c8 composta da un tricolore a bande orizzontali in rosso-bianco-verde (dall'alto in basso). La banda bianca \u00e8 leggermente pi\u00f9 larga delle altre due e reca al centro una corona sormontata da sette stelle a cinque punte disposte a semicerchio."}
{"id": "106462", "revid": "767487", "url": "https://it.wikipedia.org/wiki?curid=106462", "title": "Charlot soldato", "text": "\"Charlot soldato (Shoulder Arms)\", \u00e8 un film interpretato, diretto e prodotto da Charlie Chaplin; fu proiettato la prima volta il 20 ottobre 1918.\nUno dei pi\u00f9 grandi successi di Chaplin, che rischi\u00f2 di non essere mai proiettato allorch\u00e9 la depressione che lo affliggeva nel periodo lo port\u00f2 a pensare di distruggerlo non ritenendolo soddisfacente; in realt\u00e0 and\u00f2 distrutto un intero mese di lavoro il cui girato non venne mai inserito nel film, non ritenendolo idoneo; il perfezionismo di Chaplin gli imponeva scelte anche antieconomiche che nello specifico, come da contratto partecipando solo agli utili, ricadevano interamente sulle sue tasche di produttore.\nLe polemiche sulla presunta codardia di Chaplin, che parte della stampa avrebbe voluto al fronte con i connazionali impegnati nella Prima guerra mondiale, non lo disturbarono particolarmente: il popolo, i combattenti al fronte, il suo pubblico, trassero pi\u00f9 conforto dal suo lavoro di cineasta che non da altro. Aborriva la guerra e sapeva bene che la fratellanza tra le genti era sentimento pi\u00f9 naturale di quanto non lo fosse l'odio degli eserciti e dei governi.\nTrama.\nRecluta nel campo d'addestramento, massacrato dal sergente istruttore, Charlot si concede, al rompete le righe, un sonno ristoratore sulla sua branda.\nAl fronte, in Europa, in territorio Francese, in prima linea nella trincea scavata a difesa dal nemico, giungono le nuove reclute. Charlot tra questi armato di tutto punto, compresa trappola per topi e grattugia contro cui sfregarsi quando i pidocchi danno fastidio. Preso possesso della propria branda nel rifugio antiaereo scavato nella trincea \u00e8 immediatamente spedito al turno di guardia. Fra l'umidit\u00e0 e la nebbia affiora la nostalgia di casa, subito scacciata dai colpi del nemico appostato a poca distanza. La pioggia e il fango sono testimoni della desolazione che impregna i cuori dei giovani combattenti, il cui unico conforto sono le lettere e i pacchi che le famiglie inviano loro. E quando non c'\u00e8 una famiglia che scrive, come per Charlot, lo sconforto \u00e8 maggiore. Lo si vede allora, appostato alle spalle di un commilitone intento a leggere la lettera ricevuta da casa, partecipare egli stesso ai sentimenti dell'altro e rispecchiare sul proprio volto le emozioni del compagno. Ma un pensiero c'\u00e8 anche per lui e un pacco inviatogli da qualche associazione di sostegno gli viene consegnato: incredulo ma felice lo apre per scoprirvi contenere del formaggio gorgonzola che richieder\u00e0 di indossare la maschera antigas per poter essere consumato. Gettatolo oltre la propria postazione e finito nella trincea nemica si riveler\u00e0 arma di stordimento inaspettata.\nLa pioggia si accanisce sui poveri ragazzi allagando il ricovero fino all'altezza delle brande, ma non disturber\u00e0 il loro riposo. Non sar\u00e0 l'umidit\u00e0 ad interromperne il sonno, ma il comando dell'apprestarsi all'assalto quotidiano.\nBalzando fuori della trincea i soldati si gettano sul nemico. A dispetto del numero di matricola assegnatogli, il 13, e nonostante gli si sia accidentalmente rotto lo specchietto che custodiva nella tasca, Charlot torner\u00e0 vivo dall'incursione e con ben 13 prigionieri tedeschi, compreso il comandante che non esiter\u00e0 a sculacciare tra gli applausi degli stessi nemici catturati. Alla richiesta dei suoi compagni su come abbia fatto a catturarli da solo risponder\u00e0 dicendo \"di averli circondati\".\nIl suo eroismo lo indica essere l'uomo adatto alla solitaria e rischiosissima missione, che potrebbe essere anche senza ritorno, in campo nemico. Camuffato da albero si spinge tra le file avversarie per carpirne i segreti militari, ma smascherato sar\u00e0 costretto alla fuga e a rifugiarsi in una casa diroccata e cadente dove una giovane francese lo soccorre medicandogli le escoriazioni riportate. Una pattuglia lo rintraccia nell'abitazione senza riuscire a catturarlo, cosa che invece avviene per la ragazza, trasportata al quartier generale del nemico e consegnata allo squallido comandante dell'avamposto che le fa chiaramente capire il destino che l'attende. L'intervento improvviso di Charlot la salva dalla triste situazione e mette fuori gioco il comandante della stazione.\nIn visita all'avamposto tedesco giunge il Kaiser in persona, accompagnato dal Principe e da alti ufficiali. Con sangue freddo Charlot indossa la divisa del comandante della stazione, riuscendo ad ingannare gli interlocutori e ad impossessarsi dell'automobile del Kaiser. Sostituitosi agli autisti trasporter\u00e0 questi e i due alti esponenti del comando tedesco fino al campo amico, dove verranno fatti prigionieri tra le acclamazioni dei commilitoni di Charlot, complimentato per l'eroismo dimostrato e portato in trionfo. Gli scossoni del trionfo lo desteranno dal sonno interrompendo il suo sogno di gloria e riportandolo alla realt\u00e0 del campo d'addestramento dal quale non mai si \u00e8 allontanato."}
{"id": "106463", "revid": "5456", "url": "https://it.wikipedia.org/wiki?curid=106463", "title": "Ian Lancaster Fleming", "text": ""}
{"id": "106466", "revid": "1610933", "url": "https://it.wikipedia.org/wiki?curid=106466", "title": "Focena", "text": ""}
{"id": "106467", "revid": "111373", "url": "https://it.wikipedia.org/wiki?curid=106467", "title": "Horn (Svizzera)", "text": "Horn (toponimo tedesco) \u00e8 un comune svizzero di 2\u00a0600 abitanti del Canton Turgovia, nel distretto di Arbon.\nGeografia fisica.\nHorn si affaccia sul lago di Costanza; il comune costituisce un'exclave del Canton Turgovia nel Canton San Gallo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nHorn \u00e8 servito dall'omonima stazione sulla ferrovia Sciaffusa-Rorschach."}
{"id": "106469", "revid": "834", "url": "https://it.wikipedia.org/wiki?curid=106469", "title": "Giorgio I d'Inghilterra", "text": ""}
{"id": "106471", "revid": "599013", "url": "https://it.wikipedia.org/wiki?curid=106471", "title": "Francisco Gento", "text": "Occupa, assieme al francese Just Fontaine, il trentesimo posto della speciale classifica dei migliori calciatori del ventesimo secolo stilata da IFFHS (unico spagnolo di nascita presente).\nConsiderato uno dei pi\u00f9 grandi calciatori spagnoli di ogni epoca, detiene il record di vittorie in Liga (12) e in Coppe dei Campioni (6). Nella massima competizione europea ha trionfato dal 1956 al 1960 e poi da capitano nel 1966, sempre giocando nel . Vi ha partecipato per 15 volte consecutive (terzo dopo Iker Casillas con 19 e Ryan Giggs con 18), registrando 89 presenze e 31 gol. Insieme con Paolo Maldini \u00e8 uno dei due giocatori che hanno disputato 8 finali di Coppa dei Campioni (vincendone 6, contro le 5 di Maldini).\nAnche i suoi nipoti Paco Llorente e Julio Llorente sono stati calciatori. \n\u00c8 morto a Madrid il 18 gennaio 2022 all'et\u00e0 di 88 anni.\nCaratteristiche tecniche.\nGento, di piede mancino, giocava come ala sinistra ed era in possesso non solo di una grande velocit\u00e0 (si dice infatti che corresse i 100 metri in 11 secondi netti), ma anche di un gran controllo di palla e di una notevole visione di gioco. Ala capace di sfornare numerosi assist e di realizzare diversi gol dalla distanza, viene considerato come uno dei pi\u00f9 grandi giocatori spagnoli di ogni epoca.\nCarriera.\nClub.\nGento esordisce nel calcio professionistico con il all'et\u00e0 di 19 anni. L'anno successivo, dopo aver realizzato 2 gol in 10 presenze nel campionato spagnolo, firma con il Real Madrid, squadra con la quale divenne una leggenda del calcio spagnolo. Nel Real Madrid riusc\u00ec a vincere numerosi trofei, tra cui una Coppa Intercontinentale, 12 campionati spagnoli, 2 Coppe di Spagna e 2 Coppe Latine (antesignana della UEFA Champions League).\nInsieme a giocatori del calibro di Ferenc Pusk\u00e1s, Raymond Kopa e Alfredo Di St\u00e9fano contribu\u00ec a rendere il Real Madrid la squadra pi\u00f9 forte d'Europa, con il record tuttora imbattuto di cinque Coppe dei Campioni vinte nelle primi cinque edizioni del torneo: in particolare, Gento assurse a \"match winner\" della finale del 1958 contro il siglando il decisivo 3-2 nei tempi supplementari. Divenne inoltre l'unico giocatore della storia a vincerne addirittura 6 giocando sempre nel Real Madrid.\nMilit\u00f2 nel Real fino al 1971, raccogliendo in totale 602 presenze e 182 gol in partite ufficiali, 761 partite e 253 reti considerando le amichevoli.\nNazionale.\nNella nazionale spagnola ha giocato 43 partite segnando 5 reti, venendo convocato per i mondiali del 1962 e del 1966. Nel 1964 partecip\u00f2 al campionato europeo, tuttavia Gento non divenne campione continentale, dato che non prese parte alla fase finale."}
{"id": "106472", "revid": "2036605", "url": "https://it.wikipedia.org/wiki?curid=106472", "title": "Bandiera della Thailandia", "text": "La bandiera della Thailandia presenta cinque bande orizzontali in rosso-bianco-blu-bianco-rosso. La banda centrale blu ha altezza doppia rispetto alle altre. \u00c8 di forma rettangolare con un rapporto di 2:3 tra altezza e lunghezza. I tre colori rosso, bianco e blu simboleggiano rispettivamente \"nazione, religione e re\", che \u00e8 anche il motto ufficioso della Thailandia. In particolare il rosso \u00e8 il colore del sangue versato per la patria, il bianco rappresenta la purezza del Buddhismo ed il blu \u00e8 il colore della monarchia che guida il paese. La bandiera \u00e8 stata adottata il 28 settembre 1917. Il nome thailandese della bandiera \u00e8 \u0e18\u0e07\u0e44\u0e15\u0e23\u0e23\u0e07\u0e04\u0e4c (\"Tong Trairong\"), che significa semplicemente \u201cbandiera tricolore\u201d.\nPu\u00f2 essere confusa con la bandiera costaricana, che ha lo stesso disegno di base di quella thailandese, dalla quale differisce per la proporzione tra i lati, i colori invertiti e (nel caso della versione di stato e di guerra) la presenza di uno stemma nella banda mediana.\nStoria.\nI regni che si sono succeduti nell'odierna Thailandia hanno cambiato diverse volte la bandiera nazionale a partire dalla fine del XVIII secolo. Non si sa con precisione se le prime bandiere di cui si abbia notizia fossero ufficiali; vennero impiegate principalmente come insegne navali del regno.\nDal XVII secolo fino al 1782.\nLa prima bandiera usata per il Regno di Ayutthaya (1350-1767, chiamato anche Regno del Siam) fu probabilmente una semplice bandiera rossa, usata per la prima volta da re Narai (regno dal 1656 al 1688) per salutare le missioni francesi che arrivarono con navi battenti la bandiera di Francia. Durante il suo regno fu ricambiata la visita dei francesi con ambasciate siamesi che giunsero a Parigi via mare. Durante il regno di re Boromakot, tra il 1733 ed il 1758, la bandiera rossa fu issata sulle navi che trasportarono i monaci della \"sangha\" siamese per rifondare quella di Sri Lanka. Non vi sono notizie di altre bandiere durante il Regno di Ayutthaya e durante il Regno di Thonburi (1767-1782, nome che assunse lo Stato dopo la distruzione della capitale Ayutthaya da parte dei birmani nel 1767).\nDal 1782 al 1809.\nDopo la caduta del Regno di Thonburi nel 1782, il nuovo re Rama I spost\u00f2 la capitale a Rattanakosin, la citt\u00e0 reale che fece costruire e che fu il nucleo dell'odierna Bangkok. Fond\u00f2 la dinastia Chakri, che tuttora regna nel paese, e anche lo Stato del Siam prese il nome di Regno di Rattanakosin. Nell'insegna navale fu introdotto il simbolo bianco del \"Sudarshana Chakra\", l'arma a forma di disco con cui combatteva la divinit\u00e0 indiana Vishnu, particolarmente venerata nel buddhismo theravada, la religione del paese; tale disco \u00e8 tuttora il simbolo dell'attuale dinastia thailandese. Le imbarcazioni civili continuarono a sventolare la precedente bandiera rossa.\nDal 1809 al 1851.\nRama II, figlio e successore di Rama I, ricevette in regalo tre elefanti bianchi, una rara specie sacra e simbolo regale nel sudest asiatico. Il sovrano fece quindi aggiungere alla bandiera un'effigie di un elefante bianco (simbolo del prestigio del sovrano), rivolto verso l'asta, all'interno del \"Sudarshana Chakra\". Fu questo l'ultimo periodo in cui la bandiera rossa di Ayutthaya continu\u00f2 a battere sulle imbarcazioni civili.\nDal 1851 al 1916.\nLa bandiera introdotta dal re Rama IV, che regn\u00f2 dal 1851 al 1868, fu la prima ufficiale del Siam. Sovrano dedito principalmente alla cultura e alla religione (prese i voti di monaco e pass\u00f2 gran parte della vita in monastero), fece togliere l'arma di Vishnu, il \"Sudarshana Chakra\", e fece ingrandire l'effigie dell'elefante bianco. Decret\u00f2 che fosse adottata anche dalle imbarcazioni private siamesi, per la scarsa riconoscibilit\u00e0 come bandiera del paese del monocolore rosso.\nDal 1916 al 1917.\nIl re Rama VI fece cambiare due volte la bandiera. La prima volta fu nel 1916, quando introdusse un piedistallo sotto al disegno dell'elefante, che fu girato a guardare nel senso opposto all'asta. Furono inoltre aggiunte decorazioni sulla testa, sulla groppa e sulle zampe dell'animale. Il vessillo non fu molto popolare per l'alto costo che impediva ai pi\u00f9 poveri di acquistarla, era difficile da fabbricare artigianalmente ed era prodotta all'estero.\n1917.\nResosi conto delle difficolt\u00e0, l'anno successivo Rama VI decret\u00f2 il cambiamento della bandiera, sostituendola con una molto pi\u00f9 semplice da realizzare. Era costituita da 5 strisce orizzontali di cui la superiore, la centrale e la inferiore erano rosse e le altre due bianche. Un altro motivo che port\u00f2 al cambiamento era che talvolta la precedente veniva inavvertitamente issata al contrario e l'elefante si trovava a testa in gi\u00f9.\nDal 1917 ad oggi.\nIn quello stesso anno avvenne l'ultimo cambiamento e la bandiera nazionale assunse la forma odierna. Fu lo stesso re Rama VI a disegnarla, su suggerimento di un giornalista. Il colore rosso della striscia centrale fu sostituito dal blu, che era il colore dei sovrani Chakri. Il tricolore bianco, rosso e blu era inoltre un omaggio agli alleati del Siam nella prima guerra mondiale, la Francia, la Russia, gli Stati Uniti ed il Regno Unito, i cui vessilli nazionali avevano gli stessi colori. Il sovrano la adott\u00f2 con un decreto reale del 1917 e prese il nome \"Trairanga\" (\u0e15\u0e23\u0e23\u0e07\u0e04\u0e4c, letteralmente: tricolore). \u00c8 stata fatta anche l'ipotesi che il blu sia il colore del venerd\u00ec, giorno in cui nacque Rama VI, per la particolare importanza astrologica che danno i thai al giorno della settimana in cui si nasce.\nLa nuova bandiera fu il simbolo del Regno di Rattanakosin e del Siam fino al 1932, quando il colpo di Stato che introdusse la monarchia costituzionale pose fine al Regno di Rattanakosin. Divenne cos\u00ec semplicemente la bandiera del Siam fino al 1939, quando i locali nazionalisti guidati dal dittatore Plaek Pibulsonggram trasformarono il nome del paese in Mueang Thai (Thailandia), in quanto Siam era un nome di derivazione cinese malvisto dal governo nazionalista. Il paese torn\u00f2 a chiamarsi Siam nel 1945, dopo che i thai si erano uniti alle potenze dell'Asse ed avevano perso la seconda guerra mondiale. Riprese il nome definitivo di Thailandia l'11 maggio 1949, quando riprese il potere Pibulsonggram, che era stato deposto nel 1944."}
{"id": "106476", "revid": "767487", "url": "https://it.wikipedia.org/wiki?curid=106476", "title": "Lutzenberg", "text": "Lutzenberg (toponimo tedesco) \u00e8 un comune svizzero di 1\u00a0243 abitanti del Canton Appenzello Esterno.\nStoria.\nIl comune di Lutzenberg \u00e8 stato istituito nel 1658 con la divisione del comune soppresso di Kurzenberg nei nuovi comuni di Heiden, Lutzenberg e Wolfhalden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "106478", "revid": "125694900", "url": "https://it.wikipedia.org/wiki?curid=106478", "title": "Bandiera della Tanzania", "text": "La bandiera della Tanzania \u00e8 stata adottata nel 1964. Deriva dalla bandiera del Tanganica e dalla bandiera di Zanzibar. La bandiera \u00e8 divisa diagonalmente da una banda nera bordata di giallo che parte dall'angolo inferiore del lato del pennone. Il triangolo superiore (lato del pennone) \u00e8 verde, mentre quello inferiore \u00e8 blu.\nIl significato simbolico dei colori \u00e8 il seguente:"}
{"id": "106480", "revid": "466539", "url": "https://it.wikipedia.org/wiki?curid=106480", "title": "Potito Starace", "text": "Ha raggiunto il 27\u00ba posto nel ranking ATP in singolare e il 40\u00ba in doppio. Non ha mai vinto titoli ATP in singolare ma \u00e8 arrivato 4 volte in finale e ha conquistato undici trofei del circuito Challenger. Si \u00e8 invece aggiudicato 6 titoli ATP in doppio. Per buona parte della carriera si \u00e8 allenato ad Arezzo nella Blue Team Tennis Academy con Daniele Bracciali, sotto la guida tecnica di Umberto Rianna.\nLa sua carriera si \u00e8 bruscamente interrotta nel 2015, quando la Federazione Italiana Tennis ha radiato lui e Bracciali per illecito sportivo legato alle scommesse clandestine. In seguito i due sono stati incriminati per associazione a delinquere. Starace \u00e8 stato assolto in entrambi i processi, il secondo dei quali ha avuto fine nel gennaio 2018. In tale occasione ha annunciato il ritiro dall'attivit\u00e0 agonistica. Nel novembre 2018, dopo una nuova indagine, l'Anti Corruzione legata ai vertici del tennis mondiale riconosce Starace colpevole di aver favorito le scommesse e lo squalifica per 10 anni, mentre Bracciali viene squalificato a vita per aver truccato gli incontri.\nCarriera tennistica.\nInizi.\nDiventa professionista nel 2001, ma gi\u00e0 nel 1997 aveva iniziato a frequentare il circuito giocando le qualificazioni di qualche torneo satellite. Da ragazzino \u00e8 condizionato da una serie di infortuni che gli fanno pensare di dover lasciare il tennis. I primi punti nella classifica mondiale arrivano nel 1998, quando accede al tabellone principale di un torneo del circuito Futures. Nel 2000 gioca fra satellite e Futures 78 partite, con 51 vittorie, salendo cos\u00ec al 471\u00ba posto mondiale. Nel 2001 affronta i primi tornei del circuito Challenger e arriva nei quarti di Manerbio come miglior risultato. Nel 2002 vince in Spagna il suo primo satellite e arriva in finale nei Challenger di Mantova e Aschaffenburg. In quest'ultimo batte per la prima volta un top 100 ATP eliminando in due set in semifinale il n\u00ba 59 Albert Monta\u00f1\u00e9s, prima di cedere in due set contro Olivier Mutis in finale. Disputa inoltre le qualificazioni nei tornei ATP di Roma, Wimbledon e Kitzb\u00fchel. A fine anno \u00e8 188\u00ba nel ranking ATP.\n2003.\nAnche nel 2003 si dedica quasi esclusivamente ai tornei Challenger, arrivando in finale in quello di Reggio Emilia, battuto in due set dal n\u00ba 125 ATP Richard Gasquet, e ai quarti nella Napoli Cup. Nel luglio di quell'anno supera le qualificazioni nella Mercedes Cup di Stoccarda ed entra cos\u00ec per la prima volta nel tabellone principale di un torneo ATP, dove viene battuto in due set da Marc L\u00f3pez. Arriva ad essere 161\u00ba nel ranking ATP ma termina la stagione ad inizio settembre e chiude l'anno 222\u00ba.\n2004.\nL'esplosione per\u00f2 avviene nel 2004; dopo aver raggiunto le semifinali nel Challenger di Napoli, in maggio conquista il suo primo trofeo Challenger battendo in due set Peter Wessels nella finale della Sanremo Tennis Cup. Ottiene grandi risultati a fine maggio al Roland Garros; superando le qualificazioni entra per la prima volta nel tabellone principale di un torneo dello Slam, batte 6-2, 6-3, 6-4 al primo turno il n\u00ba 69 ATP Dmitrij Tursunov e soprattutto in quello successivo il n\u00ba 10 ATP S\u00e9bastien Grosjean, il suo primo top 10, superato con il punteggio di 7-6, 6-3, 6-4. Viene quindi sconfitto al terzo turno solo al 5\u00ba set dal n\u00ba 20 del mondo Marat Safin dopo che il russo gli annulla due match-ball.\nLa settimana dopo vince il Challenger di Sassuolo e in luglio compie una nuova impresa al Swiss Open Gstaad; nei primi tre turni supera rispettivamente il n\u00ba 57 ATP David S\u00e1nchez, il n\u00ba 85 Victor H\u0103nescu e il n\u00ba 18 Jiri Novak. In semifinale lotta alla pari con l'idolo di casa e n\u00ba 1 del mondo Federer, che vince l'incontro 6-2, 3-6, 6-3. Il 1\u00ba agosto si aggiudica il San Marino Open ed entra per la prima volta tra i primi 100 del mondo, arrivando al n\u00ba 95 del ranking. In settembre supera le qualificazioni degli US Open, dove passa agevolmente il primo turno e al secondo viene battuto in 5 set da Olivier Rochus. In settembre debutta in Coppa Davis contro la Polonia vincendo entrambi i singolari e contribuendo al passaggio dell'Italia nel gruppo I. Chiude la stagione al 76\u00ba posto del ranking.\n2005.\nInizia la stagione accedendo di diritto al tabellone dell'ATP di Auckland, dove viene battuto in due set nei quarti dal n\u00ba 26 ATP Juan Ignacio Chela. Fanno seguito diverse eliminazioni nei primi e secondi turni nell'Australian Open e in tornei ATP che non gli impediscono di ritoccare il suo miglior ranking, diventando in aprile il 60\u00ba al mondo. Vince i suoi singolari in Coppa Davis sia con il Lussemburgo che con il Marocco e l'Italia viene promossa ai play-off per il Gruppo Mondiale del 2006. Entra con una wild card nel tabellone degli Internazionali d'Italia e al primo turno batte il n\u00ba 7 del mondo Carlos Moy\u00e1, prima di essere eliminato al secondo da Alberto Mart\u00edn.\nLa stagione si rivela altalenante anche nei tornei Challenger, di rilievo in agosto i quarti raggiunti a Gstaad battendo nei primi due turni il n\u00ba 25 ATP Jiri Novak e il n\u00ba 24 Feliciano L\u00f3pez, prima della sconfitta contro il n\u00ba 100 R\u0103zvan Sab\u0103u. Il mese dopo viene battuto in semifinale nel torneo ATP di Sopot da Ga\u00ebl Monfils dopo aver eliminato Moy\u00e1 e Jos\u00e9 Acasuso. L'unico trofeo della stagione \u00e8 il Genoa Open Challenger che vince in settembre. A fine anno si trova 105\u00ba nel ranking.\n2006.\nL'inizio stagione vede Potito eliminato al primo turno negli Australian Open e gli unici tornei ATP in cui ben figura sono l'Open di Doha, dove passa le qualificazioni, batte al primo turno il n\u00ba 26 Igor Andreev e perde al secondo contro il n\u00ba 38 Filippo Volandri, e il torneo di Buenos Aires, dove perde ai quarti da Juan Carlos Ferrero dopo aver eliminato Chela e Monaco. In maggio agli Internazionali d'Italia viene eliminato da Federer al secondo turno dopo aver battuto al primo il n\u00ba 32 Dmitry Tursunov. Altri discreti risultati dell'anno nei tornei ATP sono i quarti raggiunti a Poertschach e a San Pietroburgo. A fine anno si trova 83\u00ba nel ranking.\n2007.\nAnche il 2007 inizia male, con eliminazioni al primo turno fino all'ATP di San Paolo di met\u00e0 febbraio, dove arriva ai quarti. Dopo alcuni risultati altalenanti, in aprile a Valencia raggiunge la sua prima finale ATP, la n\u00b0 122 disputata da un tennista italiano nell'era Open, che perde in tre set da Nicol\u00e1s Almagro dopo aver battuto nell'ordine Fernando Verdasco, Pablo And\u00fajar, Marcel Granollers, e Iv\u00e1n Navarro. Il buon momento prosegue a Barcellona, dove perde nei quarti contro il n\u00ba 2 Rafael Nadal dopo aver battuto negli ottavi il n\u00ba 22 Chela. Si comporta bene anche agli Internazionali d'Italia, battendo nei primi due turni il n\u00ba 28 Agust\u00edn Calleri e il n\u00ba 19 Juan Carlos Ferrero e perdendo quindi dal n\u00ba 4 Nikolay Davydenko. Supera due agevoli turni anche al Roland Garros e viene eliminato al terzo dal n\u00ba 1 Federer.\nA Wimbledon viene battuto al primo turno dal n\u00ba 5 Novak \u0110okovi\u0107. \nIl 29 luglio, sulla terra battuta di Kitzb\u00fchel, disputa la sua seconda finale ATP, la n\u00b0 124 con protagonista un tennista italiano, eliminando nell'ordine Christophe Rochus, Florian Mayer, Andreas Seppi e, in semifinale, Augustin Calleri, Nell'atto conclusivo si arrende in tre set all'argentino Juan M\u00f3naco. La conquista del trofeo Challenger di San Marino e i quarti raggiunti a Bucarest gli permettono di accumulare punti preziosi e il 15 ottobre del 2007 raggiunge quello che \u00e8 stato il suo miglior piazzamento nella classifica ATP: il 27\u00ba posto, diventando il numero 1 d'Italia. A fine mese arriva ai quarti a San Pietroburgo e a fine stagione \u00e8 alla 32\u00aa posizione del ranking. In quello stesso periodo gli viene inflitta una squalifica di sei settimane e un'ammenda di 30.000 dollari a seguito del suo coinvolgimento in una vicenda legata alle scommesse.\n2008.\nRientra in febbraio sulla terra rossa sudamericana e a fine mese arriva ai quarti nei tornei ATP di Buenos Aires e Acapulco. In aprile vince il Challenger di Napoli e arriva ai quarti a Valencia. Nei successivi Masters 1000 sulla terra battuta viene eliminato al primo turno a Montecarlo e al secondo sia a Roma che ad Amburgo. \u00c8 di nuovo eliminato al primo turno sia al Roland Garros che a Wimbledon. In luglio esce ai quarti a B\u00e5stad e in semifinale a Kitzb\u00fchel. In agosto fa il suo debutto olimpico ai Giochi di Pechino, ma si trova sorteggiato al primo turno contro il n\u00ba 2 del mondo Nadal. Lo spagnolo si aggiudica il confronto per 6-2, 3-6, 6-2 e vincer\u00e0 la medaglia d'oro perdendo un solo altro set in semifinale contro Djokovic. La vittoria di Starace in settembre nell'ultimo singolare della sfida contro la Lettonia assicura all'Italia la permanenza nel gruppo I di Coppa Davis. La stagione di Starace si chiude con risultati mediocri e con il 72\u00ba posto nel ranking.\n2009.\nLa prima parte della stagione vede Starace eliminato al primo e secondo turno in tutti i tornei. Buona \u00e8 la partecipazione al torneo ATP di Barcellona dove batte al primo turno il n\u00ba 42 Ernests Gulbis e al secondo il 24 Robin S\u00f6derling, al terzo perde dal 13 David Ferrer con il punteggio di 6-4, 5-7, 2-6. Sconfitto al primo turno degli Internazionali d'Italia, esce al terzo turno anche nell'ATP di Monaco di Baviera. Al Roland Garros, dopo aver battuto al primo turno Mischa Zverev che si ritira dopo aver perso i primi due set, si arrende al secondo al n\u00ba 3 del mondo Andy Murray per 3-6, 6-2, 5-7, 4-6. Esce al secondo turno anche a Wimbledon, dove cede in 5 set al ceco Radek \u0160t\u011bp\u00e1nek, n\u00ba 23 del ranking.\nSubito dopo Starace si aggiudica sia nel singolare che nel doppio il Challenger di Torino ed esce al secondo turno nei tornei ATP di B\u00e5stad, Amburgo e Umago. In agosto viene sconfitto da Seppi nella finale del Challenger di San Marino e la stagione finisce con prestazioni mediocri agli US Open, in altri tornei ATP e nello spareggio contro la Svizzera per restare nel World Group di Coppa Davis, quando perde seccamente il singolare contro Federer e in doppio con Bolelli contro Marco Chiudinelli e Stan Wawrinka. Finisce l'annata al 62\u00ba posto del ranking.\n2010.\nDopo essere uscito al secondo turno a Doha e al terzo a Sydney, viene battuto al primo turno degli Australian Open. Nei successivi tornei ATP esce sempre al primo turno fino ad aprile, quando nell'ATP 250 di Casablanca arriva in semifinale, dove viene battuto in 3 set dal n\u00ba 23 Wawrinka. Stesso esito all'Open di Nizza, dove batte nell'ordine Steve Darcis 6-3 6-1, \u0141ukasz Kubot 6-3 6-4, Ga\u00ebl Monfils 1-6 6-1 6-4 e perde in semifinale contro Richard Gasquet 7-6 7-6. Il 24 maggio Starace \u00e8 il tennista italiano pi\u00f9 alto nel ranking superando Andreas Seppi e raggiungendo la 60\u00aa posizione. Al Roland Garros \u00e8 eliminato da Robby Ginepri al secondo turno e il 13 giugno 2010 perde in tre set la finale al Challenger di Lugano, di nuovo contro Wawrinka.\nSconfitto da Philipp Kohlschreiber al primo turno a Wimbledon, in finale del Challenger di Torino da Bolelli e al secondo turno a B\u00e5stad da Seppi, all'ATP di Amburgo raggiunge i quarti di finale battendo tra gli altri il n\u00ba 36 Tommy Robredo, ma viene sconfitto dal n\u00ba 15 J\u00fcrgen Melzer. Al successivo ATP 250 di Umago, contro lo spagnolo Juan Carlos Ferrero perde la sua terza finale in carriera, la n\u00b0 126 giocata da un tennista del suo paese, dopo aver battuto Serhij Stachovs'kyj, Bj\u00f6rn Phau, Ivan Ljubi\u010di\u0107, nei quarti, e Juan Ignacio Chela in semifinale.\nIn agosto perde la finale del Challenger di San Marino contro Robin Haase. Dopo l'eliminazione al primo turno negli US Open, in settembre perde in due set la finale del Challenger di Genova contro Fognini; il risultato gli consente comunque di rientrare in classifica tra i 50 migliori giocatori al mondo dopo 27 mesi. Partecipa quindi con la testa di serie numero tre all'ATP 250 di Bucarest; riceve un bye al primo turno e al secondo sconfigge in un incontro combattuto il padrone di casa e n\u00ba 184 ATP Victor Crivoi con il punteggio di 4-6, 7-6, 6-4. Il giorno successivo viene battuto da Marcel Granollers per 6-3, 6-7, 4-6 dopo aver avuto due match-ball nel secondo set. Alcuni giorni pi\u00f9 tardi, al Challenger di casa, ovvero la Tennislife Cup, Starace esce nei quarti per mano di Boris Pa\u0161anski.\nAlla successiva Kremlin Cup supera il russo Tejmuraz Gaba\u0161vili al primo turno ed esce al secondo, sconfitto in due set dal n\u00ba 19 del mondo Baghdatis. Il 31 ottobre in coppia con Daniele Bracciali vince il torneo di doppio del St. Petersburg Open sconfiggendo in finale la coppia formata da Rohan Bopanna e Aisam-ul-Haq Qureshi per 7-66, 7-65. Nella stessa manifestazione esce al primo turno in singolare sconfitto dal n\u00ba 34 ATP Yen-Hsun Lu. La settimana seguente batte Hanescu nel primo turno del torneo Valencia Open 500 e nel secondo Pablo Cuevas, nei quarti viene sconfitto dal beniamino di casa David Ferrer per 5-7, 4-6. Chiude il 2011 al 58\u00ba posto del ranking.\n2011.\nLa nuova stagione inizia a Sydney, dove Starace perde nei quarti contro Florian Mayer, e prosegue agli Australian Open, in cui viene battuto al primo turno dal n\u00ba 4 ATP Robin S\u00f6derling per 4-6, 2-6, 2-6. Nel doppio di questo Slam si spinge fino agli ottavi in coppia con Bracciali. Poco dopo arriva in semifinale nell'ATP 250 di Santiago del Cile, perdendo da Santiago Giraldo in tre set. Nel successivo ATP 250 di San Paolo in Brasile esce ai quarti per mano di Alexandr Dolgopolov e nei 4 tornei successivi esce sempre al primo turno.\nIn aprile, nel torneo ATP 250 di Casablanca, rompe la serie negativa e giunge alla sua quarta e ultima finale in carriera, la n\u00b0 127 per il tennis italiano nell'era Open, battendo nell'ordine Daniel Brands, Rub\u00e9n Ram\u00edrez Hidalgo, Gilles Simon nei quarti e Victor H\u0103nescu in semifinale. Nell'atto conclusivo si arrende 1-6, 2-6 a Pablo And\u00fajar, che aveva battuto in tutti e 5 i precedenti. Qualche anno dopo, l'incontro sar\u00e0 indagato dalla Procura di Cremona che accuser\u00e0 Starace di aver accettato di perdere in cambio di denaro per favorire il racket delle scommesse. Dopo aver raggiunto i quarti nell'ATP 250 di Monaco di Baviera, si ferma agli ottavi negli Internazionali d'Italia, battuto dal n\u00ba 4 del mondo Andy Murray dopo aver eliminato il n\u00ba 20 Dolgopolov e il n\u00ba 15 Viktor Troicki.\nEliminato al primo turno al Roland Garros - dove in doppio con Bracciali arriva ai quarti - ad Halle e a Wimbledon, contribuisce vincendo un singolare e il doppio al successo dell'Italia sulla Slovenia, che porta gli azzurri agli spareggi per l'accesso al Gruppo Mondiale. Perde nei quarti di finale sia a Bastad contro Soderling, che si aggiudicher\u00e0 il torneo, che a Umago contro Fognini. In agosto vince il Challenger di San Marino e arriva al secondo turno agli US Open. In doppio con Bracciali, in settembre arriva agli ottavi negli US Open e vince l'ATP 250 di Bucarest. Quello stesso mese vince il primo singolare nella sfida di Davis contro il Cile, che vedr\u00e0 il trionfo dell'Italia e il ritorno degli azzurri nel Gruppo Mondiale. Di rilievo a fine stagione i quarti raggiunti a San Pietroburgo, dove perde 7-6, 2-6, 1-6 contro il n\u00ba 13 Janko Tipsarevi\u0107. Chiude al 58\u00ba posto del ranking un'annata che lo ha visto arrivare al 41\u00ba il 2 maggio.\n2012.\nIl 2012 per Starace \u00e8 un anno sfortunato caratterizzato da infortuni alla spalla. Nel singolare a Doha perde subito al primo turno contro Denis Gremelmayr per 6-3 6-2, mentre nel doppio insieme a Daniele Bracciali arriva al secondo turno. La coppia italiana esce quindi agli ottavi dell'Australian Open e perde anche l'incontro di doppio valevole per gli ottavi del Gruppo Mondiale di Coppa Davis, in cui l'Italia viene eliminata dalla Repubblica Ceca. In singolare perde per tutta la stagione al primo e secondo turno nei tornei ATP, mentre nei Challenger arriva in finale a Barletta. Starace e Bracciali si spingono fino alla semifinale in doppio al Roland Garros, dove cedono ai numeri 1 del mondo Max Mirnyi e Daniel Nestor.\nIn estate si deve fermare per problemi alla schiena e in luglio esce definitivamente dai primi 100 in singolare del ranking ATP, tra i quali era quasi sempre rimasto dopo esservi entrato per la prima volta nell'agosto 2004. Disputa gli ultimi incontri del 2012 in settembre. A fine anno si ritrova 164\u00ba in singolare e 69\u00ba in doppio.\n2013.\nNella prima parte della stagione cerca invano di qualificarsi in singolare nei tabelloni principali dei tornei ATP; in febbraio coglie forse il risultato pi\u00f9 prestigioso del 2013 insieme a Paolo Lorenzi nel torneo di doppio del VTR Open in Cile, sconfiggendo in finale Juan M\u00f3naco e Rafael Nadal. In maggio torna a vincere un Challenger nel torneo di casa, la Tennis Napoli Cup, sconfiggendo in finale Alessandro Giannessi per ritiro mentre conduceva 6-2, 2-0. A Napoli vince il torneo anche in doppio in coppia con Stefano Ianni. Grazie all'assegnazione di una wild card prende parte agli Internazionali d'Italia, unico torneo ATP in cui accede al tabellone principale nel 2013, e supera al primo turno il ceco Radek \u0160t\u011bp\u00e1nek per 4-6, 6-4, 6-3; al secondo turno viene eliminato da Roger Federer in due set. Si dedica quindi esclusivamente ai tornei Challenger con risultati spesso mediocri. Di rilievo le semifinali raggiunte a Caltanissetta, Cordenons e Stettino. Nell'ultimo torneo che disputa nel 2013 raggiunge la seconda finale di stagione nel Challenger di Casablanca, dove viene sconfitto dall'austriaco Dominic Thiem. Termina il 2013 al 152\u00ba posto in singolare e al 95\u00ba in doppio.\n2014.\nTorna a presentarsi nei tornei ATP a inizio 2014, fallendo le qualificazioni agli Australian Open, a Vina del Mar, Buenos Aires, Casablanca e Montecarlo. Si qualifica invece al tabellone principale a San Paolo del Brasile, finendo eliminato al secondo turno da Tommy Haas dopo aver battuto al primo turno il n\u00ba 76 del mondo Alejandro Gonzalez, nella sua ultima vittoria in singolare in un tabellone principale di un torneo ATP. In giugno partecipa al Roland Garros, dove supera i tre turni di qualificazione e viene battuto da Tursunov al primo turno del tabellone principale. Tutti gli altri tornei stagionali a cui partecipa sono Challenger, arrivando in finale a Cordenons e in semifinale a Sibiu.\nNel corso della stagione conquista diversi trofei Challenger in doppio, al Citt\u00e0 di Caltanissetta e all'AON Open Challenger in coppia con Bracciali, alla San Benedetto Tennis Cup con Daniele Giorgini, agli Internazionali del Friuli Venezia Giulia e al Sibiu Open con Adrian Ungur. A fine anno \u00e8 163\u00ba in singolare e 86\u00ba in doppio. Chiude la stagione disputando il torneo di doppio con Bracciali nell'ATP di San Pietroburgo, superando il primo turno e venendo battuto nei quarti.\n2015.\nApre la stagione in aprile uscendo al primo turno nel Challenger di Napoli e in maggio arriva in semifinale nel Challenger di Roma, venendo battuto da Bedene. A fine mese fa la sua ultima apparizione al Roland Garros, dove viene sconfitto nel primo turno di qualificazione. Vince l'ultimo titolo in carriera il 7 giugno 2015 a Mestre nel torneo di doppio del Venice Challenge Save Cup in coppia con Flavio Cipolla, battendo in 3 set Sergio Galdos e Facundo Bagnis; a Mestre arriva ai quarti in singolare. Il 13 luglio disputa il suo ultimo incontro da professionista al Challenger di San Benedetto del Tronto, dove viene battuto al primo turno da Gianluca Naso.\nSqualifica, procedimenti giudiziari e ritiro.\nIl 6 agosto 2015 \u00e8 stato radiato, insieme a Daniele Bracciali, dalla Federazione Italiana Tennis e condannato a pagare 20.000 \u20ac di multa \u00abper aver alterato l'esito di alcuni incontri al fine di realizzare guadagni illeciti tramite scommesse\u00bb. I fatti contestati riguardano alcuni incontri del torneo God\u00f3 del 2011 di Barcellona. Il tribunale sportivo italiano lo assolve con formula piena dall'accusa dopo quattro gradi di giudizio (avendo il Collegio del CONI disposto la ripetizione dell'appello), mentre a Bracciali vengono inflitti 12 mesi di squalifica.\nIn seguito la Procura della Repubblica fa rinviare a giudizio i due giocatori, e altre persone implicate, con l'ipotesi di \"associazione a delinquere finalizzata alla frode sportiva\". Il processo inizia nell'autunno 2016 e l'ATP conferma la sospensione dei tennisti, ai quali viene per\u00f2 consentita l'attivit\u00e0 per tornei organizzati in ambito nazionale. Il processo si conclude nel gennaio 2018 con l'assoluzione di Starace e Bracciali. In quell'occasione Starace annuncia il ritiro dall'agonismo, deluso per il trascinarsi dei procedimenti conclusisi quando ha ormai 36 anni ed \u00e8 impegnato con l'Accademia del tennis che ha aperto a Roma.\nIl caso Bracciali-Starace viene riaperto dopo un'investigazione della Tennis Integrity Unit e nel novembre 2018 l'Anti Corruzione legata ai vertici del tennis mondiale ribalta la sentenza del tribunale italiano: Starace viene squalificato per 10 anni e gli viene inflitta una multa di 100.000 dollari per aver favorito le scommesse, mentre Bracciali viene squalificato a vita con una sanzione di 250.000 dollari per aver alterato l'esito di alcune partite al fine di arricchirsi illecitamente con le scommesse.\nCaratteristiche tecniche.\nSpecialista sulla terra battuta, ha nel dritto il suo colpo migliore, che esegue con potenza e precisione soprattutto nella traiettoria ad uscire. Altro colpo che lo contraddistingue, con il quale prova a disimpegnarsi nei momenti difficili, \u00e8 il servizio kick ad uscire eseguito da sinistra. Il rovescio \u00e8 di contenimento, bimane, ma all'occorrenza sa spingere anche dalla parte sinistra del campo. Nonostante l'altezza, non ha un servizio particolarmente potente (la sua prima palla di servizio raramente supera i 190 chilometri orari): preferisce lavorare subito molto la palla, e non affidarsi alla seconda. \u00c8 uno dei giocatori ATP che ha tra le pi\u00f9 alte percentuali di prime in campo. Un suo limite \u00e8 la scarsa adattabilit\u00e0 a tutte le superfici, in particolare non predilige le superfici veloci.\nBuon doppista, si segnala per la sua duttilit\u00e0. Giocatore infaticabile, cuore, grinta e corsa, sulla terra battuta \u00e8 un avversario ostico per chiunque. \u00c8 stato, assieme a John Isner, uno dei pochi tennisti a mettere in difficolt\u00e0 sulla terra il Nadal di inizio carriera. Degli incontri che lo hanno visto affrontare il campione spagnolo, particolarmente equilibrati sono stati il match di secondo turno del Master Series di Amburgo del 2008 e il primo turno delle Olimpiadi di Pechino del 2008, vinti rispettivamente 6-4, 7-6 e 6-2, 3-6, 6-2 dal mancino di Maiorca con molta difficolt\u00e0."}
{"id": "106482", "revid": "330019", "url": "https://it.wikipedia.org/wiki?curid=106482", "title": "Rorschach (Svizzera)", "text": "Rorschach (toponimo tedesco) \u00e8 un comune svizzero di 9\u00a0214 abitanti del Canton San Gallo, nel distretto di Rorschach del quale \u00e8 capoluogo, sul lago di Costanza. Dal suo territorio nel 1803 \u00e8 stata scorporata la localit\u00e0 di Rorschacherberg, divenuta comune autonomo.\nInfrastrutture e trasporti.\nRorschach \u00e8 servito dall'omonima stazione, capolinea delle linee da Sciaffusa, da Coira, da San Gallo e da Heiden. Altre stazioni nel comune sono quelle di Rorschach Hafen e Rorschach Stadt."}
{"id": "106484", "revid": "7", "url": "https://it.wikipedia.org/wiki?curid=106484", "title": "Cartoons (fumetto)", "text": ""}
{"id": "106485", "revid": "1372005", "url": "https://it.wikipedia.org/wiki?curid=106485", "title": "Uri Avnery", "text": "Biografia.\nNacque in Germania, da una famiglia sionista che in seguito all'ascesa al potere di Adolf Hitler emigr\u00f2 in Palestina nel 1933; qui perse tutte la propria fortuna e fu costretta a vivere in condizioni di povert\u00e0 tali da non permettere a Avnery di completare gli studi (le memorie di quegli anni sono raccolte nel libro \"La Swastika\", del 1961).\nNel 1938 entr\u00f2 nell'Irgun, organizzazione paramilitare comandata da Menachem Begin che combatt\u00e9 il protettorato con azioni violente e anche attentati come quello al King David Hotel il 22 luglio 1946. Giudicando questo orientamento terrorista, il giovane lasci\u00f2 l'Irgun nel 1942.\nFu poi costretto a partecipare alla prima guerra arabo-israeliana e, rimasto ferito due volte, raccont\u00f2 le atrocit\u00e0 subite dai palestinesi in un libro intitolato \"Il rovescio della medaglia\". Da questo punto in poi continuer\u00e0 a battersi per la pace.\nDopo aver lavorato per un breve periodo presso il quotidiano Ha'aretz, fond\u00f2 una nuova rivista, lo Haolam Haze, che si fece promotore di alcune importanti trattative con i dirigenti palestinesi. \n\u00c8 stato eletto per tre volte alla Knesset, il parlamento israeliano, (1965-1969, 1969-1973, 1979-1981).\nIn seguito fond\u00f2 il movimento pacifista Gush Shalom (in lingua ebraica: \u05d2\u05d5\u05e9 \u05e9\u05dc\u05d5\u05dd, \"il blocco della pace\"), che ha guidato fino a oggi.\nQuesto movimento pacifista \u00e8 a favore della nascita di uno stato palestinese indipendente e al ritiro di Israele da tutti i territori arabi occupati dopo il 1967 e al ritorno ai confini precedenti, nello spirito della risoluzione 242 del Consiglio di sicurezza delle Nazioni Unite.\nNel 1982 realizz\u00f2 un'importante intervista a Yasser Arafat. Pi\u00f9 volte boicottato e censurato, Avnery \u00e8 stato uno dei pacifisti pi\u00f9 attivi all'interno dello stato ebraico."}
{"id": "106486", "revid": "671029", "url": "https://it.wikipedia.org/wiki?curid=106486", "title": "Bandiera di Timor Est", "text": "La bandiera di Timor Est \u00e8 stata adottata dal nuovo stato nel 2002. Si tratta della stessa bandiera del 1975.\nAlla mezzanotte del 19 maggio, e durante i primi istanti del Giorno dell'Indipendenza, il 20 maggio 2002, la bandiera delle Nazioni Unite venne ammainata e venne issata quella di Timor Est indipendente.\nSecondo la costituzione della Repubblica Democratica di Timor Est, il triangolo giallo (PMS 123) rappresenta \u00ab...le tracce del colonialismo nella storia di Timor Est\u00bb. Il triangolo nero rappresenta \u00ab...l'oscurantismo che deve essere sconfitto\u00bb; il rosso (PMS 485) base della bandiera rappresenta \u00ab...la lotta per la liberazione nazionale\"; mentre la stella, o \"luce che guida\", \u00e8 bianca e rappresenta la pace\u00bb.\nBandiera precedente.\nUna bandiera differente era stata suggerita dai rappresentanti delle organizzazioni e dei partiti politici durante la prima Convenzione Nazionale di Timor Est, tenutasi in Portogallo nell'aprile 1998. Questa bandiera era in origine quella del FALINTIL, l'Esercito di Liberazione di Timor Est (\"For\u00e7as Armadas de Liberta\u00e7\u00e3o Nacional de Timor Leste\").\nA causa della popolarit\u00e0 del FALINTIL, si trov\u00f2 un consenso tra i partecipanti alla Convenzione, nell'adottare temporaneamente tale bandiera per Timor Est.\nVenne rimpiazzata da quella attuale nel 2002."}
{"id": "106488", "revid": "110157", "url": "https://it.wikipedia.org/wiki?curid=106488", "title": "Thal (Svizzera)", "text": "Thal (toponimo tedesco) \u00e8 un comune svizzero di 6\u00a0426 abitanti del Canton San Gallo, nel distretto di Rorschach, sul lago di Costanza. Nel 1803 ha inglobato i comuni soppressi di Altenrhein e Staad."}
{"id": "106489", "revid": "228587", "url": "https://it.wikipedia.org/wiki?curid=106489", "title": "Thal", "text": ""}
{"id": "106491", "revid": "270833", "url": "https://it.wikipedia.org/wiki?curid=106491", "title": "Tour de France 2005", "text": "Il Tour de France 2005, novantaduesima edizione della corsa, prese il via il 2 luglio 2005 da Fromentine, nel dipartimento della Vandea, e si concluse il 24 luglio a Parigi, con la consueta passerella con arrivo sugli Champs-\u00c9lys\u00e9es. \nSi tratta della settima di sette edizioni consecutive del Tour senza vincitore, a causa della squalifica, sancita successivamente nel tempo una volta emerso lo scandalo doping che lo coinvolse, dello statunitense Lance Armstrong.\nL'edizione 2005 del Tour fu una delle pi\u00f9 funestate dal doping. Infatti, a distanza di alcuni anni dalla conclusione di questa edizione della corsa, emersero diversi casi di doping che alterarono profondamente la classifica generale finale, coinvolgendo ciclisti del calibro di Jan Ullrich e Levi Leipheimer, oltre al caso che riguard\u00f2 Lance Armstrong.\nIl 23 agosto 2005, una inchiesta del giornale sportivo \"L'\u00c9quipe\", accompagnata dall'analisi di un campione di urina, ha dimostrato che Lance Armstrong risult\u00f2 positivo all'eritropoietina (EPO) durante il Tour del 1999. \nIl 22 ottobre 2012 l'UCI riconobbe la sanzione imposta dall'USADA a Lance Armstrong, accusato di aver utilizzato sostanze dopanti durante la sua permanenza alla US Postal Service, e conferm\u00f2 di fatto la cancellazione delle sue sette vittorie al Tour de France. Il 26 ottobre la stessa UCI ufficializz\u00f2 la decisione di non attribuire ad altri corridori le vittorie ottenute dallo statunitense e di non modificare i piazzamenti degli altri ciclisti.\nTale decisione, seppure tardiva, simboleggi\u00f2 una sorta di ripudio da parte del Tour a quel difficile periodo.\nLance Armstrong aveva a lungo negato il sistematico utilizzo di pratiche dopanti nei suoi team; ma poi, messo con le spalle al muro anche dalle confessioni (spontanee presso la Usada, in interviste agli organi di stampa o in autobiografie) di alcuni dei suoi vecchi compagni di squadra, soltanto il 17 gennaio 2013, durante un'intervista con Oprah Winfrey, egli ammise per la prima volta di aver alterato illegalmente le proprie prestazioni sportive, sia durante il periodo in cui vinse i suoi sette Tour de France, sia durante il periodo precedente al cancro.\nLo statunitense Lance Armstrong aveva completato il percorso di 3 608 km in 86 ore, 15 minuti e 2 secondi.\nAl secondo posto della classifica generale del Tour de France 2005 si piazz\u00f2 il passista-scalatore italiano Ivan Basso (al secondo ed ultimo podio nella Grande Boucle dopo la terza posizione che aveva conseguito nell'edizione precedente).\nLa terza posizione della classifica generale, inizialmente ottenuta dal passista-cronoman tedesco Jan Ullrich, venne poi cancellata per il coinvolgimento del corridore tedesco nell'Operaci\u00f2n Puerto.\nUllrich venne definitivamente condannato per doping il 9 febbraio 2012 dal TAS di Losanna, perdendo tutti i titoli sportivi conquistati dal 1\u00ba maggio 2005 fino al termine della sua carriera. Il ciclista teutonico confess\u00f2 pubblicamente di aver fatto uso di sostanze dopanti nel giugno del 2013.\nAl quarto posto si era classificato lo scalatore spagnolo Francisco Mancebo, mentre in quinta posizione si era piazzato il finisseur kazako Aleksandr Vinokurov.\nAl settimo posto si era invece piazzato lo scalatore danese Michael Rasmussen\nAnche la sesta posizione della classifica generale, inizialmente conseguita dal passista-cronoman statunitense Levi Leipheimer, successivamente reo-confesso riguardo pratiche dopanti abitualmente in uso all'interno del suo team, venne poi cancellata da questa edizione.\nLeipheimer confess\u00f2 nel settembre del 2012 all'USADA di aver fatto uso di sostanze dopanti per gran parte della sua carriera. L'agenzia antidoping americana lo squalific\u00f2 dal 1\u00ba settembre 2012 al 1\u00ba marzo 2013, revocandogli inoltre tutti i risultati sportivi conseguiti dal 1\u00ba giugno 1999 al 30 luglio 2006 e dal 7 al 29 luglio 2007. La sua confessione, assieme a quella di altri compagni di squadra di Lance Armstrong, tra cui Tom Danielson e Michael Barry, fu decisiva per la condanna del vincitore di ben sette Tour. \nTirando le somme, e seguendo le disposizioni dell'UCI, il primo, il terzo e il sesto posto della classifica generale di questa a dir poco travagliata edizione del Tour non furono quindi riassegnati.\nSquadre e corridori partecipanti.\nPresero parte alla prova le venti squadre con licenza UCI ProTeam. L'unica ammessa tramite l'assegnazione di \"wild-card\" fu l'AG2R Pr\u00e9voyance.\nResoconto degli eventi.\nLa corsa venne disputata in ventuno tappe intervallate da due giorni di riposo, l'11 e il 18 luglio. Alla manifestazione presero parte ventuno squadre, le venti iscritte all'UCI ProTour 2005 pi\u00f9 la francese AG2R Pr\u00e9voyance, invitata. Ogni squadra fu, come di consueto, composta da nove corridori: dunque al via furono presenti 189 corridori, 155 dei quali completarono la corsa. Dopo l'esclusione di Lance Armstrong, Jan Ullrich e Levi Leipheimer i corridori effettivamente classificati sono diventati 152. Le squadre partecipanti erano 5 francesi, 4 italiane, 4 spagnole, 2 belghe, 2 tedesche, 1 olandese, 1 svizzera, 1 danese, 1 statunitense. I corridori partecipanti erano 34 spagnoli, 30 francesi, 28 italiani, 15 tedeschi, 11 belgi, 11 australiani, 10 olandesi, 9 statunitensi, 7 svizzeri, 5 austriaci, 5 ucraini, 3 olandesi, 3 svedesi, 3 kazaki, 3 russi, 2 estoni, 2 norvegesi, 2 danesi, 1 uzbeko, 1 ungherese, 1 lussemburghese, 1 finlandese, 1 brasiliano, 1 sloveno, 1 colombiano, 1 venezuelano, 1 sudafricano, 1 ceco, 1 portoghese.\nIl vincitore dell'anno precedente, Lance Armstrong, part\u00ec anche in quest'occasione da favorito; poco prima aveva per\u00f2 annunciato l'imminente ritiro dall'attivit\u00e0 proprio al termine della corsa. Armstrong pot\u00e9 contare sull'apporto di un gregario come Paolo Savoldelli, vincitore del Giro d'Italia 2005.\nLo statunitense rispett\u00f2 quindi i pronostici vincendo da dominatore: prese la maglia gialla gi\u00e0 alla quarta frazione, la cronosquadre, e la conserv\u00f2 fino al traguardo. Riusc\u00ec ad ottenere anche un successo di tappa vincendo la cronometro individuale della penultima tappa a Saint-\u00c9tienne. L'unico ciclista che prov\u00f2 ad attaccarlo, peraltro senza riuscire mai a metterlo in difficolt\u00e0, fu l'italiano Ivan Basso, classificatosi al secondo posto nella generale. Terzo giunse Jan Ullrich, per l'ennesima volta sul podio senza vincere.\nLa maglia a pois, che indicava il miglior scalatore, and\u00f2 al danese Michael Rasmussen, vincitore della nona tappa e grande sorpresa dell'edizione: prima della penultima tappa si trovava infatti addirittura terzo in classifica, ma nell'ultima cronometro fu costretto a fermarsi pi\u00f9 volte per problemi alla bicicletta, perdendo vari minuti.\nLa maglia verde, che indicava il vincitore della classifica a punti, and\u00f2 al norvegese Thor Hushovd, spesso piazzato ma mai vincitore di alcuna frazione. Nelle prime tappe fu sulle spalle del velocista belga Tom Boonen, che per\u00f2 fu costretto al ritiro prima che il Tour arrivasse alle montagne.\nLa maglia bianca, che indicava il miglior Under-25, and\u00f2 a Jaroslav Popovy\u010d, compagno di squadra di Armstrong alla Discovery Channel.\nLa classifica a squadre fu vinta dalla formazione tedesca T-Mobile Team, che riusc\u00ec a piazzare due uomini tra i primi cinque della classifica generale: il gi\u00e0 citato Jan Ullrich, terzo, e Aleksandr Vinokurov, quinto nella classifica generale finale e vincitore di due tappe, l'undicesima a Brian\u00e7on in quota e l'ultima sugli Champs-\u00c9lys\u00e9es con uno scatto da \"finisseur\".\nDopodich\u00e9, dal 2005 al 2012, si succedettero nella maniera sopra citata le decisioni che corressero la classifica di questa edizione del Tour de France."}
{"id": "106493", "revid": "110157", "url": "https://it.wikipedia.org/wiki?curid=106493", "title": "Heiden (Svizzera)", "text": "Heiden (toponimo tedesco) \u00e8 un comune svizzero di 4\u00a0210 abitanti del Canton Appenzello Esterno.\nStoria.\nIl comune di Heiden \u00e8 stato istituito nel 1658 con la divisione del comune soppresso di Kurzenberg nei nuovi comuni di Heiden, Lutzenberg e Wolfhalden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHeiden \u00e8 servito dall'omonima stazione, capolinea della ferrovia Rorschach-Heiden (linea S25 della rete celere di San Gallo).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "106494", "revid": "125367327", "url": "https://it.wikipedia.org/wiki?curid=106494", "title": "Bandiera del Togo", "text": "La bandiera del Togo \u00e8 stata adottata il 27 aprile 1960. \u00c8 composta da cinque bande orizzontali di pari dimensioni, in verde e giallo alternati (la prima dall'alto \u00e8 verde). Nel cantone superiore sul lato del pennone \u00e8 presente un quadrato rosso con al centro una stella bianca a cinque punte. La bandiera usa i popolari colori panafricani della bandiera etiope."}
{"id": "106495", "revid": "125254463", "url": "https://it.wikipedia.org/wiki?curid=106495", "title": "Bandiera delle Tonga", "text": "La bandiera delle Tonga \u00e8 la bandiera nazionale del Regno di Tonga.\nIl disegno iniziale, che prevedeva solo l'attuale cantone bianco con croce rossa, fu ideato dal re Tupou I, nel 1862, per celebrare la cristianit\u00e0 del suo popolo. Un anno dopo, per\u00f2, Henry Dunant scelse lo stesso vessillo per l'organizzazione internazionale da lui fondata: la Croce Rossa. Per evitare confusione, nel 1864, si decise di limitare il precedente disegno nell'angolo in alto a sinistra, mantenendo il resto dello spazio su fondo rosso, similmente alle antiche \"Red Ensign\". La nuova bandiera, in uso dal 1874, \u00e8 ufficialmente riconosciuta dall'anno successivo. La sua adozione legale risale al 4 novembre 1875 insieme alla Costituzione del paese, che ne prevede l'immodificabilit\u00e0. Tuttavia \u00e8 ammesso l'uso come bandiera di comodo."}
{"id": "106497", "revid": "125140641", "url": "https://it.wikipedia.org/wiki?curid=106497", "title": "Bandiera di Trinidad e Tobago", "text": "La bandiera di Trinidad e Tobago \u00e8 stata adottata nel 1962. \u00c8 una bandiera rossa attraversata da una banda diagonale nera, bordata di bianco, che parte dall'angolo superiore del lato del pennone.\nIl rosso, il bianco e il nero simboleggiano rispettivamente la generosit\u00e0 del popolo e la luce solare, l'uguaglianza e il mare, la tenacia e la vocazione all'unit\u00e0; i due triangoli rappresentano le due isole principali che compongono la nazione, appunto Trinidad e Tobago.\nBandiera coloniale.\nPrima dell'indipendenza nel 1962 Trinidad e Tobago usava la Blue Ensign con un disegno circolare rappresentante un porto ai piedi di una montagna."}
{"id": "106498", "revid": "111373", "url": "https://it.wikipedia.org/wiki?curid=106498", "title": "Rheineck", "text": "Rheineck (toponimo tedesco) \u00e8 un comune svizzero di 3\u00a0311 abitanti del Canton San Gallo, nel distretto di Rheintal.\nIl centro omonimo in Germania fu un antico burgraviato del Sacro Romano Impero.\nInfrastrutture e trasporti.\nRheineck \u00e8 servito dall'omonima stazione sulla ferrovia Coira-Rorschach e capolinea della ferrovia Rheineck-Walzenhausen."}
{"id": "106499", "revid": "92920", "url": "https://it.wikipedia.org/wiki?curid=106499", "title": "Bandiera del Turkmenistan", "text": "La bandiera del Turkmenistan \u00e8 stata adottata il 24 gennaio 2001. Viene spesso descritta come la bandiera pi\u00f9 dettagliata del mondo.\nLa bandiera presenta un campo verde con una banda verticale rossa vicino al lato del pennone, che contiene cinque motivi utilizzati nella produzione dei tappeti, impilati sopra due rami d'ulivo incrociati, simili a quelli presenti sulla bandiera delle Nazioni Unite. Una mezzaluna bianca crescente e cinque stelle bianche appaiono nella parte al vento, appena a destra della banda rossa.\nIl campo verde e la luna crescente sono simboli dell'Islam, mentre le stelle rappresentano le cinque province (Wela\u00fdatlar) dello Stato: Ahal, Balkan, Da\u015foguz, Lebap e Mary.\nI cinque motivi disposti lungo l'asta rappresentano l'identit\u00e0 nazionale del Turkmenistan e designano le cinque maggiori trib\u00f9 o case e sono presenti anche nello stemma nazionale. Le cinque trib\u00f9 rappresentate sui tappeti sono, dall'alto verso il basso: Teke (Tekke), Yomut (Yomud), Arsary (Ersary), Chowdur (Choudur) e Saryk (Saryq). I Salyr (Salor), trib\u00f9 che fu decimata in seguito ad una sconfitta militare nell'epoca moderna, non sono presenti, cos\u00ec come molteplici piccole trib\u00f9 o sottotrib\u00f9."}
{"id": "106502", "revid": "339392", "url": "https://it.wikipedia.org/wiki?curid=106502", "title": "Biblioteca marciana", "text": ""}
{"id": "106503", "revid": "110157", "url": "https://it.wikipedia.org/wiki?curid=106503", "title": "Wolfhalden", "text": "Wolfhalden (toponimo tedesco) \u00e8 un comune svizzero di 1\u00a0838 abitanti del Canton Appenzello Esterno.\nStoria.\nIl comune di Wolfhalden \u00e8 stato istituito nel 1658 con la divisione del comune soppresso di Kurzenberg nei nuovi comuni di Heiden, Lutzenberg e Wolfhalden.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "106504", "revid": "7", "url": "https://it.wikipedia.org/wiki?curid=106504", "title": "Uri Avner\u00ec", "text": ""}
{"id": "106505", "revid": "115471373", "url": "https://it.wikipedia.org/wiki?curid=106505", "title": "Kernel mode", "text": "Nei sistemi operativi che per la protezione fanno uso di meccanismi basati sul modello dei domini gerarchici di protezione, viene solitamente chiamato kernel mode (in inglese \"modalit\u00e0 del kernel\") lo stato di privilegio massimo riservato all'esecuzione del kernel. Il codice in linguaggio macchina eseguito in tale modalit\u00e0 ha accesso illimitato alla memoria, all'hardware e alle altre risorse.\nIl meccanismo a stati gerarchici di privilegio ha basse prestazioni, sia in quanto ad efficacia della protezione che in quanto a costo di esecuzione, rispetto al meccanismo di protezione basato su capability, che permette tra l'altro di soddisfare il principio del privilegio minimo; nonostante ci\u00f2 molti dei sistemi operativi moderni continuano ad usare gli stati gerarchici di privilegio, e cercano di limitarne gli elevati costi computazionali limitando le operazioni che necessitano di passare in kernel mode (come ad esempio nei sistemi operativi a microkernel).\nEsempi.\nL'architettura x86 dispone di quattro livelli di privilegio, chiamati \"ring\" (ma usualmente ne sono usati solo due): la modalit\u00e0 pi\u00f9 privilegiata (kernel mode) \u00e8 nota come ring 0, mentre la modalit\u00e0 meno privilegiata (user mode) \u00e8 nota come ring 3."}
{"id": "106506", "revid": "1305772", "url": "https://it.wikipedia.org/wiki?curid=106506", "title": "Steinach", "text": ""}
{"id": "106507", "revid": "1653185", "url": "https://it.wikipedia.org/wiki?curid=106507", "title": "User mode", "text": "Nei sistemi operativi che per la protezione fanno uso del modello dei domini gerarchici di protezione, viene a volte chiamato user mode (dall'inglese \"modalit\u00e0 utente\") uno stato caratterizzato da un numero relativamente basso di privilegi verso la memoria, l'hardware e altre risorse. \nIn un tale sistema le applicazioni solitamente girano in modalit\u00e0 utente o spazio utente, e passano ad uno stato di maggiore privilegio a seconda delle operazioni che devono eseguire. Ogni processo dispone di una propria memoria virtuale e quindi di un proprio spazio di indirizzamento, che pu\u00f2 eventualmente avere sezioni condivise con lo spazio di indirizzamento di altri processi.\nIl meccanismo a stati gerarchici di privilegio ha basse prestazioni, sia in quanto ad efficacia della protezione che in quanto a costo di esecuzione, rispetto al meccanismo di protezione basato su capability, che permette tra l'altro di soddisfare il principio del privilegio minimo. Nonostante ci\u00f2 molti dei sistemi operativi moderni continuano ad usare gli stati gerarchici di privilegio, e cercano di limitarne gli elevati costi computazionali limitando le operazioni che necessitano di passare in kernel mode (come ad esempio nei sistemi operativi a microkernel).\nEsempi.\nL'architettura x86 dispone di quattro livelli di privilegio, chiamati \"ring\" (ma usualmente ne sono usati solo due): la modalit\u00e0 pi\u00f9 privilegiata (kernel mode) \u00e8 nota come ring 0, mentre la modalit\u00e0 meno privilegiata (user mode) \u00e8 nota come ring 3."}
{"id": "106508", "revid": "111373", "url": "https://it.wikipedia.org/wiki?curid=106508", "title": "Steinach (Svizzera)", "text": "Steinach (toponimo tedesco) \u00e8 un comune svizzero di 3\u00a0519 abitanti del Canton San Gallo, nel distretto di Rorschach, sul lago di Costanza. Dal suo territorio nel 1803 \u00e8 stata scorporata la localit\u00e0 di Berg, divenuta comune autonomo.\nInfrastrutture e trasporti.\nSteinach \u00e8 servito dall'omonima stazione sulla ferrovia Sciaffusa-Rorschach."}
{"id": "106509", "revid": "110157", "url": "https://it.wikipedia.org/wiki?curid=106509", "title": "T\u00fcbach", "text": "T\u00fcbach (toponimo tedesco) \u00e8 un comune svizzero di 1\u00a0337 abitanti del Canton San Gallo, nel distretto di Rorschach. \u00c8 stato istituito nel 1845 per scorporo dal comune di Berg."}
{"id": "106510", "revid": "1369234", "url": "https://it.wikipedia.org/wiki?curid=106510", "title": "Bandiera dell'Ucraina", "text": "La bandiera dell'Ucraina \u00e8 stata adottata nel 1918, e viene interpretata come il cielo blu (simboleggiante la pace) sopra i campi di grano (simboleggianti la prosperit\u00e0). I colori azzurro e giallo utilizzati dall'Ucraina dopo la riconquista dell'indipendenza hanno origine dalle insegne dei principati medioevali, utilizzati nel XIII secolo durante la lotta contro l'invasione mongola e dallo stemma dell'eroe nazionale Bogdan Chmel'nickj che pose fine al dominio polacco e lituano nel XVII secolo. Durante il dominio sovietico questa bandiera venne vietata, in quanto simbolo di nazionalismo."}
{"id": "106511", "revid": "1893", "url": "https://it.wikipedia.org/wiki?curid=106511", "title": "Joseph Louis Lagrange", "text": ""}
{"id": "106512", "revid": "125642165", "url": "https://it.wikipedia.org/wiki?curid=106512", "title": "Bandiera dell'Uganda", "text": "La bandiera dell'Uganda \u00e8 stata adottata nel 1962. Consiste di sei bande orizzontali di uguali dimensioni, in nero (alto), giallo, rosso, nero, giallo, rosso. Al centro della bandiera \u00e8 presente un disco bianco con una gru coronata, rivolta verso il lato dell'asta. L'uccello \u00e8 noto per la sua natura mite.\nI colori sono ispirati a quelli del \"Uganda People's Congress\", il partito, fondato nel 1960 che risult\u00f2 vincitore alle elezioni del 1962: il nero rappresenta il popolo africano, il giallo rappresenta i raggi del sole, il rosso rappresenta la fratellanza fra tutti gli uomini.\nLa scelta della gru coronata dipese invece dal fatto che nessuno dei regni esistiti nel passato del paese la us\u00f2 come suo simbolo, tranne la squadra di calcio Fiamme Nere Kampala che diede per\u00f2 il suo benestare."}
{"id": "106515", "revid": "76069", "url": "https://it.wikipedia.org/wiki?curid=106515", "title": "Gorla Maggiore", "text": "Gorla Maggiore (\"G\u00f2rla Magi\u00f9r\" in dialetto varesotto), \u00e8 un comune italiano di abitanti della provincia di Varese in Lombardia. Dista 10\u00a0km dalla citt\u00e0 di Busto Arsizio ed \u00e8 lambito dal fiume Olona.\nOrigini del nome.\nIl primo documento al quale ci si pu\u00f2 riferire per uno studio etimologico risale al 1046 nel quale viene riportato il nome latino di \"Gorla Maior\" che \u00e8 seguito da un altro detto \"Minor\". Ancora da risolvere \u00e8 il significato dell'aggettivo \"Maior\", dato che in molti altri casi viene usata la terminologia Superiore-Inferiore o Nuovo-Vecchio.\n\"Ghirla\", da cui \"Gorla\" \u00e8 il nome che venne assegnato a vari rafforzamenti di difesa lungo delle strade. D'altro canto, Secondo l'Olivieri, si ipotizza un diminutivo della parola romana \"gulula\" che sta a significare \"gola\" o \"anfratto\", o una derivazione da \"gurgula\" (vortice, gorgo) in riferimento all'agitarsi delle acque dell'Olona, ipotesi peraltro condivisa dal Lurati Un'ipotesi ancor pi\u00f9 recente invece propone il significato di \"radura\" o \"campo dell'esercito\".\nLa prima ipotesi si basa su dati orografici ed in effetti in entrambe le Gorla varesine sono presenti delle gole nelle quali sono state ricavate delle vie che collegano il centro storico con il fondovalle. La seconda ipotesi sebbene si basi su dati diversi \u00e8 riconducibile alla prima dal fatto che una gola pu\u00f2 risultare strategica per il posizionamento di un esercito.\nLa questione dell'aggettivo \"Maior\" ha portato ad una spiegazione che si rif\u00e0 al corso del fiume Olona il quale disegna una grande ansa in corrispondenza di Gorla Maggiore e di conseguenza viene detta Minore l'altra Gorla. La spiegazione risulta essere troppo semplicistica e si \u00e8 cercato di mettere a confronto altri luoghi che portano lo stesso aggettivo. In conclusione, nonostante la carenza di notizie, si pu\u00f2 dire che l'aggettivo \"Maggiore\" spetta ad un luogo che \u00e8 sorto per opera di un altro centro omonimo acquisendo in seguito maggiore importanza sociale e politica. Si potrebbe, quindi, affermare che in epoca romana era pi\u00f9 importante Gorla Minore mentre successivamente, con l'avvento dei Longobardi, si \u00e8 sviluppata una predominanza dell'altro centro, il quale sar\u00e0 denominato \"Maggiore\". I fattori che riconducono al cambiamento portato dai longobardi si possono trovare nel toponimo \"Canton Lombardo\" (una zona del paese), dalla forma del centro storico e dai rinvenimenti archeologici.\nStoria.\nEt\u00e0 antica.\nIn et\u00e0 romana Gorla si trovava nella fascia di confine tra i \"municipia\" di \"Comum\" e \"Mediolanum\", del quale si possono trovare delle delimitazioni del suolo che scendono verso sud ed inoltre un'estesa fascia boschiva alla quale si poteva appoggiare il confine municipale, i cui residui arborei erano ben visibili fino al XIX secolo. Non vi \u00e8 dubbio, dopo gli studi archeologici sui vari decumani della zona, che l'area di Gorla Maggiore sia stata centuriata ma considerati gli scarsi ritrovamenti archeologici e la natura del terreno appare improbabile che gi\u00e0 in et\u00e0 romana possa esservi risieduto uno stabile insediamento di coloni. Le abitazione erano sporadiche e si trattava di gente che viveva in capanne isolate dedicandosi all'allevamento di suini ed ovini o alla coltivazione cerealicola puramente per autosostentamento.\nRiguardo all'etnia degli stessi abitanti appare verosimile la genti di origine celtica. Il periodo di massima frequentazione dovrebbe essere stato quello tra il I ed il II secolo d.C., fatto testimoniato dal ritrovamento di una moneta di Traiano dell'anno 103. Una nuova ripresa dell'insediamento si potrebbe ipotizzare con l'avvento di Diocleziano (III secolo) quando Milano divenne la capitale dell'Impero Romano d'Occidente e tutti i territori circostanti videro lo stanziamento di nuovi coloni e militari.\nI ritrovamenti pi\u00f9 importanti nella zona sono due are di epoca romana, una dedicata a Diana con un'apposita patella sulla quale si poneva l'incenso per i sacrifici ed una dedicata a Giove Ottimo Massimo. Nel primo caso l'ara riporta un'iscrizione secondo la quale una certa \"Rivasia\" offre l'altare a Diana per lo scampato pericolo del padre \"Mieco\". La seconda \u00e8 stata ritrovata durante i lavori di restauro della Chiesa dei SS. Vitale e Valeria e reca un'iscrizione votiva di tale \"Meserius Verus\" a Giove avendo beneficiato di una grazia. Quest'ultima si pu\u00f2 far risalire al I secolo d.C., cio\u00e8 a quando la zona era gi\u00e0 ampiamente romanizzata.\nSul territorio di Gorla Maggiore non passarono di certo le grandi vie romane ma solo qualche strada secondaria. Una strada, invece, di una certa importanza che interess\u00f2 il territorio, sebbene indirettamente, fu la \"Milano-Castel Seprio-Varese\", la quale metteva in comunicazione i centri abitati sulla costa est ed ovest della Valle Olona.\nEt\u00e0 medievale.\nCon l'avvento dei Longobardi a Milano nel 569 ebbe luogo una ridistribuzione territoriale che interess\u00f2 anche l'Alto-milanese ed il Seprio, di cui Gorla era parte. Si ebbe l'istituzione delle \"arimannie\", beni patrimoniali appartenenti alla corona dati in usufrutto alle fare (gruppi guerrieri) in cambio di un servizio di guardia. Pare proprio che anche a Gorla Maggiore si sia stanziato uno di questi gruppi. I dati che lo fanno presupporre sono di tipo toponomastico. Qualche studioso vorrebbe far derivare Gorla dal nome longobardo \"Worila\" (gora) o dal diminutivo \"Wora\" (chiusa) anche se il segno pi\u00f9 probante della loro presenza \u00e8 il toponimo indicante la zona del \"\"Canton Lombardo\", che starebbe a designare dove originariamente si insediarono quelle genti. Le testimonianze archeologiche non ci aiutano a dare delle conferme ma \u00e8 pur certo che gli abitanti di Gorla nel XII secolo vivevano secondo leggi e consuetudine proprie dei Longobardi.\nLa tradizione locale vuole che il \"Canton Lombardo\" sia sorto come postazione di difesa, attestato per altro dalle fondamenta della torre detta \"Colombera\" che risalgono al medioevo, probabilmente al tempo delle invasioni ungariche (X secolo). Quest'ultima era usata come dimora fortificata probabilmente dalla famiglia locale di origine arimannica, i \"da Gorla\". Per capire chi fossero i signori (\"domini loci\") di Gorla Maggiore dobbiamo andare per supposizioni, dato che non ci \u00e8 dato sapere a quale famiglia capitaneale milanese venne assegnata la Pieve di Olgiate Olona nella cui giurisdizione ecclesiastica rientrava Gorla Maggiore; su tale documento sarebbe stato riportato il nome del \"dominus loci\" di Gorla Maggiore che si pu\u00f2 supporre, dato i grandi possedimenti ed atti di compravendita nell'area, sia stata la famiglia dei \"Bacicaza\".\nEt\u00e0 Ducale.\nCon la conquista del Seprio da parte dei Visconti e la conseguente istituzione del Ducato di Milano (1395), Gorla Maggiore e segu\u00ec le vicende. In un atto datato 17 agosto 1536, rogato da Galeazzo Visconti, fu stabilito un accordo tra il conte Vitaliano Visconti Borromeo e diversi uomini della comunit\u00e0 gorlese circa il versamento di un censo nel giorno di S. Martino da parte di questi ultimi. Venne inoltre decisa la nomina di un \"podest\u00e0\" per avere cos\u00ec un'autorit\u00e0 direttamente sul luogo. Il pagamento del censo si ripet\u00e9 fino al 1599 quando le famiglie gorlesi si rifiutarono di pagare, in quanto secondo loro la giurisdizione territoriale era tornata sotto il Vicario del Seprio, residente a Gallarate. I successivi 50 anni videro l'alternarsi di una serie di cause, peraltro in un periodo gi\u00e0 devastato da guerre e peste, che si concluse con un accordo con il quale solo la nobile famiglia dei Moneta diventava esente dal pagamento, istituendo la cosiddetta \"comunit\u00e0 dei nobili Moneta\", ed inoltre sarebbero dovuti essere corrisposti i pagamenti arretrati. La disfatta del popolo gorlese per\u00f2 non ferm\u00f2 la propria tenacia e nel 1603 si radun\u00f2 in convocato al suono delle campane e diede mandato al proprio console di notificare un ricorso alla Regia Camera. La sentenza di quest'ultima, datata 1606, pare desse ragione al popolo gorlese dichiarando chiaramente che \"non \u00e8 tenuta a fornire nessun versamento di censo in quanto il nobile Pietro Francesco\" (Visconti Borromeo) \"non risulta essere feudatario della terra di Gorla Maggiore\"\". Nonostante la sentenza, i Visconti riuscirono ad ottenere il pignoramento di svariati beni da molte famiglie gorlesi in sostituzione delle quote arretrate. Quando in seguito, nel 1650, la terra fu infeudata dalla famiglia \"Terzaghi\" rimarranno evidenti le ingiustizie e soprattutto i sacrifici economici subiti dalla comunit\u00e0 gorlese.\nIl 1603 vide l'inizio della costruzione della chiesa di S. Carlo, sovvenzionata dalla famiglia \"Varedeo\", che ebbe fine nel 1612 con l'apporto delle reliquie del santo patrono. La comunit\u00e0 dovette provvedere al sostenimento delle truppe ma non avendo la quota da versare si rivolse ai \"domini loci\" di Lonate Ceppino. Questo debito fu estinto solo agli inizi del XX secolo. Nel 1630 arriv\u00f2 la peste nel bustese (nota come la \"peste di Busto Arsizio\") ed a Gorla vennero raccolti gli aiuti che verranno portati ai bisognosi. Ma il contagio gi\u00e0 a luglio arriv\u00f2 nella valle e tocc\u00f2 anche Gorla Maggiore colpendo il 60% della popolazione. La disastrosa situazione economico-sanitaria di quel periodo non fece che incrementare il diffondersi della peste cosicch\u00e9 venne costituito un lazzaretto nella zona boschiva a nord del comune, oggi ricordato solo dalla presenza di una croce. La liberazione dal morbo della peste fu annunciata ufficialmente il 7 dicembre 1631.\nNella met\u00e0 del XVII secolo, il Ducato di Milano decise di mettere all'asta tutti quei territori \"liberi\" perch\u00e9 fossero infeudati. Come detto, il territorio di Gorla era stato riconosciuto libero dalla signoria dei Visconti Borromeo e quindi oggetto d'asta. Fu la famiglia Terzaghi, nella persona di Mons. Carlo Gio. Giacomo Terzaghi, creditore dello Stato Milanese, a volgere lo sguardo sulle terre adiacenti ai loro possedimenti. Furono evitati gli ostacoli burocratici per il fatto che egli fosse un ecclesiastico e fu cos\u00ec che nel 1650 i Terzaghi infeudarono il territorio di Gorla Maggiore. Mons. Terzaghi prepar\u00f2 nel 1664 un testamento nel quale fu decisa la successione del feudo all'interno della famiglia.\nEt\u00e0 Napoleonica e Lombardo-Veneta.\nLe spese di amministrazione furono molto pesanti nel periodo napoleonico, peraltro aggravate dallo sviluppo industriale pressoch\u00e9 nullo, e le difficolt\u00e0 sorte nella convocazione dei Consigli Comunali portarono in governo ad adottare un'estesa concentrazione tra i piccoli comuni. Fu cos\u00ec che un decreto del 1809 annesse Gorla Maggiore come frazione al vicino comune di Fagnano Olona, salvo poi spostarlo nel 1811 sotto Gorla Minore.\nI primi decenni del XIX secolo videro dei cambiamenti in Valle Olona dato che molti borghesi arricchiti dalla vicende napoleoniche pensarono di investire nei mulini gi\u00e0 presenti nella valle trasformandoli in vere e proprie industrie attuando i cambiamenti tecnologici che si erano appena sviluppati. Gorla Maggiore, restaurata come comune nel 1816, vide i suoi mulini scomparire a favore dell'industria valligiana nascente nella vicina Solbiate. Fu la famiglia industriale gallaratese dei Ponti che, intorno al 1821, acquist\u00f2 beni e terreni della valle dai grandi proprietari terrieri - tra cui figuravano ancora gli eredi Terzaghi, i Bulgarini Visconti, i von Tanzi e i parenti di questi ultimi - Visconti di Saliceto - e le tramut\u00f2 in opifici dediti alla filatura del cotone.\nDall'Unit\u00e0 d'Italia al Dopoguerra.\nCon la costituzione del Regno d'Italia Gorla Maggiore continu\u00f2 ad operare con comune autonomo. Nel 1861 la carica di sindaco era ricoperta da \"Carlo Terzaghi\" al quale spettava ancora il titolo nobiliare di marchese di Gorla Maggiore. Il Consiglio Comunale venne eletto dai cittadini maschi proprietari di fondi nella comunit\u00e0 e svolse ruoli civici, sanitari e statistici. Per Gorla il 1860-70 fu un decennio che vide un grande interessamento verso i lavori pubblici tra i quali l'ampliamento della piazza centrale, l'allargamento di alcune strade principali con conseguente abbattimento di vari edifici, tra cui alcuni di propriet\u00e0 della famiglia Terzaghi, della quale venne dichiarato il fallimento nel settembre 1868. Il marchese Terzaghi perse la carica a sindaco e la presenza della sua famiglia da allora verr\u00e0 a mancare nelle vicende gorlesi.\nCon decreto del 1870 il comune di Gorla Maggiore fu soppresso e aggregato come frazione al vicino comune di Gorla Minore, come gi\u00e0 in successo in precedenza all'epoca napoleonica. Inizi\u00f2 da questo momento un difficile periodo sanitario ed economico sancito dall'arrivo nel 1878 della fillossera, una malattia che colp\u00ec tutti i vitigni della valle distruggendoli completamente. A ci\u00f2 si aggiunsero dei gravi dissidi tra i Consigli Comunali circa la gestione delle spese nonch\u00e9 riguardo alla dipendenza sanitaria di Gorla Maggiore da Gorla Minore. In questa situazione l'aumento di popolazione di Gorla Minore si ripercosse in una perdita di potere decisionale da parte del Consiglio Comunale delle frazioni e venne anche proposta una divisione patrimoniale tra il comune principale e le frazioni. Con le elezioni comunali del 1905 che videro la completa mancanza di rappresentanti degli operai e dei contadini, come gi\u00e0 accadeva da anni, si svilupp\u00f2 un movimento di protesta. Venne quindi costituita una commissione che reclam\u00f2 un'effettiva separazione tra i comuni e condusse con tenacia la richiesta al governo di separazione tra i due comuni, finch\u00e9 non venne emanata il 16 aprile 1915 una legge che ricostitu\u00ec Gorla Maggiore in comune autonomo, separato da Gorla Minore, retroattivamente dal 1\u00ba gennaio 1915:\nLo scoppio della Grande Guerra richiese un enorme contributo umano, cos\u00ec come nel resto della nazione. Su una popolazione di 2.100 abitanti le assenze dal paese furono superiori ai 500 giovani che si tradussero in 34 caduti e vari mutilati ed invalidi. Il periodo seguente alla guerra vide uscire vincitori dalle elezioni comunali i socialisti nel 1919. Gli scioperi nelle industrie e le sollevazioni dei contadini per rivendicare una pi\u00f9 giusta assegnazione dei fondi boschivi aumentarono le divisioni sociali. Fu cos\u00ec che nelle elezioni successive fece la sua apparizione la lista fascista. Gli anni che vanno dal 1920 al 1922 furono contrassegnati da continui disordini, colmi di repressioni e intimidazioni fasciste.\nDurante la seconda guerra mondiale, come il resto d'Italia, Gorla Maggiore fu allo stremo. L'8 settembre 1943 vennero aperti i magazzini militari che contenevano scorte di guerra e la popolazione affamata accorse accaparrandosi tutto ci\u00f2 che gli era possibile, dal cibo ai vestiti. Per mesi ogni merce fu oggetto di scambio nella borsa nera della zona, fino all'arrivo dei tedeschi pochi giorni dopo. Durante il rigido inverno del 1943-1944 la popolazione, insofferente per la mancanza di legna, inizi\u00f2 a saccheggiare i boschi. La primavera del 1944 fu drammatica con i bombardamenti che sconvolsero anche questa zona. In questo periodo l'aiuto dato dai patrioti gorlesi ai partigiani sulle montagne fu enorme. Vennero inoltre ospitati molti sfollati che scappavano da Milano devastata dai bombardamenti. La notte tra il 24 ed il 25 aprile 1945, molti partigiani si riunirono e distribuiscono le armi per dare il proprio aiuto contro una colonna tedesca a San Vittore a Milano, ma un aereo statunitense \"Thunderbolt\" apr\u00ec il fuoco contro i partigiani, scambiandoli per tedeschi e la maggior parte dei trasportati mor\u00ec. La festa per la liberazione a Gorla Maggiore fu vissuta dal popolo vestito a lutto. Qualche giorno dopo, durante i funerali, tutte le forze partigiane della zona accorsero a salutare tutti quei giovani che avevano sognato la libert\u00e0 senza poterla gustare.\nLo stemma comunale.\nNel 1920 con la ricostituzione del comune autonomo, l'amministrazione comunale richiese alle autorit\u00e0 la possibilit\u00e0 di fregiarsi di uno stemma, e per la costruzione del quale fu incaricato l\"Archivio Araldico Vallardi\" di Milano il quale forn\u00ec notizie ed indicazioni per la sua realizzazione.\nL'aquila poteva venire concessa a quelle nobili famiglie che godevano di privilegi imperiali tra le quali la famiglia \"Pusterla\", conti dal 1210. Le monete, connesse con il leone, rappresentano invece la nobile famiglia dei \"Moneta\", presente a Gorla e nei luoghi circostanti. Le tre torri rievocano gli antichi edifici un tempo presenti in paese e la costituzione stessa di Gorla Maggiore in comune.\nMonumenti e luoghi d'interesse.\nArchitetture religiose.\nGoffredo da Bussero elenca nel suo manoscritto databile alla fine del XIII secolo tra le chiese della Diocesi di Milano quelle esistenti a Gorla Maggiore con i loro altari annessi:\nDa ci\u00f2 si pu\u00f2 dedurre che nel XIII secolo esistevano tre edifici di culto: la chiesa di S. Maria, la chiesa dei SS. Vitale e Valeria e la chiesa di S. Vittore (oggi non pi\u00f9 esistente).\nChiesa di S. Maria Assunta.\nLa chiesa di Santa Maria Assunta nello stato attuale risale al 1850. Di ci\u00f2 che era in precedenza rimane solo il campanile (ad esclusione della cella campanaria) di fattura romanica. Il campanile vecchio invece rimane uno dei rari esempi nella pianura del varesotto risalenti al medioevo. La piazza relativa alla chiesa, che ha cambiato nome a seconda dei periodi storici (oggi \u00e8 \"P.zza Martiri della libert\u00e0\"), \u00e8 considerabile come il centro del nucleo antico. La facciata della chiesa \u00e8 rivolta verso est seguendo degli orientamenti canonici che volevano l'altare rivolto ad oriente, mentre una scelta urbanistica l'avrebbe preferita rivolta a nord.La chiesa sub\u00ec vari restauri e cambiamenti sia interni che esterni con l'aggiunta di statue ed affreschi. Furono gli anni'50 del XIX secolo che videro per\u00f2 il maggiore intervento con una riedificazione particolarmente costosa che dovette unire gli sforzi economici della famiglia \"Terzaghi\", del parroco e dei cittadini stessi per far fronte alle spese.\nChiesa dei SS. Vitale e Valeria.\nLa chiesa dei SS. Vitale e Valeria \u00e8 la pi\u00f9 piccola e la pi\u00f9 antica delle tre e si trova in posizione periferica a ridosso del ciglio vallivo. Nonostante l'aspetto l'edificio \u00e8 molto antico, come prova il ritrovamento di un'ara romana utilizzata come materiale da costruzione e di due tombe, una interna e l'altra esterna risalente al periodo medievale. Nel 1580 una planimetria riporta la forma della chiesa nella prima fase. In totale la chiesa ha subito varie espansioni e modifiche, nel 1580, nel 1619 e l'ultima nel 1900 che rispecchia la forma nella quale si trova oggi.\nChiesa di S. Carlo.\nLa costruzione di questa chiesa, situata nell'omonima piazza, risale al 1622. Il fatto che in quell'anno fossero gi\u00e0 presenti sul territorio comunale la parrocchiale di S. Maria Assunta e la pi\u00f9 diroccata chiesa dei SS. Vitale e Valeria fa sorgere dei quesiti riguardo ai motivi della sua costruzione. Vi sono varie ipotesi che vanno da quella leggendaria, la quale vorrebbe che San Carlo durante le sue visite pastorali si sia fermato a riposare all'ombra di un gelso e proprio l\u00ec venne eretto l'edificio, a quella pi\u00f9 terrena che vuole la creazione della chiesa legata ai rapporti ecclesiastici delle principali famiglie gorlesi del tempo, i \"Moneta\" ed i \"Terzaghi\". Non si sa con certezza quale sia quella vera ma \u00e8 molto probabile che venne edificata per far fronte all'incremento demografico che era in atto in quel periodo nel gorlese. In quegli anni le famiglie sopracitate dei Moneta e dei Terzaghi, donarono alla chiesa delle reliquie relative al santo delle quali per\u00f2 in seguito nessun documento ci indica nulla riguardo ad una loro distruzione o traslazione.\nIn seguito alla peste del 1630 la tradizione vuole che le salme vennissero sepolte nei sotterranei della chiesa anche se nessun documento lo attesta. \u00c8 molto probabile invece che i sotterranei siano serviti da lazzaretto durante l'epidemia di colera scoppiata nell'anno 1854 che provoc\u00f2 ben 101 morti (un decimo della popolazione di allora). Il riscontro si ebbe nel 1927 quando vennero fatti degli scavi atti alla pulizia dei sotterranei per eliminare i continui miasmi provenienti da essi. In quell'occasione vennero trovati vari scheletri, alcuni dei quali in strane posizioni (tra i quali perfino uno seduto su una sedia in attesa), il che lascia presupporre che elementi colpiti da un grave male venissero in casi estremi isolati.\nLa storia della chiesa ha visto molti restauri (1863 - 1907 - 1979) e tuttora l'ultimo \u00e8 in fase di completamento.\nInfrastrutture e trasporti.\nLa stazione di Gorla Maggiore, attivata nel 1904, era posta lungo la ferrovia di Valmorea; privata del traffico passeggeri nel 1952, fu soppressa definitivamente nel 1977 assieme all'intera linea."}
{"id": "106517", "revid": "37401", "url": "https://it.wikipedia.org/wiki?curid=106517", "title": "Rorschach", "text": ""}
{"id": "106524", "revid": "106908", "url": "https://it.wikipedia.org/wiki?curid=106524", "title": "Campione audio", "text": ""}
{"id": "106525", "revid": "345405", "url": "https://it.wikipedia.org/wiki?curid=106525", "title": "Alieni grigi", "text": "I Grigi (talvolta chiamati anche Alieni di specie Alfa, Zeta o Reticuliani dal nome del sistema stellare \u03b6 Reticuli che \u00e8 stato loro attribuito da alcuni ufologi) sono presunte creature extraterrestri intelligenti che costituiscono uno dei moderni stereotipi sugli alieni nell'ambito delle teorie del complotto sugli UFO, tra cui i racconti di presunti rapimenti alieni. La prima popolare apparizione di esseri di queste fattezze risale al 1977 nel film \"Incontri ravvicinati del terzo tipo\"; personaggi simili sono in seguito apparsi in numerosi film e fiction TV di fantascienza, solitamente come alieni benevoli e non invasori, e sono presenti tra i miti del Movimento raeliano.\nNon vi \u00e8 alcuna evidenza scientifica dell'esistenza dei Grigi, o di qualsiasi altro tipo di alieno descritto dai sostenitori dell'ufologia. Tali figure in ambito scientifico sono considerate un prodotto dell'immaginazione umana.\nI Grigi vengono descritti in vario modo, ma generalmente come umanoidi di bassa statura (1 metro / 1 e 20\u00a0cm), snelli, completamente glabri e di pelle grigia (da cui il nome), con grandi teste, enormi occhi a mandorla ricoperti da una membrana nera e piccole bocche, spesso prive di labbra, braccia lunghe e quattro dita. Talvolta vengono descritti con indosso una tuta spaziale.\nNella classificazione delle razze aliene elaborata negli anni ottanta dall'ufologo Brad Steiger, i Grigi apparterrebbero al cosiddetto tipo \"Alfa\", mentre i Nordici apparterrebbero al tipo \"Beta\".\nL'associazione tra i Grigi e il sistema stellare di Zeta Reticuli invece deriva indirettamente dal racconto di un presunto rapimento alieno subito dai coniugi Hill del New Hampshire (Stati Uniti) nel 1961.\nApparizione nella fantascienza.\nGli alieni in seguito descritti come \"Grigi\" fanno la loro prima apparizione nel film di fantascienza di successo del 1977 \"Incontri ravvicinati del terzo tipo\", in cui il regista Steven Spielberg si serv\u00ec di alieni simili a bambini come metafora creativa. Nel film, Spielberg ribalta la classica immagine della fantascienza degli anni d'oro di alieni malvagi, bellicosi e invasori (metafora della guerra fredda), proponendo al suo posto quella di extraterrestri benevoli e interessati a comunicare positivamente con l'umanit\u00e0, in un messaggio di amore universale. Il grande successo del film contribu\u00ec a modificare l'immaginario collettivo sul tema e a sostituire il precedente stereotipo degli omini verdi.\nLa pi\u00f9 significativa apparizione di Grigi \u00e8 stata in seguito quella nella serie televisiva \"X-Files\" (1993-2002), che li vede far parte di una cospirazione mondiale in connivenza col governo degli Stati Uniti lungo tutte le nove stagioni del telefilm.\nAlieni simili appaiono inoltre in serie televisive come \"Babylon 5\" e \"Taken\". Nella serie TV \"Stargate SG-1\" vengono chiamati Asgard e rappresentano un'avanzata razza aliena proveniente da un'altra galassia che visit\u00f2 la Terra in molte occasioni e venne a lungo venerata come progenie di divinit\u00e0 dagli antichi popoli scandinavi. Anche nell'universo di \"Star Trek\", in alcuni episodi delle serie televisive e nel film del 2009 sono apparsi vari tipi di personaggi extraterrestri che hanno una qualche somiglianza con i Grigi.\nUn \"classico\" Grigio \u00e8 il simpatico alieno Paul, dell'omonimo film del 2011.\nUfologia e teorie del complotto.\nNelle teorie del complotto sugli UFO il tipo degli alieni Grigi \u00e8 stato spesso associato all'incidente di Roswell del giugno del 1947, dove secondo i sostenitori dell'ufologia si sarebbe schiantato un mezzo spaziale alieno, causando la morte di tutti gli occupanti tranne uno.\nL'associazione tra i Grigi e il sistema stellare di Zeta Reticuli deriva indirettamente dal racconto di un presunto rapimento alieno subito dai coniugi Hill del New Hampshire (Stati Uniti) nel 1961: anni dopo il presunto evento Betty Hill disegn\u00f2, sotto ipnosi regressiva, una presunta mappa stellare che mostrava le posizioni relative della patria degli alieni grigi e del Sole; l'ufologa Marjorie Fish la interpret\u00f2 come una mappa che indicava Zeta Reticuli come sede degli alieni. Gli astronomi mettono in evidenza che la mappa \u00e8 troppo vaga per puntare accuratamente verso un qualsiasi sistema stellare.\nLa testimonianza dei coniugi Hill riguardo al loro presunto rapimento coinvolse creature che risultano vagamente simili ai Grigi.\nAnche Travis Walton, vittima di un presunto rapimento nel 1975, descrisse esseri simili ai Grigi.\nJohn Mack, professore della Medical School of Harvard, sostenne che molti suoi pazienti che affermano di essere rimasti vittime di rapimento alieno hanno descritto incontri ravvicinati con extraterrestri simili ai Grigi. Nei suoi libri \"Abduction\" e \"Passport to the Cosmos\" descrive le loro esperienze, sostenendo che tali contatti hanno trasformato spiritualmente i suoi pazienti elevandoli momentaneamente a un pi\u00f9 alto livello di coscienza. David Jacobs, professore di storia alla Temple University, sostiene che tra le presunte razze aliene il tipo somatico dei Grigi \u00e8 l'unico che possa essere ritenuto credibile, mentre le altre razze sarebbero da ritenere frutto di errori o mistificazioni.\nI Grigi sono apparsi nelle cosiddette \"autopsie d'alieno\", poi rivelatisi dei falsi artefatti, che negli anni novanta fecero molto scalpore nei mass media apparendo su tutte le principali reti televisive mondiali. La prima e pi\u00f9 nota tra queste registrazioni di autopsie fu il cosiddetto \"filmato Santilli\", che il documentarista Ray Santilli afferm\u00f2 di aver acquistato da un ex cineoperatore militare. Nell'aprile 2006 il creatore dei pupazzi usati nel filmato, John Humphreys, gi\u00e0 ideatore della serie \"Max Headroom\", ha svelato lo scherzo \u2013 o la truffa, viste le ingenti cifre guadagnate dalla vendita del filmato alle TV di tutto il mondo \u2013 rivelando di essere anche comparso nel filmato nel ruolo del chirurgo.\nSembra che quando sono affamati assumono un colore verdastro (vedi Omini verdi).\nInterpretazioni.\nIl neurologo Steven Novella, sostenitore dell'ipotesi psicosociale sugli UFO, ritiene che i Grigi siano un prodotto dell'immaginazione umana e che i loro tratti somatici, pur non essendo umani, rappresentino ci\u00f2 che gli uomini moderni associano psicologicamente con l'intelligenza.\nI Grigi sono anche gli extraterrestri descritti nel romanzo \"Communion\" del 1987 di Whitley Strieber - da cui \u00e8 stato tratto il film omonimo - in cui l'autore narra in prima persona presunte esperienze di rapimento alieno. Lo scrittore afferma tuttavia che i Grigi non sono veri e propri extraterrestri: Strieber ha formulato numerose ipotesi inusuali riguardo alla loro origine, come quella secondo cui i Grigi altro non siano che manifestazioni fisiche del subconscio umano.\nL'occultista Aleister Crowley sostenne di essersi messo in contatto con degli esseri denominati \"angeli enochiani\", che secondo alcuni ufologi mostrano somiglianze con i Grigi.\nAlcuni sostenitori della teoria della Terra cava ritengono che i grigi vivano in un continente situato sotto la superficie terrestre e che il loro aspetto fisico (occhi e colore della pelle) sia indicativo di un'evoluzione biologica avvenuta in un ambiente scarsamente dotato di luce.\nUn'ulteriore teoria \u00e8 quella che li vuole viaggiatori nel tempo: in pratica, i grigi sarebbero degli esseri umani del futuro, tornati indietro nel tempo con degli UFO che sarebbero le loro \"macchine del tempo\", e il loro corpo si \u00e8 evoluto con il passare dei secoli (questa tesi viene in parte proposta nel film \"Mimzy - Il segreto dell'universo\" in cui questi umani tornerebbero indietro per riparare i propri geni). Secondo i fautori dell'ipotesi extraterrestre \u00e8 per\u00f2 improbabile che l'uomo del futuro possa essere cos\u00ec diverso rispetto a come \u00e8 oggi. Inoltre ammettere la possibilit\u00e0 pratica del viaggio nel tempo \u00e8 pi\u00f9 arduo dal punto di vista scientifico dei viaggi interstellari.\nAltri media.\nIn \"Dragon Ball Super\", il nemico pi\u00f9 potente mai affrontato dal protagonista Son Goku ha le sembianze di un Grigio, da cui il nome Jiren il Grigio. Jiren \u00e8 un alieno umanoide dalla pelle grigia chiara, appartenente all'11\u00b0universo. Alto e muscoloso, possiede dei grossi occhi con sclere grigio scuro e pupille nere. Indossa un'uniforme rossa e nera, con un paio di guanti e stivali bianchi.\nAlieni analoghi ai Grigi appaiono in giochi per computer come \"Deus Ex\" o \"Area 51\".\nAlieni somiglianti compaiono, con il nome di \"Sectoids\", anche in alcuni episodi della serie videoludica \"X-COM\" prodotta da MicroProse, che cita gran parte degli stereotipi del mondo dell'ufologia. I Grigi compaiono nel primo episodio (') come nemici, mentre nel terzo \"X-Com Apocalypse\" appaiono in un cameo sul finale del gioco. In ' vengono pi\u00f9 volte citati, mentre in \"Ufo Aftermath\", seguito non ufficiale, compaiono come nemici principali. Una versione anfibia dei Grigi (\"Acquatoid\") rappresenta il principale nemico del secondo episodio \"\".\nForme simili ai Grigi sono presenti in \"Fallout 3\" nel \"DLC Mothership Zeta\" oppure nel videogioco \"South Park the Stick of Truth\" durante il rapimento alieno.\nNel cartone animato demenziale \"American_Dad!\", tra i protagonisti c'\u00e8 Roger, un alieno grigio pieno di deviazioni sessuali e incline a varie forme di feticismo che entra a far parte della famiglia di Stan Smith, un agente della CIA che lo ha salvato dall'area 51.\nNel film del 2011 \"Paul\" due ragazzi in viaggio verso l'area 51 fanno la conoscenza di un alieno della razza dei grigi chiamato appunto Paul."}
{"id": "106526", "revid": "125989151", "url": "https://it.wikipedia.org/wiki?curid=106526", "title": "Lingua indonesiana", "text": "L'indonesiano (in indonesiano: \"bahasa Indonesia\" ) \u00e8 la lingua ufficiale dell'Indonesia, una variet\u00e0 standard della lingua malese, sebbene sia la lingua madre solo di una piccola porzione della popolazione indonesiana, rappresentando cos\u00ec per i pi\u00f9 una seconda lingua. \u00c8, in un certo senso, una lingua molto moderna: divenuta ufficiale nel 1945, \u00e8 in costante evoluzione e molto aperta a prestiti da altre lingue.\nStoria.\nL'indonesiano \u00e8 una variante standardizzata del malese (a cui somiglia molto), una lingua austronesiana (o maleo-polinesiana) che, usata per molti secoli come lingua franca nell'arcipelago indonesiano, fu elevata al rango di lingua ufficiale con l'indipendenza del paese (1945). \u00c8 parlata come madrelingua solo dal 7% circa della popolazione indonesiana e dal 45% circa di quella malese, anche se ben 155 milioni di persone la utilizzano come seconda lingua (pur con gradi di padronanza piuttosto diversi). Si tratta dunque di un mezzo di comunicazione indispensabile in una regione che conta circa 726 lingue locali: \u00e8 infatti usata in ambito amministrativo ed economico, nei diversi ordini di scuole e nei media.\nLa colonizzazione olandese ha lasciato un'impronta non trascurabile sull'indonesiano, come si pu\u00f2 notare da parole quali \"polisi\" (polizia), \"kualitas\" (qualit\u00e0), \"telepon\" (telefono), \"bis\" (bus), \"kopi\" (caff\u00e8), \"rokok\" (sigaretta) e \"universitas\" (universit\u00e0). Ci sono inoltre alcune parole derivate dal portoghese (\"meja\", tavolo; \"jendela\", finestra, \"gereja\", chiesa), dal cinese (\"pisau\", coltello; \"loteng\", piano [di sopra]), dall'hindi (\"kaca\", specchio) e dall'arabo (\"sabun\", sapone; \"khusus\", speciale; \"maaf\", scusa; \"selamat/salam\", un tipo di saluto).\nVedere sotto per una pi\u00f9 estesa trattazione della frequenza dei termini presi in prestito da altre lingue.\nAlfabeto indonesiano/malese, pronuncia e accenno ai prestiti.\nSi offre nella tabella sottostante la pronuncia dell'indonesiano/\"bahasa indonesia\" (lingua di famiglia Malay, ceppo austroasiatico e in passato fusa con l'antenato delle lingue polinesiane; da un registro composto da piccole differenze con l'indonesiano si ottiene il malese, anch'esso di famiglia Malay e parlato in Malaysia e nel Sultanato del Brunei e nell'isola di Singapore. La lingua polinesiana originaria e quello che sar\u00e0 l'Old Malay iniziarono a separarsi con l'espansione degli austronesiani nel 2000 a.C.). Le differenze che hanno portato l'indonesiano e il malese (bahasa Malaysia) a differenziarsi in parte derivano dall'influsso dell'olandese/neerlandese e del javanese su quello che oggi \u00e8 il bahasa Indonesia. Le due lingue (bahasa Indonesia e bahasa Malaysia) sono in parte intelligibili. L'indonesiano \u00e8 non intelligibile con molte altre lingue austronesiane (e.g. Filipino/lingua filippina standard, Malagasy/lingua del Madagascar, M\u0101ori/lingua dei nativi neozelandesi, figiano/lingua delle isole Fiji accanto all'hindi, samoano, hawaiano, tahitiano...), ma le radici delle parole sono molto simili. Molti indonesiani, oltre al bahasa Indonesia, sanno parlare una lingua indigena, come il javanese (molto diffusa), il sundanese e il balinese. Oggi l'indonesiano si scrive con l'alfabeto latino portato dai colonizzatori olandesi e si affianca al Jawi, cio\u00e8 l'alfabeto arabo con delle modifiche per rappresentare tutti i suoni non arabi. In passato era utilizzato il Rencong, un sillabario in cui ogni segno corrisponde a una sillaba (come il katakana e hiragana giapponesi) nato nell'arcipelago malese e a sud Sumatra, un'isola in Indonesia.\nSolitamente l'accento cade sulla penultima sillaba, con dei casi in cui cade sull'ultima. Le variazioni possono dipendere dall'accento regionale. I prestiti in cui si usano quelle che per gli indonesiani sono lettere straniere vengono perlopi\u00f9 dall'inglese, olandese/neerlandese, cinese mandarino (+dialetti hokkien, famiglia Minnan), sanscrito e arabo. I prestiti dall'inglese si sono diffusi a partire dagli anni '90, in piena globalizzazione e durante l'ascesa di internet. Quelli di arabo sono legati alla diffusione dell'Islam, mentre quelli dal sanscrito sono legati alla diffusione del buddismo. Quelli legati all'olandese e portoghese derivano dal periodo coloniale, mentre quelli dal cinese derivano dai tempi del commercio delle spezie (XV\u00b0-XVI\u00b0 secolo, cio\u00e8 in piena Dinastia Ming, in cui si parlava come lingua standard il Mandarino Medio, simile alla parlata standard moderna eccetto per molte palatalizzazione non ancora avvenute e che non sono avvenute in cantonese e negli Hokkien, che invece sono molto conservativi) Quanto alle lettere doppie (come nell'italiano \"palla\" per segnalare una tensificazione/geminazione/raddoppio consonantico), in indonesiano sono presenti solo nei prestiti (in pi\u00f9, in svariate lingue in cui sono presenti a livello ortografico non si pronunciano a livello fonetico: si pensi all'inglese e francese). Mentre parte dei suoni originali si ritrovano in delle lettere in indonesiano, gli altri sono accomodati ai suoni gi\u00e0 presenti nell'alfabeto. Per esempio, /t\u0361s/ dal cinese si pu\u00f2 approssimare con /t/, come avviene anche in vietnamita, mentre gli allungamenti vocalici presenti in arabo cadono in indonesiano e la 'ayn pu\u00f2 essere sostituita con /k/, con cui viene adattata anche la /q/. Una quantit\u00e0 di presti molto modesta viene dal Tamil e dal parsi/persiano.\nNella parlata slang e non standard, al bahasa Indonesia standard si mescolano elementi delle varie lingue seconde, come il javanese. Riguardo ad alcune mutazioni diffuse nella parlata slang, il dittongo -ai diventa /e/, mentre -au diventa /o/, grossomodo come in francese, il prefisso me- viene tolto e i suffissi -kan e -i diventano -in. Il prefisso ter- diventa ke-, la /h/ pu\u00f2 diventare muta come gi\u00e0 accennato e la -k pu\u00f2 essere ridotta a uno stacco glottale. Quanto al vocabolario, nella parlata slang \"tidak\" (no) viene sostituito con \"gak\", mentre \"seperti\" (come/simile a) viene sostituito con \"kayak\". \"Sangat, amat\" (molto...) viene invece sostituito con \"banget\". Quindi, molti prestiti possono venire dalle lingue indigene parlate nell'arcipelago indonesiano.\nNell'alfabeto malese (comune a malese e indonesiano) erano presenti delle vocali con diacritici (\u0103, \u0115, \u00e9) e dei digrafi (e.g. \"ch, sh, th; dj, sj, tj\"; oe /u/) che, con una riforma del 1972, sono stati aboliti. Oggi, le differenze di pronuncia tra bahasa Indonesia e bahasa Malaysia/malese e indonesiano sono minime e riguardano perlopi\u00f9 le vocali.\nGrammatica.\nLa lingua indonesiana \u00e8 caratterizzata da una struttura grammaticale apparentemente molto pi\u00f9 semplice di quella delle lingue indoeuropee.\nSecondo un'indagine dell'universit\u00e0 di Oxford, l'indonesiano \u00e8 una delle lingue pi\u00f9 facili da imparare.\nNon esiste una vera e propria flessione dei sostantivi e dei verbi. Per quanto riguarda i sostantivi, ad esempio la parola \"orang\" (\u00abpersona\u00bb) pu\u00f2 essere sia singolare che plurale, sebbene il plurale possa essere espresso esplicitamente: \"orang-orang\" (raddoppiato) indica il plurale \u00abpersone\u00bb.\nL'ordine della frase \u00e8 del tipo Soggetto Verbo Oggetto, ad es.: \"kucing makan ikan\" = i gatti (\"kucing\") mangiano (\"makan\") il pesce (\"ikan\").\nD'altra parte, la lingua indonesiana utilizza una vasta gamma di affissi per creare verbi, nomi e aggettivi. Per quanto riguarda i verbi, esiste un'ampia gamma di prefissi e suffissi che modificano semanticamente una radice. Ad esempio da \"gambar\" (quadro), con prefisso \"me-\" si ottiene \"menggambar\" (dipingere), con prefisso \"me-\" e suffisso \"-kan\" si ottiene \"menggambarkan\" (illustrare).\nPrincipali affissi della lingua indonesiana.\nNella lingua indonesiana si utilizzano molti affissi, prefissi o suffissi che siano - ognuno dei quali modifica a livello grammaticale il significato della parola base (chiamata \"kata dasar\").\nPrefisso \"meN-\".\nIl prefisso \"meN-\" \u2013 dove \"N\" indica una consonante variabile \u2013 si utilizza, in indonesiano per la formazione dei verbi transitivi ovvero i verbi che necessitano di un complemento oggetto per esprimere un'azione di senso compiuto. Es: \"buka\" (aperto, intransitivo), \"membuka\" (aprire, transitivo). \"Saya membuka buku pada halaman tigapuluh lima.\" (Io apro il libro alla pagina trentacinque.)\nMutamenti fonologici con il Prefisso \"meN-\".\nIl prefisso \"meN-\" - dove \"N\" indica una consonante variabile - determina dei mutamenti fonologici quando va a prefissare una parola base (\"kata dasar\").\nVocabolario.\nL'indonesiano ha accolto numerosi prestiti da altre lingue, fra le quali il sanscrito, l'arabo, l'olandese, il portoghese, il cinese e vari idiomi austronesiani. Secondo le stime, nell'indonesiano moderno vi sarebbero 750 prestiti dal sanscrito, dall'arabo (inclusi alcuni termini persiani ed ebraici), 125 dal portoghese, alcuni dallo spagnolo e dall'italiano e ben dall'olandese. Per quanto riguarda quest'ultima lingua, bisogna per\u00f2 comprendere anche i termini che in realt\u00e0 ebbero origine da altre lingue europee e che fanno parte del cosiddetto \u00abvocabolario internazionale\u00bb (termini come telefono, polizia, universit\u00e0). Ciononostante, la maggior parte delle parole indonesiane sono di chiara origine austronesiana.\nIl sanscrito fu introdotto nella zona dall'India, nei primi secoli dell'era cristiana. Sebbene l'induismo e il buddhismo non rappresentino pi\u00f9 le principali religioni dell'Indonesia, il sanscrito, che era la lingua \u00abliturgica\u00bb di queste due religioni, mantiene nell'arcipelago uno \u00abstatus\u00bb simile a quello del latino nell'Europa occidentale. Molti indonesiani, soprattutto a Bali e Giava, vanno fieri di questo patrimonio indo-buddista. Del resto, il sanscrito \u00e8 spesso usato come fonte di neologismi (come lo sono il latino e il greco nelle varie lingue europee). I prestiti da questa lingua riguardano soprattutto l'arte, la religione e la vita quotidiana. Alcuni termini, nel moderno indonesiano, sono stati ereditati direttamente dal sanscrito, altri, invece, sono passati attraverso l'antico giavanese, il quale conteneva molte pi\u00f9 parole di origine sanscrita rispetto all'indonesiano moderno. Il dizionario di antico giavanese-inglese del professor P.J. Zoetmulder (1982) conteneva infatti termini, di cui la met\u00e0 erano prestiti dal sanscrito. Al contrario di molti termini derivanti dalle altre lingue, i prestiti dal sanscrito sono entrati a far parte del linguaggio della gente comune e, dunque, non sono pi\u00f9 avvertiti come stranieri.\nI prestiti dall'arabo si riferiscono soprattutto alla religione, in particolare all'Islam. Proprio per questo molti traduttori cristiani della Bibbia, nel redigere la versione indonesiana, spesso fecero ricorso a termini arabi per rendere meglio alcune parole ebraiche inusuali. Tuttavia, nelle versioni pi\u00f9 recenti si \u00e8 abbandonata questa pratica e si \u00e8 preferito utilizzare i nomi greci o mantenere gli originali ebraici. Per esempio, un tempo il nome \u00abGes\u00f9\u00bb era tradotto in indonesiano con \"'Isa\"; mentre ora \u00e8 reso con il latineggiante \"Yesus\", i salmi erano detti, dall'arabo, \"zabur\", ma attualmente si preferisce il termine ebraico \"mazmur\".\nLe parole di origine portoghese sono invece legate alla vita quotidiana e, in particolare, agli oggetti importati dagli esploratori e commercianti europei nel sudest asiatico. Furono infatti i portoghesi i primi europei a visitare le Isole delle spezie.\nI prestiti dal cinese riguardano invece la cucina, il commercio o concetti e oggetti tipicamente cinesi. Vi \u00e8, del resto, una consistente presenza cinese nel sudest asiatico. Secondo le stime del governo indonesiano, solo il 3,5% della popolazione dell'arcipelago sarebbe di origine cinese. Molti, tuttavia, ritengono che il numero reale sia ben pi\u00f9 elevato. Si d\u00e0 per certo, comunque, che nei centri urbani la percentuale oscilli fra il 10 e il 25%.\nLa dominazione coloniale olandese ha lasciato tracce evidenti nel vocabolario. I prestiti dall'olandese (o, attraverso quest'ultimo, da altre lingue europee) coprono tutti gli aspetti della vita. Alcune di queste parole, contenendo combinazioni di parecchie consonanti, pongono delle difficolt\u00e0 di pronuncia agli indonesiani. Solitamente, il problema viene risolto con l'inserzione dello scev\u00e0. Per esempio, dall'olandese \"schroef\" /\u02c8sxruf/ =&gt; \"sekrup\" /s\u0115\u02c8krup/.\nDal momento che l'indonesiano ha numerose parole derivate da altre lingue, spesso si hanno molti sinonimi, aventi diverse origini. Per esempio, in indonesiano esistono ben tre termini diversi per tradurre l'italiano \u00ablibro\u00bb: \"pustaka\" (dal sanscrito), \"kitab\" (dall'arabo) e \"buku\" (dall'olandese). I tre termini hanno, tuttavia, un significato leggermente diverso. \"Pustaka\" \u00e8 usato solitamente per scritture contenenti l'antica sapienza o aventi a che fare con la cultura esoterica. Un \"kitab\" \u00e8 pi\u00f9 spesso un libro religioso o contenente precetti morali. Per esempio, gli indonesiani chiamano la Bibbia \"Alkitab\", mentre anche il libro contenente il codice penale \u00e8 detto \"kitab\". \"Buku\" \u00e8 invece utilizzato per designare un generico libro."}
{"id": "106527", "revid": "2229123", "url": "https://it.wikipedia.org/wiki?curid=106527", "title": "Javier Mar\u00edas", "text": "Tradotto in tutto il mondo e vincitore dei pi\u00f9 importanti Premi letterari, tra i quali il premio internazionale di letteratura IMPAC, il Nelly Sachs, il Premio Internazionale Bottari Lattes Grinzane, ha vinto con \"Domani nella battaglia pensa a me\" il premio R\u00f3mulo Gallegos e il Prix Femina Etranger. Nel 2011 ha ricevuto inoltre il Premio Nonino.\nBiografia.\nMar\u00edas \u00e8 nato a Madrid il 20 settembre del 1951, quartogenito dei cinque figli di Juli\u00e1n Mar\u00edas Aguilera (1914-2005), un filosofo, accademico e critico letterario originario di Valladolid (nella Castiglia e Le\u00f3n), membro della \"Real Academia Espa\u00f1ola\" e discepolo prediletto del filosofo Jos\u00e9 Ortega y Gasset, e della madrilena Dolores Franco Manera, sorella del cineasta Jes\u00fas Franco (1930-2013). Grazie allo zio, Mar\u00edas inizia a lavorare mentre \u00e8 ancora studente nel mondo del cinema, facendo la comparsa in qualche suo film e traducendogli i copioni.\nLaureatosi in Filologia inglese presso l'Universit\u00e0 Complutense di Madrid, per due anni insegna Letteratura spagnola presso l'Universit\u00e0 di Oxford e tiene corsi di letteratura e traduzione nel Wellesley College nel Massachusetts. In seguito, diviene professore di Teoria e traduzione presso l'Universit\u00e0 Complutense di Madrid, citt\u00e0 dove tuttora vive. Esordisce come scrittore precocemente, pubblicando nel 1971, a soli 19 anni, \"Los dominos del lobo\", romanzo accolto positivamente da Juan Benet. Mar\u00edas viene presto riconosciuto come il precursore di una narrativa che, prescindendo dal realismo, propone motivi nuovi e creativi. Nel 1972 pubblica \"Traves\u00eda del horizonte\" che ottiene una ottima critica e serve a situarlo sulla linea dei pi\u00f9 inquieti giovani scrittori.\nNel 1979 pubblica \"El monarca del tiempo\", opera eterogenea composta da tre racconti, un saggio e una pi\u00e8ce teatrale collegati dal tema del tempo. A essa seguono \"El siglo\" (1983) e \"El hombre sentimental\", con il quale ottiene nel 1986 il Premio Herralde per la narrativa. Come traduttore inizia a destreggiarsi sulla versione \"El brazo marchito\" (\"The Withered Arm\" di Thomas Hardy) e \"La vida y opiniones del caballero Tristram Shandy\" (\"The Life and Opinions of Tristram Shandy, Gentleman\" di Laurence Sterne), per il quale il Ministero della Cultura gli assegna nel 1980 il Premio Nacional de Traducci\u00f3n Fray Luis de Le\u00f3n. Javier Mar\u00edas ha tradotto molti importanti autori anglosassoni, tra i quali Thomas Hardy, Joseph Conrad, Laurence Sterne, Yeats, Stevenson e Isak Dinesen.\nNel 1989 presenta a Madrid il suo romanzo intitolato \"Tutte le anime\" (\"Todas las almas\"), basato sull'esperienza vissuta durante la sua permanenza all'universit\u00e0 di Oxford vincendo il Premio per la Citt\u00e0 di Barcellona e viene eletto finalista al Premio Medicis per il migliore romanzo straniero pubblicato in Francia con il titolo \"Le roman d'Oxford\". Nel 1996 questo romanzo servir\u00e0 alla cineasta Gracia Querejeta, come base per la realizzazione del lungometraggio \"L'ultimo viaggio di Robert Rylands\". Javier Mar\u00edas diventa cos\u00ec uno dei pi\u00f9 grandi nuovi valori della narrativa spagnola. Nel 1990 pubblica l'opera \"Mientras ellas duermen\", una raccolta di racconti elaborati tra il 1975 e il 1990.\nAd essa segue \"Un cuore cos\u00ec bianco\" (\"Coraz\u00f3n tan blanco\") del 1992, romanzo nel quale l'autore coniuga il discorso narrativo con quello riflessivo, proponendo un'affascinante indagine psicologica sulla convenienza del segreto all'interno delle pi\u00f9 strette relazioni familiari. Per questo romanzo, il 3 aprile del 1993 Javier Mar\u00edas viene insignito del Premio della Cr\u00edtica della Narrativa in Lingua Castellana, che annualmente concede la Asociaci\u00f3n Espa\u00f1ola de Cr\u00edticos Literarios. Con il romanzo \"Coraz\u00f3n tan blanco\", che viene definito \"obra maestra\" dall'eminente critico di letteratura tedesca Marcel Reich-Ranicki, lo scrittore \u00e8 finalista al Premio Nacional de Narrativa 1993 e selezionato, nell'ottobre dello stesso anno, per il Premio Aristei\u00f3n 1993 della letteratura europea.\nNel 1994 pubblica il romanzo \"Domani nella battaglia pensa a me\" (\"Ma\u00f1ana en la batalla piensa en m\u00ed\"), che nel 1995 gli vale il Premio Fastenrath della Reale Accademia della lingua. Nel giugno 1995 Javier Mar\u00edas pubblica \"La vita del fantasma\" (\"Vida del fantasma\"), una raccolta di alcuni dei suoi articoli pubblicati sulla rivista \"El Pa\u00eds\"; il 26 luglio ottiene il Premio internazionale del Romanzo R\u00f3mulo Gallegos per \"Domani nella battaglia pensa a me\". Nel 1996, sempre per \"Domani nella battaglia pensa a me\", \u00e8 finalista al Premio Aristei\u00f3n dell'Unione europea; nel mese di settembre viene selezionato per il Premio Medicis e, nel mese di novembre, riceve a Parigi il Premio Femina per il migliore romanzo straniero.\nNel 1996 pubblica \"Quando fui mortale\" (\"Cuando fui mortal\"), una raccolta di relazioni scritte tra il 1991 e il 1995; nel medesimo anno presenta \"L'uomo che sembrava non chiedere niente\" (\"El hombre que parec\u00eda no querer nada\"), una antologia di suoi testi realizzata dalla professoressa dell'Universit\u00e0 di Venezia, Elide Pittarello. Nel 1997 il suo romanzo \"Un cuore cos\u00ec bianco\" vince a Dublino il Premio Internazionale della Letteratura IMPAC. Alla fine dello stesso anno presenta il suo libro \"Miramientos\", e in seguito pubblica \"Negra espalda del tiempo\".\nNel 1998, per la densit\u00e0 del contenuto e la sua originalit\u00e0 narrativa, \"Domani nella battaglia pensa a me\" riceve il Premio letterario internazionale Mondello citt\u00e0 di Palermo come la migliore opera narrativa straniera. Nel 1999 Mar\u00ecas presenta a Madrid \"Desde que te vi morir\", un libro dedicato a Vladimir Nabokov nell'anno del suo centenario, e \"Ser\u00e9 amado cuando falte\", una raccolta di articoli pubblicati negli ultimi anni. Nel 2000 lo scrittore riceve il Premio Internazionale Ennio Flaiano per il romanzo \"L'uomo sentimentale\" (\"El hombre sentimental\"), pubblicato in Italia nel 1999. Risale al 1992 \"Vite scritte\" (\"Vidas escritas\") una raccolta di brevi biografie tradotte e pubblicate da Einaudi nel 2004.\nNel 2008 vince il Premio Internazionale Citt\u00e0 di Alassio, che gli viene consegnato il 10 maggio durante la Fiera Internazionale del Libro di Torino. Nello stesso periodo l'editore Passigli pubblica la sua raccolta di scritti giornalistici \"Faranno di me un criminale\" e Elide Pittarello, studiosa di letteratura spagnola e amica personale dello scrittore, pubblica due lunghe interviste.\nIn occasione dell'edizione economica del terzo volume di \"Il tuo volto domani\" (\"Tu rostro ma\u00f1ana\", 2008), Mar\u00edas ha aggiunto al volume un'appendice di tre ritratti come fossero scritti da tre personaggi del libro (il cui mestiere \u00e8 appunto creare schede su personaggi per un'agenzia di spionaggio). Con una piccola introduzione che ne spiega l'origine, sono stati stampati da Einaudi in \"Interpreti di vita\" (collana \"L'arcipelago\" n. 185, 2011). Essi riguardano Silvio Berlusconi, Michael Caine e Lady Diana. Nel 2011 gli \u00e8 stato conferito il Premio Nonino; nello stesso anno ha pubblicato il romanzo \"Gli innamoramenti\" (\"Los enamoramientos\"), con il quale ha poi vinto la undicesima edizione (2014) del premio letterario internazionale Giuseppe Tomasi di Lampedusa (la premiazione \u00e8 avvenuta il 5 agosto 2014 a Santa Margherita di Bel\u00ecce).\nCuriosit\u00e0.\nDal 1997, con il nome di Xavier I, \u00e8 sovrano del Regno di Redonda, un regno fittizio ubicato sull'isola disabitata di Redonda nell'arcipelago delle Antille, oggi dipendenza del piccolo Stato caraibico di Antigua e Barbuda."}
{"id": "106528", "revid": "1305772", "url": "https://it.wikipedia.org/wiki?curid=106528", "title": "Indonesiano", "text": ""}
{"id": "106529", "revid": "15756", "url": "https://it.wikipedia.org/wiki?curid=106529", "title": "Frequenza di campionamento", "text": "La frequenza di campionamento descrive in hertz il numero dei campioni presenti in un secondo di segnale digitale (da \"digit\", che in inglese significa \"cifra\" e che nel mondo informatico/elettronico varia al significato \"cifra binaria\").\nCaratteristiche.\nOgni singola misurazione del segnale corrisponde ad un numero memorizzato, e viene detta campione; nella produzione dei campioni avvengono generalmente innumerevoli errori di campionamento, ascrivibili soprattutto alla stessa forma digitale con cui sono memorizzati, che per forza di cose deve essere rappresentata su un numero di cifre finito; se nella teoria \u00e8 sufficiente, nota la larghezza di banda del segnale, applicare il teorema del campionamento di Nyquist-Shannon per ottenere la frequenza ideale, tale da consentire la completa ricostruzione del segnale a partire dai suoi campioni, nella pratica la ricostruzione perfetta risulta spesso impossibile, ed anzi si introducono volontariamente degli errori di precisione per ridurre il numero di cifre necessarie, procedimento che prende il nome di quantizzazione. Nella maggior parte delle applicazioni ci\u00f2 non costituisce un problema, perch\u00e9 una rappresentazione approssimata \u00e8 pi\u00f9 che sufficiente a consentire un'interpretazione corretta del segnale (ad esempio nel caso di segnali sonori, grafici o multimediali).\nUn esempio \u00e8 il supporto digitale nato dallo studio della frequenza di campionamento di segnali audio \u00e8 il \"cd\" o \"compact disc\", esso prevede che il segnale audio analogico sia prima digitalizzato ad una frequenza di 44,1\u00a0kHz a 16 bit (la larghezza di banda delle frequenze udibili \u00e8 di 22\u00a0kHz e per il teorema del campionamento di Nyquist-Shannon la frequenza di campionamento deve essere al minimo il doppio che quindi risulta 44,1\u00a0kHz)\nAudio.\nNell'audio digitale, le pi\u00f9 comuni frequenze di campionamento sono:"}
{"id": "106547", "revid": "155634", "url": "https://it.wikipedia.org/wiki?curid=106547", "title": "Basilica Emilia", "text": "La basilica Emilia (latino: \"basilica Aemilia\") \u00e8 una basilica civile, edificata nel Foro Romano dell'antica Roma. La basilica, sebbene pervenutaci solo in forma di rovine, \u00e8 l'unica sopravvissuta dell'epoca repubblicana a Roma, essendo completamente scomparse la basilica Porcia (la pi\u00f9 antica), la basilica Sempronia e la basilica Opimia. Nonostante ci\u00f2, l'aspetto odierno \u00e8 influenzato dai numerosi restauri e rifacimenti di epoca imperiale.\nPrima della basilica Emilia.\n\"Tabernae lanienae\", \"argentariae\" e \"novae\".\nSul lato nord-orientale della piazza del Foro erano attestate nel V secolo a.C. le \"tabernae lanienae\", che ospitavano la vendita delle carni e furono sostituite alla fine del IV secolo a.C. dalle \"tabernae argentariae\", sede dei banchieri, precedute dai \"maeniana\" o ballatoi di legno; la facciata fu adornata in varie riprese con gli scudi sottratti ai nemici vinti. Ricostruite dopo la distruzione subita nell'incendio del 210 a.C. presero il nome di \"tabernae novae\" (mentre quelle sul lato opposto della piazza, non toccate dall'incendio, erano chiamate \"tabernae veteres\").\nBasilica citata da Plauto.\nUna prima basilica alle spalle delle \"tabernae argentariae\" fu costruita probabilmente tra il 210 a.C. e il 195-191 a.C., data in cui Plauto sembra attestarne l'esistenza (nei \"Captivi\" e nel \"Curculio\"). Dai resti visti negli scavi la basilica sembra fosse suddivisa in quattro navate pavimentate in tufo di Grotta Oscura, con la facciata sul retro preceduta da un portico che si affacciava verso il \"Forum Piscatorium\" e il \"Macellum\" (nella parte in seguito occupata dal Foro di Nerva).\nLa pi\u00f9 antica basilica non sarebbe dunque quella catoniana testimoniata da Livio (fatta costruire da Catone il Censore nel 184 a.C.), bens\u00ec quella che menziona Plauto risalente alla fine del III secolo. Questa prima basilica non era altro che l\"Atrium regium\" (in greco \"\u03b1\u1f50\u03bb\u03ae \u03b2\u03b1\u03c3\u03b9\u03bb\u03b9\u03ba\u03ae\", luogo in cui il re-basileus in et\u00e0 ellenistica amministrava la giustizia), edificio situato tra il mercato del pesce e la Via Sacra, la cui fondazione \u00e8 attribuita dalla tradizione a Numa.\nQuesta attribuzione leggendaria al secondo re di Roma nasconde la reale radice ellenistica della basilica Emilia per iniziativa della famiglia degli \"Aemilii\", dei quali era destinata a rappresentare il segno tangibile della loro ricchezza e del potere. Infatti Marco Emilio Lepido, censore nel 179, era stato incaricato dal Senato della tutela del re d'Egitto Tolemeo V Epifane nel 201-200 a.C. In occasione della sua missione ad Alessandria aveva avuto l'opportunit\u00e0 cos\u00ec di valutare l'efficacia delle grandi aule ipostile nelle quali i monarchi ellenistici davano pubblica manifestazione del loro potere.\n\"Basilica Fulvia-Aemilia\".\nLa seconda fase rispetto alla basilica citata da Plauto \u00e8 rappresentato dal nuovo edificio voluto dalla \"gens Emilia\", filiazione diretta dell\"Atrium Regium\". L'edificio, costruito dal censore del 179 Marco Fulvio Nobiliore (collega di E. Lepido), ebbe il nome di \"Basilica Fulvia\". In seguito alla morte del censore fu forse completata ad opera dell'altro censore Marco Emilio Lepido. A partire da lui, numerosi esponenti della \"gens Aemilia\" ne curarono i restauri (nel 78 a.C., 54 a.C., 34 a.C., 14 a.C. dopo un incendio e 22), cos\u00ec che l'edificio prese il nome di \"Basilica Aemilia\". In questa fase la navata centrale fu allargata a spese del portico posteriore, che fu ristretto, e doveva avere tre navate con architravi in legno, pavimentate in travertino. La navata centrale doveva essere rialzata, secondo la consuetudine, per permettervi l'apertura di finestre nella parte alta, che garantissero l'illuminazione all'edificio.\nUn saggio di scavo della parte pi\u00f9 antica, sul lato ovest, permette di vedere come la pianta dell'edificio non sia sostanzialmente mutata nel corso delle ricostruzioni (a parte l'aumento di una navata sul lato nord, in modo da sfruttare pi\u00f9 spazio possibile). Il lato sud era il lato maggiore che dava sulla piazza del Foro. Qui la facciata era composta da due ordini sovrapposti di sedici arcate, sostenute da pilastri con semicolonne, che creavano un portico anteriore. Da tre ingressi si accedeva all'interno, diviso in quattro navate e ampio circa 70 x 29 metri.\nLa \"Basilica Aemilia\" fu abbellita dal console del 78 a.C., omonimo del censore del secolo precedente (Marco Emilio Lepido), che vi appose dei \"clipei\" (scudi). Questo intervento fu ricordato da una moneta nel 61 a.C., del figlio, ancora omonimo, il futuro triumviro Marco Emilio Lepido, nella quale \u00e8 raffigurato l'esterno dell'edificio con i clipei, probabilmente il portico a due piani che precedeva le tabernae verso la piazza del Foro (o secondo alcuni il portico posteriore).\nSecondo alcuni studiosi, tuttavia, in quest'epoca la \"Basilica Aemilia\" costituiva un edificio separato dalla basilica Fulvia, costruito forse nel 164 a.C. dal censore Lucio Emilio Paolo e collocato sul lato corto sud-orientale della piazza, dove poi sorse il tempio del Divo Giulio. A questo edificio dovrebbe riferirsi in tal caso l'ornamentazione con i clipei e la raffigurazione della moneta.\nLa Basilica Emilia.\n\"Basilica Paulli\".\nUna nuova basilica in sostituzione della \"Basilica Fulvia\" era in corso di costruzione nel 55 a.C. ad opera di Lucio Emilio Lepido Paolo (un altro figlio del console del 78 a.C. Marco Emilio Lepido e fratello del triumviro), ma finanziata da Cesare. Fu inaugurata dal figlio omonimo di Lepido nel 34 a.C. con il nome di \"Basilica Paulli\".\nLa basilica riprendeva la precedente \"Basilica Fulvia\", accorciata tuttavia alle due estremit\u00e0, e con una seconda navata aperta sul lato di fondo, al posto del portico posteriore. Ugualmente aperte con colonne erano le terminazioni sui lati corti, mentre il muro che chiudeva il lato verso il foro, preceduto all'esterno dalle antiche \"tabernae\", doveva essere decorato da semicolonne.\nLe colonne della navata centrale avevano capitelli corinzi e fusti in marmo africano e recavano un fregio con scene della storia mitica di Roma, quelle della seconda fila sul fondo avevano invece fusti in marmo cipollino e infine le colonne esterne avevano capitelli ionici. Le navate laterali erano coperte da volte in cementizio. Nulla si conosce dell'elevato al di sopra del primo ordine in questa fase.\nFase augustea.\nIl nuovo edificio, bruciato in un incendio nel 14 a.C., fu ricostruito per volere di Augusto nel nome di un altro discendente della medesima \"gens Aemilia\", riadoperando molti degli elementi architettonici della \"Basilica Paulli\" e con la stessa pianta. Le colonne delle quattro navate furono rifatte in marmo africano (che in realt\u00e0 proveniva dall'Asia Minore) e anche il pavimento marmoreo attualmente visibile risale a questa fase. La ricostruzione era terminata nel 22 d.C. e da allora fu fissata in maniera definitiva la dimensione della piazza del Foro.\nIn questa occasione furono completamente ricostruite le taberne (le antiche \"tabernae novae argentariae\") che precedevano la basilica verso la piazza del Foro e il portico antistante, strutturalmente separati dalla basilica vera e propria. Nella fila di taberne, pi\u00f9 larghe di quelle precedenti, furono integrati i vani di passaggio verso l'interno della basilica e i vani scala per l'accesso ai piani superiori.\nIl portico fu allargato verso la piazza e fu dedicato ai due nipoti dell'imperatore, Caio e Lucio Cesari (\"porticus Gai et Luci\"). Aveva in facciata due ordini di arcate inquadrate da pilastri con semicolonne doriche. A causa della sua notevole ampiezza fu necessario rafforzarne la struttura con \"catene\" metalliche trasversali che contrastavano la spinte laterali delle volte di copertura.\nI piani superiori della basilica, mai completati o distrutti nell'incendio, furono integralmente ricostruiti. Sopra il colonnato del primo ordine sorse un attico con pilastri decorati da elementi vegetali, pi\u00f9 larghi in corrispondenza delle colonne, uniti da transenne, e pi\u00f9 sottili al di sopra degli intercolumni. Secondo una delle ipotesi ricostruttive, i pilastri pi\u00f9 larghi erano preceduti da statue di barbari in marmo giallo antico e pavonazzetto sopra i risalti formati dalla trabeazione del primo ordine in corrispondenza delle colonne dei lati lunghi. Sopra i pilastri correva una trabeazione a piattabande di travertino rivestite di marmo. Questo piano intermedio al di sopra delle navate laterali dei lati lunghi sembra forse formato da camere separate, ciascuna corrispondente ad un intercolumnio.\nAl di sopra di questo attico si elevava sui lati lunghi un secondo ordine di colonne, ancora con fusti in marmo africano, cipollino e pavonazzetto, mentre sui lati corti questo piano doveva essere chiuso da un muro verso la navata centrale.\nRestauri successivi e distruzione.\nSotto Tiberio l'edificio fu restaurato nel 22, ancora da un Marco Emilio Lepido. In questo restauro alcuni degli intercolumni del lato posteriore furono chiusi da muri e il colonnato del secondo ordine fu ugualmente rinforzato.\nCon la costruzione del Tempio della Pace (75) e del Foro di Nerva (98), immediatamente alle spalle della basilica, il colonnato aperto della facciata posteriore fu sostituito da un muro continuo, rafforzato da contrafforti.\nLa basilica sub\u00ec gravi danni nell'incendio sotto l'imperatore Carino, nel 283 e fu restaurato il muro verso le \"tabernae\", sul quale furono ricollocati gli elementi marmorei originali. Dopo il portico fu ricostruita una serie di botteghe (\"tabernae\") in opera quadrata di tufo. Fu inoltre necessario rifare alcuni blocchi delle trabeazioni del secondo ordine e del portico, che dovevano essersi danneggiati nell'incendio.\nProbabilmente durante il sacco di Alarico nel 410, la basilica fu completamente distrutta da un incendio, nel quale le monete dei banchi dei cambiavalute che dovevano aver sede nell'edificio furono fuse sul pavimento di marmo e sono tuttora visibili (le monete risalgono infatti all'inizio del V secolo).\nNell'incendio bruci\u00f2 anche la parte centrale del portico sud antistante. In seguito fu posto un nuovo pavimento sulle lastre vecchie e il settore del portico fu rimpiazzato da un portico con colonne di granito rosa su basamenti, molto pi\u00f9 fitte dei pilastri del portico precedente. Tre di queste colonne sono state rialzate dopo gli scavi e sono ancora oggi sul lato est verso il tempio di Antonino e Faustina.\nL'estremit\u00e0 del portico augusteo verso la Curia era ancora in piedi nel Cinquecento e il suo ordine dorico fu imitato nella chiesa di San Biagio a Montepulciano da Antonio da Sangallo il Vecchio.\nGli ultimi resti furono smontati all'inizio del XVI secolo, per essere riutilizzati nella costruzione del palazzo Castellesi-Giraud-Torlonia nel quartiere del Borgo.\nScavata negli anni trenta del Novecento, fu in parte rimontata sfruttando i resti delle colonne tardo-imperiali ritrovati."}
{"id": "106549", "revid": "1124164", "url": "https://it.wikipedia.org/wiki?curid=106549", "title": "Biblioteca nazionale Marciana", "text": "La Biblioteca nazionale Marciana (ovvero la biblioteca di San Marco) \u00e8 una delle pi\u00f9 grandi biblioteche italiane e la pi\u00f9 importante di Venezia.\nContiene una delle pi\u00f9 pregiate raccolte di manoscritti greci, latini ed orientali del mondo.\nNota anche come \"Biblioteca Marciana\", \"Biblioteca di San Marco\", \"Libreria Marciana\", \"Libreria Sansoviniana\", \"Libreria Vecchia\" o \"Libreria di San Marco\", si trova sulla parte inferiore di piazza San Marco, tra il campanile di San Marco e la Zecca.\nStoria.\nLa prima proposta per istituire una \"pubblica libreria\" a Venezia fu avanzata nel 1362 da Francesco Petrarca, che non riusc\u00ec tuttavia a realizzare il progetto. Alla sua morte, lasci\u00f2 la sua biblioteca personale presumibilmente ai Da Carrara, signori di Padova.\nIl primo nucleo della biblioteca \u00e8 costituito dalla donazione che il cardinal Bessarione fece il 31 maggio 1468 alla Repubblica di Venezia \"ad communem hominum utilitatem\" (per il bene comune degli uomini): 746 codici, di cui 482 in greco e 246 in latino, cui si aggiunsero successivamente altri 250 manoscritti dopo la morte del donatore.\nLa biblioteca increment\u00f2 il suo inventario grazie a numerose donazioni e lasciti, nonch\u00e9 grazie all'incorporazione di altre biblioteche della citt\u00e0 e della Repubblica. Molte delle opere donate provenivano da Bisanzio, conquistata dall'Impero Ottomano nel 1453. Anche grazie a questa raccolta, Venezia fu il pi\u00f9 importante centro dello studio dei classici greci. Attir\u00f2 i pi\u00f9 grandi studiosi umanisti, molti dei quali riuniti attorno all'editore Aldo Manuzio nell'Accademia Aldina.\nNel 1603 entr\u00f2 in vigore una legge che impose a ogni stampatore veneto di depositare una copia di ogni libro stampato presso la Marciana, che divenne cos\u00ec la biblioteca istituzionale della Serenissima Repubblica. Nel 1624 venne stampato il catalogo della biblioteca.\nDopo la caduta di Venezia, le raccolte di enti religiosi soppressi da Napoleone confluirono in parte nella Biblioteca Marciana.\nNel 1811 la biblioteca venne trasferita nel Palazzo Ducale. Solo nel 1924 torn\u00f2 nella sua sede storica. Oggi occupa, oltre al Palazzo della Libreria, anche la Fabbrica della Zecca di Jacopo Sansovino.\nDirettori.\nDal 1797:\nLa facciata.\nJacopo Sansovino \u00e8 chiamato a costruire un importante manufatto che ha il pesante compito di marcare un forte segno nella piazza, sempre da lui progettata ma anche quello di non sminuire il significato e il valore di essa: deve inoltre dialogare con le preesistenze.\nIl progetto \u00e8 notevole, la struttura importante. La decorazione sta alla base della biblioteca, costruita su due piani. L'ordine architettonico, che definisce in modo significativo il decoro del manufatto, \u00e8 sovrapposto, vale a dire che troviamo al piano terra un ricco tuscanico tridimensionale che \u00e8 appoggiato ai pilastri (alla romana) con triglifi e metope evidenti e al piano superiore lo ionico. Esempio di grande innovazione sono le serliane molto compattate che al piano primo caratterizzano l'edificio.\nL'arricchimento decorativo della biblioteca \u00e8 impreziosito con opere scultoree (non si dimentichi che lo stesso Sansovino era uno scultore e mette in questo caso a frutto le sue abilit\u00e0). Festoni di frutta, un grande cornicione con statue importanti in corrispondenza delle colonne caratterizzano l'evidente coronamento rinascimentale. Per la prima volta notiamo lo svuotamento dei parapetti proprio sul coronamento, novit\u00e0 assoluta per la biblioteca.\nOltre all'innovazione, tutto \u00e8 pensato in riferimento ai modelli romani, come ad esempio i festoni che erano usati nelle opere funerarie romane.\nPalladio definisce la biblioteca \"l'edificio pi\u00f9 ricco e pi\u00f9 ornato che si sia mai fatto dagli antichi fin qua\".\nLa facciata \u00e8 su due livelli:\nNella facciata, leggera e chiaroscurata, i vuoti prevalgono sui pieni. Si tratta di un organismo polivalente, il cui prospetto sulla piazza \u00e8 risolto con un doppio ordine di arcate a carattere romano, ispirate al Teatro di Marcello e ai progetti sangalleschi per il cortile di Palazzo Farnese, ma le alterazioni delle proporzioni denunciano una volont\u00e0 di interpretazione che va oltre la citazione accademica. Il primo ordine, porticato, riprende il doppio sistema romano delle colonne reggenti l'architrave e dei pilastri che reggono gli archi, e il secondo (qui prevale la deroga manierista) che presenta balaustre discontinue, colonne sostenenti un ricchissimo fregio e serliane cos\u00ec contratte da annullare il loro valore di trifore.\nLa libreria.\nBessarione aveva posto come condizione la collocazione dei libri in una degna sede. Ma la Serenissima si prese molto tempo per adempiere a questa condizione. La biblioteca venne collocata prima in un edificio sulla Riva degli Schiavoni, poi in San Marco ed infine nel Palazzo Ducale.\nSolo nel 1537 fu avviata la costruzione del Palazzo della Libreria, sito in Piazza San Marco e progettato da Jacopo Sansovino.\nNel 1545 croll\u00f2 il soffitto della sala di lettura e il Sansovino si ritrov\u00f2 in carcere. Grazie alle raccomandazioni di amici influenti venne per\u00f2 presto rilasciato e pot\u00e9 riprendere l'opera, ma dovette ripagare il danno con denaro proprio. La biblioteca si trasfer\u00ec nella \"Libreria vecchia\" nel 1553. L'edificio, tuttavia, fu ultimato solo nel 1588 da Vincenzo Scamozzi, che aveva assunto la direzione dell'opera dopo la morte del Sansovino avvenuta nel 1570.\nAlla sua decorazione contribuirono tra gli altri Tiziano, Paolo Veronese, Alessandro Vittoria, Battista Franco, Giuseppe Porta, Bartolomeo Ammannati, Giovanni Demio ed il Tintoretto.\nPatrimonio.\nLa Biblioteca Nazionale Marciana \u00e8 specializzata in filologia classica e storia di Venezia.\nIl suo patrimonio librario si compone di:\nGli esemplari pi\u00f9 importanti dal fondo della Marciana sono i due codici dell\"Iliade\" pi\u00f9 illustri, l\"Homerus Venetus A\" (X secolo) e l\"Homerus Venetus B\" (XI secolo).\nDegni di menzione anche la \"Chronologia magna\" di Fra Paolino, un manoscritto della \"Naturalis historia\" di Plinio, copiato per Giovanni Pico della Mirandola nel 1481, un esemplare del primo libro stampato a Venezia, le \"Epistulae ad familiares\" di Cicerone del 1481 e quattro \"consilia\" manoscritti da Bartolomeo Capodivacca nel XIV secolo. Vi sono anche le \"Gesta Berengarii Imperatoris\". Molto importante \u00e8 anche il \"Breviario Grimani\" importante codice Miniato fiammingo donato dal cardinale Grimani nel primo Cinquecento.\nLa biblioteca custodisce inoltre 56 volumi di diari di Marin Sanudo, una delle fonti pi\u00f9 importanti della storia veneziana tra il 1496 e il 1533.\nUn particolare tesoro della \"libreria\" \u00e8 una raccolta completa delle Aldine.\nLa biblioteca dispone anche di una notevole collezione di carte geografiche ed atlanti, sia storici che attuali. Spiccano la mappa mundi di Fra Mauro (1459) e la pianta della citt\u00e0 di Venezia di Jacopo de' Barbari (1500). Dal 1996 il patrimonio della Biblioteca \u00e8 stato oggetto di una serie di interventi di recupero bibliografico, di riproduzione, digitalizzazione e catalogazione. \nAlcuni di questi interventi sono stati realizzati anche grazie ai fondi del Gioco del Lotto, in base a quanto regolato dalla legge 662/96."}
{"id": "106550", "revid": "287204", "url": "https://it.wikipedia.org/wiki?curid=106550", "title": "Domani nella battaglia pensa a me", "text": "Domani nella battaglia pensa a me \u00e8 un romanzo dello scrittore spagnolo Javier Mar\u00edas che ha vinto il premio R\u00f3mulo Gallegos e il Prix Femina Etranger.\nTitolo.\nIl titolo di questo romanzo \u00e8 shakesperiano (dal \"Riccardo III\", atto V, scena III: \"Tomorrow in the battle think of me, and fall thy edgeless sword; despair and die!\"), ma la storia narrata si svolge nella Madrid dei nostri giorni.\nTrama.\nLa vicenda narrata da V\u00edctor Franc\u00e9s, sceneggiatore, si svolge a Madrid e ha inizio la notte in cui Marta T\u00e9llez lo invita a cena nel proprio appartamento e, apprestandosi a fare l\u2019amore con l\u2019uomo, ha un malore. Marta \u00e8 sposata con Eduardo, che si trova in viaggio di lavoro a Londra. Al momento del malore, in casa \u00e8 presente soltanto loro figlio, il piccolo Eugenio, che V\u00edctor mette a letto prima di tornare ad assistere la donna.\nQuando le condizioni di Marta peggiorano, V\u00edctor chiama l\u2019albergo londinese in cui soggiorna Eduardo ma, quando finalmente l\u2019uomo risponde, V\u00edctor si spaventa e abbassa il telefono senza riuscire a parlare. Al termine dell\u2019agonia, Marta muore. A V\u00edctor non rimane che abbandonare la casa, cercando di non lasciare traccia e limitandosi a lasciare del cibo per il piccolo Eugenio, con la speranza che qualcuno venga l\u2019indomani, trovi il corpo della madre e si prenda cura di lui.\nPer due giorni V\u00edctor aspetta l\u2019uscita dei giornali per assicurarsi che qualcuno si sia effettivamente accorto della morte di Marta, a cui continua a legarlo il tragico fatto di cui \u00e8 stato testimone. Quando viene pubblicato il necrologio con l\u2019annuncio del funerale, V\u00edctor viene a sapere che Marta \u00e8 figlia di Juan T\u00e9llez Orati, un anziano cortigiano della casa reale spagnola. Presentandosi al funerale V\u00edctor studia la famiglia di Marta: di tre sorelle sopravvive soltanto Luisa, la pi\u00f9 piccola. Sono presenti, inoltre, altre persone, le cui voci V\u00edctor ha potuto ascoltare nella segreteria telefonica di Marta, dalla quale ha sottratto il nastro contenente le registrazioni.\nGrazie all\u2019intercessione dell\u2019amico Ruib\u00e9rriz de Torres, un \"ghost writer\" che, tra le molte sue attivit\u00e0, scrive discorsi per personalit\u00e0 pubbliche, V\u00edctor entra in contatto con Juan T\u00e9llez: insieme a lui e spacciandosi per Ruib\u00e9rriz, dovr\u00e0 scrivere un discorso per il re, insoddisfatto dei suoi attuali logografi. Una mattina V\u00edctor accompagna Juan al palazzo reale, dove parla per qualche minuto con il sovrano, che a corte \u00e8 chiamato con vari nomignoli (il Solo, Solus, Only You, Llanero).\nDopo aver lavorato per alcuni giorni nella casa di Juan T\u00e9llez, V\u00edctor \u00e8 invitato a un pranzo di famiglia, durante il quale si parla della morte di Marta e della sorte del piccolo Eugenio, del quale \u2013 dati gli impegni professionali di Eduardo \u2013 si sta prendendo cura Luisa. Alla fine del pranzo, Juan accusa Eduardo di essere stato assente mentre Marta moriva.\nV\u00edctor ripensa a una notte di due anni prima, quando ha visto per strada una prostituta che assomigliava a sua moglie Celia, da cui si era separato da tempo. Ruib\u00e9rriz gli aveva fatto capire che Celia stava attraversando un momento difficile ed era stata vista in un locale ambiguo, frequentato anche da prostitute. Infine, V\u00edctor carica in auto la prostituta (che gli si presenta con il nome di V\u00edctoria) e fa l\u2019amore con lei, ma anche dopo questo momento di intimit\u00e0 non \u00e8 sicuro che si tratti davvero di Celia.\nSi torna al presente, quando, uscendo dal pranzo con i T\u00e9llez, V\u00edctor decide di pedinare Luisa e viene a trovarsi nel luogo in cui aveva incontrato Celia/V\u00edctoria. Anche in quel caso V\u00edctor aveva spiato la donna, che a un tratto era stata caricata in auto da un nuovo cliente. Una volta tornato a casa, non riuscendo a dormire, V\u00edctor aveva chiamato Celia, che gli aveva detto di non essere sola. In preda a un crescente delirio, V\u00edctor era nuovamente uscito per entrare di nascosto in casa di Celia (cio\u00e8 nel loro vecchio appartamento, di cui conservava le chiavi) e l\u2019aveva spiata a letto con il nuovo uomo prima di essere sorpreso e fuggire dall\u2019appartamento.\nContinua il pedinamento di Luisa, che alla fine si accorge di V\u00edctor. Oltretutto, il piccolo Eugenio lo riconosce e lo chiama per nome. V\u00edctor \u00e8 costretto a confessare a Luisa di essere stato in casa di Marta la notte della sua morte. Luisa decide di parlarne con Eduardo, ma accorda a V\u00edctor qualche giorno di ulteriore segretezza, in modo da poter concludere il discorso che sta preparando insieme a Juan T\u00e9llez.\nLa domenica successiva, all\u2019ippodromo insieme a Ruib\u00e9rriz de Torres, V\u00edctor incontra la segretaria del re, che piazza una grossa puntata (forse del sovrano medesimo) su un cavallo che risulta vincente. Si scopre inoltre che una certa visita diplomatica del re \u00e8 stata annullata, cosicch\u00e9 il discorso a cui V\u00edctor ha lavorato si rivela inutile.\nFinalmente V\u00edctor incontra Eduardo, che prima lo interroga sull\u2019ultima notte di Marta e poi gli rivela i dettagli del proprio viaggio a Londra. Eduardo si trovava in citt\u00e0 insieme a Eva, un\u2019infermiera che era diventata la sua amante da alcuni mesi e, rimasta incinta, aveva acconsentito ad accompagnare Eduardo in Inghilterra per abortire in una clinica. Il giorno dell\u2019intervento, Eduardo aveva per\u00f2 scoperto che Eva non era mai stata incinta, e aveva finto di esserlo per legare a s\u00e9 l\u2019amante, sempre pi\u00f9 sfuggente. Dopo aver cenato insieme, i due avevano discusso animatamente, finch\u00e9 Eduardo, ubriaco, aveva cercato di strangolarla a bordo dell\u2019autobus nel quale si erano riparati da un acquazzone. Scendendo terrorizzata dall\u2019autobus, Eva era rimasta uccisa da un taxi.\nDopo aver confessato e ascoltato a sua volta la confessione di Eduardo, V\u00edctor lascia la casa."}
{"id": "106551", "revid": "132266", "url": "https://it.wikipedia.org/wiki?curid=106551", "title": "Bandiera dell'Ungheria", "text": "La bandiera dell'Ungheria \u00e8 un tricolore a bande orizzontali rosso (in alto), bianco e verde. In questa forma \u00e8 la bandiera ufficiale ungherese dal 1957.\nStoria.\nSecondo la tradizione storica, il tricolore orizzontale venne adottato durante la rivoluzione del 1848. Il rosso simboleggia la forza, il bianco la fedelt\u00e0 e il verde la speranza.\nIl 1\u00ba agosto 1869, a seguito dell'Ausgleich, l'imperatore Francesco Giuseppe d'Austria un\u00ec i vessilli dell'arciducato d'Austria e del regno d'Ungheria nella bandiera dell'Impero austro-ungarico.\nFino al 1946, lo stemma con la Corona di Santo Stefano era posto al centro della bandiera. \nDurante il periodo del comunismo (1948-1956) uno stemma con la stella rossa venne posto al centro della bandiera. Durante la rivoluzione ungherese del 1956 questo venne tagliato dalla bandiera, e il tricolore con un buco nel mezzo divenne il simbolo della rivolta.\nA seguito della caduta del nuovo governo e con la restaurazione del regime comunista nella bandiera fu introdotto un nuovo simbolo ma non in maniera ufficiale.\nLa bandiera \u00e8 stata successivamente, a volte, decorata con lo stemma storico dell'Ungheria al centro."}
{"id": "106553", "revid": "669954", "url": "https://it.wikipedia.org/wiki?curid=106553", "title": "Bloody Sunday (1972)", "text": "Bloody Sunday (letteralmente \"Domenica di sangue\"), o strage del Bogside, indica la strage avvenuta il 30 gennaio 1972 a Derry, in Irlanda del Nord, durante una marcia di protesta organizzata dalla Northern Ireland Civil Rights Association (NICRA) contro la cosiddetta Operazione Demetrius, che aveva visto l'internamento senza processo di cittadini irlandesi sospettati di terrorismo. \nI soldati del primo battaglione del Reggimento Paracadutisti dell'Esercito britannico, lo stesso implicato nel massacro di Ballymurphy avvenuto alcuni mesi prima, spararono contro una folla di manifestanti disarmati, colpendo 26 civili. La strage caus\u00f2 quattordici vittime: tredici morirono sul colpo, la quattordicesima solo quattro mesi pi\u00f9 tardi a seguito delle ferite riportate. Molte vittime furono raggiunte da colpi di arma da fuoco durante la fuga, altre durante le procedure di soccorso ai feriti. Alcuni manifestanti furono anche colpiti da schegge di proiettile, proiettili di gomma o colpi di manganello, mentre due ne rimasero feriti in seguito all'investimento da parte di veicoli militari. Tutte le vittime e i feriti erano di religione cattolica.\nDue inchieste distinte promosse dal Governo del Regno Unito si tennero a distanza di 25 anni una dall'altra. La prima, presieduta dal giudice Widgery, si svolse a ridosso dei fatti e assolse l'Esercito britannico. La decisione di sparare sulla folla fu descritta come \"al limite dell'imprudenza\" e le rivendicazioni dei soldati, che affermavano di aver sparato solo su manifestanti provvisti di armi da fuoco e bombe, furono pienamente accolte. L'inchiesta fu soggetta ad ampie critiche da parte dell'opinione pubblica, che la consider\u00f2 come un chiaro tentativo di insabbiamento.. \nLa seconda inchiesta, nota come Inchiesta Saville dal nome del giudice che la diresse, riapr\u00ec il caso nel 1998 per approfondirne le responsabilit\u00e0. I risultati sono stati resi pubblici dopo dodici anni di indagini, nel 2010, e hanno censurato l'operato omicida dei militari britannici come \"ingiustificato\" e \"ingiustificabile\". Dall'inchiesta emerse che tutte le vittime erano disarmate, che nessun manifestante rappresentava una seria minaccia all'ordine pubblico, che nessuno aveva fatto uso di bombe e che i soldati avevano \"volontariamente avanzato false accuse\" al fine di giustificare l'impiego di armi da fuoco..\nIn risposta all'inchiesta, i militari hanno negato tanto di aver scientemente sparato alle vittime della strage, quanto di aver sparato deliberatamente ai feriti, neanche per sbaglio. Alla pubblicazione degli esiti dell'inchiesta, l'allora Primo ministro del Regno Unito, David Cameron, ha presentato a tutti i manifestanti coinvolti le scuse formali del Regno Unito. Conseguentemente ai risultati dell'inchiesta, anche la polizia ha avviato un'indagine, che ha visto accusato di omicidio uno degli ex militari coinvolti. Il caso \u00e8 stato, per\u00f2, archiviato due anni dopo per inammissibilit\u00e0 delle prove.\n\"Bloody Sunday\" \u00e8 considerato uno tra i pi\u00f9 significativi eventi del conflitto nordirlandese. L'episodio rinfocol\u00f2 il nazionalismo filoirlandese dei cattolici dell'Ulster spingendoli all'arruolamento in massa nel corpo clandestino paramilitare noto come Provisional Irish Republican Army.\nAntefatti.\nA partire dalla fine degli anni Sessanta il clima politico dell'Irlanda del Nord era divenuto assai violento a causa del conflitto che opponeva i sostenitori dell'appartenenza della provincia al Regno Unito ai fautori della riunificazione dell'Irlanda. I primi, detti \"unionists\", nome in genere usato per indicare i protestanti della \"middle class\", o \"loyalists\", nome usato per indicare i protestanti della \"working class\" che diedero vita all'Ulster Volunteer Force (UVF) e all'Ulster Defence Association (UDA), erano protestanti o di nascita protestante, discendenti dei coloni britannici giunti in Irlanda a partire dal XVI secolo, e costituivano i due terzi della popolazione nordirlandese. I secondi, detti \"nationalists\" o \"republicans\" (secondo le differenze di classe presenti anche nella fazione protestante), erano cattolici o di nascita cattolica, discendenti degli antichi irlandesi, e rappresentavano il restante terzo della popolazione, ma anche la maggioranza dell'intera isola.\nLa citt\u00e0 di Derry era in particolare considerata da molti cattolici e nazionalisti nordirlandesi il simbolo di \"cinquant'anni di malgoverno unionista\": nonostante la maggior parte della popolazione della citt\u00e0 fosse nazionalista, il ridimensionamento dei collegi elettorali tramite \"gerrymandering\" assicurava sempre alla minoranza unionista la maggioranza nel consiglio comunale.\nAllo stesso tempo si riteneva che la citt\u00e0 non godesse di sufficienti investimenti pubblici: non era raggiunta dalle autostrade, non aveva un'universit\u00e0 (al contrario della relativamente piccola citt\u00e0 di Coleraine, a maggioranza protestante) e, soprattutto, il suo patrimonio immobiliare versava in cattive condizioni.\nDerry divenne, quindi, un punto di riferimento per le campagne per i diritti civili condotte da alcune organizzazioni come la NICRA alla fine degli anni Sessanta e fu nell'agosto del 1969 l'epicentro della Battaglia di Bogside, l'avvenimento che pi\u00f9 di ogni altro spinse il governo dell'Irlanda del Nord a chiedere l'invio di supporto militare per riportare la calma tra i civili.\nSebbene almeno inizialmente molti Cattolici accolsero favorevolmente l'arrivo dei soldati dell'Esercito britannico, in quanto si trattava di una forza neutrale, contrariamente al Royal Ulster Constabulary (RUC) che era considerata una forza di polizia settaria, le relazioni tra Cattolici e soldati britannici si esacerbarono molto presto.\nPer contrastare i crescenti livelli di violenza in Irlanda del Nord, il 9 agosto 1971 fu avviata la cosiddetta Operazione Demetrius, che prevedeva l'internamento, ovvero l'arresto senza processo, di cittadini irlandesi considerati pericolosi. In tutta la nazione sorsero numerosi disordini: tre giorni di scontri portarono alla morte di 21 individui. A Belfast, soldati del Reggimento Paracadutisti uccisero undici civili in quello che divenne noto come il massacro di Ballymurphy. Il 10 agosto, il bombardiere Paul Challennor fu il primo soldato ucciso dalla Provisional IRA a Derry, colpito a morte da un cecchino nel complesso residenziale di Creggan. A met\u00e0 dicembre dello stesso anno, il computo delle vittime militari cont\u00f2 altri sei soldati, uccisi tutti a Derry. Si calcola che siano stati esplosi almeno 1332 proiettili contro l'Esercito britannico, che dovette difendersi anche da 211 esplosioni e 180 ordigni riempiti con chiodi, esplodendo a sua volta 364 proiettili. \nMentre le relazioni tra i cattolici/nazionalisti irlandesi e l'Esercito britannico continuavano a deteriorarsi ulteriormente, un mese dopo l'inizio dell'Operazione Demetrius un soldato britannico uccise la studentessa quattordicenne Annette McGavigan. Appena due mesi dopo, Kathleen Thompson, quarantasettenne madre di sei bambini, fu uccisa dall'Esercito britannico mentre si trovava nel giardino sul retro della sua abitazione a Creggan.\nL'attivit\u00e0 dell'IRA aument\u00f2: trenta soldati furono uccisi nei successivi mesi del 1971, segnando un aumento rispetto ai dieci soldati uccisi nel periodo precedente all'avvio dell'operazione di internamento. Sia la Provisional IRA che l'Official IRA avevano stabilito delle zone ad accesso interdetto (le cosiddette \"no-go area\") per l'Esercito britannico e il RUC a Derry, utilizzando delle barricate. Prima della fine del 1971 furono erette ventinove barricate per impedire l'accesso all'area che divenne nota come Free Derry; di queste, sedici erano invalicabili persino per i veicoli corazzati dell'Esercito britannico, dal peso di una tonnellata. I membri dell'IRA costruivano gli sbarramenti direttamente sotto gli occhi dei media e gli scontri tra i giovani nazionalisti e l'Esercito britannico nella zona conosciuta come \"aggro corner\" erano all'ordine del giorno. Si stima che il totale dei danni provocati alle attivit\u00e0 locali dai disordini e dagli ordigni incendiari ammonti a quattro milioni di sterline.\nIl 18 gennaio 1972 il governo unionista guidato dal Primo ministro, Brian Faulkner, proib\u00ec fino alla fine dell'anno tutte le parate ed i cortei. Quattro giorni dopo, sulla spiaggia di Magilligan Point, nei pressi di Derry, ebbe luogo, a dispetto del divieto, una protesta anti-internamento. I manifestanti si diressero fino ad un campo di internamento, ma furono bloccati dai militari del Reggimento Paracadutisti. Quando alcuni dei manifestanti iniziarono a lanciare pietre e tentarono di oltrepassare il filo spinato, le truppe dei paracadutisti li respinsero con cariche e manganelli, sparando proiettili di gomma a distanza ravvicinata. I paracadutisti colpirono i manifestanti cos\u00ec brutalmente da dover essere fisicamente trattenuti dai loro ufficiali. Le accuse per la violenza da loro esercitata furono abbondantemente riportate in televisione e dalla stampa. Alcuni membri dell'Esercito britannico ritennero la violenza ingiustificata.\nLa NICRA, incurante del divieto, programm\u00f2 per il 30 gennaio una nuova protesta anti-internamento a Derry. Le autorit\u00e0 decisero di permetterne lo svolgimento nella zona cattolica della citt\u00e0, ma evitando che giungesse fino al municipio di Derry, come invece previsto dagli organizzatori, anche se questo avrebbe comportato l'insorgere di proteste e sommosse. Per evitare disordini, il Generale Robert Ford, allora Comandante dell'esercito nordirlandese, ordin\u00f2 che il primo battaglione del Reggimento Paracadutisti giungesse a Derry per essere impiegato nell'arresto dei possibili rivoltosi. L'operazione fu chiamata in codice \"Operation Forecast\". Il rapporto Saville critic\u00f2 Ford per aver scelto per l'operazione proprio il Reggimento Paracadutisti, ben noto per l'\"uso eccessivo della violenza fisica\" fatto in passato. I paracadutisti arrivarono a Derry in mattinata il giorno della manifestazione e si posizionarono all'interno della citt\u00e0. Comandante dell'operazione era il brigadiere Pat MacLellan, che emanava gli ordini dal presidio militare denominato Ebrington Barracks, dando ordini al tenente colonnello Derek Wilford, comandante del reggimento, che a sua volta passava le sue direttive al Maggiore Ted Loden, a capo dell'unit\u00e0 che lanci\u00f2 l'operazione di arresti.\nEventi della giornata.\nI manifestanti avevano pianificato di marciare dal Bishop's Field, nel complesso residenziale di Creggan, sino al municipio nel centro della citt\u00e0, dove si sarebbe tenuto il raduno. La marcia part\u00ec intorno alle 14:45; alla partenza contava dai 10.000 ai 15.000 partecipanti, altri ancora si unirono lungo il percorso. Lord Widgery, nel corso del suo ormai screditato processo, sostenne che ve ne fossero soltanto dai 3.000 ai 5.000.\nLa marcia si fece strada lungo William Street, ma quando si avvicin\u00f2 al centro, il percorso fu bloccato dalle barriere dell'Esercito britannico. Gli organizzatori ridiressero quindi la marcia verso Rossville Street, per svolgere il raduno presso il Free Derry Corner. Alcuni manifestanti, tuttavia, si staccarono dalla marcia e cominciarono a lanciare pietre contro i soldati che presidiavano le barriere. Questi ricorsero ai proiettili di gomma, al gas CS ed ai cannoni ad acqua. Simili scontri tra giovani e soldati erano comuni e i testimoni dichiararono che gli scontri non furono molto intensi.\nAlcuni manifestanti notarono poi che un palazzo fatiscente di tre piani affacciato su William Street era occupato dai paracadutisti e cominciarono quindi a bersagliarne le finestre con pietre e sassi. Intorno alle 15:55, i paracadutisti aprirono il fuoco. Due civili, Damien Donaghy e John Johnston, furono colpiti e feriti mentre erano in piedi sul terreno abbandonato antistante alla palazzina. Furono questi i primi veri colpi esplosi. I soldati sostennero, in seguito, che Donaghy stesse impugnando un oggetto cilindrico di colore nero, ma il rapporto Saville concluse che tutti gli uomini colpiti erano disarmati.\nAlle 16:07 venne ordinato ai paracadutisti di oltrepassare le barriere e arrestare i rivoltosi. I militari, a piedi o a bordo di veicoli corazzati, inseguirono i manifestanti lungo Rossville Street spingendosi fino a Bogside. Due persone vennero investite. MacLellan aveva ordinato che una sola compagnia di paracadutisti fosse inviata oltre le barriere, a piedi, senza per\u00f2 dar loro l'ordine di inseguire i manifestanti lungo Rossville Street. Wilford disobbed\u00ec: non fu fatta alcuna distinzione tra i rivoltosi ed i manifestanti pacifici. In seguito, emersero numerose testimonianze sull'operato dei paracadutisti, accusati di aver colpito le persone tra la folla, bastonandole con i calci dei fucili, sparando proiettili di gomma a distanza ravvicinata, insultandole o minacciando di ucciderle. Il rapporto Saville conferm\u00f2 che i soldati \"usarono una forza eccessiva durante gli arresti [...] ed aggredirono quanti erano sotto la loro custodia, senza alcuna motivazione ragionevole\".\nUn gruppo di paracadutisti si posizion\u00f2 nei pressi di un muretto a circa 70 metri di distanza da una barricata che si estendeva lungo Rossville Street. C'era gente vicino alla barricata e qualcuno tirava sassi contro i soldati, ma nessuno era abbastanza vicino da colpirli. I soldati aprirono il fuoco verso la barricata, uccidendo sei persone e ferendone una settima.\nMolte persone si rifugiarono o vennero inseguite nel parcheggio dei Rossville Flats. Si trattava di un'area simile a un cortile, circondata su tre lati da appartamenti a pi\u00f9 piani. I soldati aprirono il fuoco, uccidendo un civile e ferendone altri sei. Alla vittima, un ragazzo di nome Jackie Duddy, fu colpito alle spalle mentre correva di fianco al prete Edward Daly.\nUn altro gruppo di persone si rifugi\u00f2 nel parcheggio di Glenfada Park. Anche quest'area era una sorta di cortile circondato da appartamenti e anche qui i soldati aprirono il fuoco, a circa 40 metri di distanza. Ci furono due vittime civili e almeno quattro feriti. Secondo il rapporto Saville, \u00e8 \"probabile\" che almeno un soldato abbia sparato indiscriminatamente sulla folla dal lato del cortile, senza mirare. I paracadutisti attraversarono il parcheggio e uscirono dalla parte opposta. Alcuni uscirono dall'angolo sud-ovest del parcheggio, dove colpirono mortalmente due civili. Altri uscirono dall'angolo sud-est e spararono ad altri quattro civili, uccidendone due.\nTrascorsero circa dieci minuti dall'entrata dei soldati nel Bogside all'uccisione dell'ultimo civile. Pi\u00f9 di 100 colpi furono esplosi dai soldati. \nAlcuni feriti ricevettero i primi soccorsi da civili volontari, sul posto o dopo essere stati condotti nelle abitazioni vicine. Furono trasportati in ospedale a bordo di autovetture civili o in ambulanze, le prime delle quali arrivarono alle 16:28. I tre ragazzi uccisi lungo la barricata furono invece portati in ospedale dai paracadutisti. I testimoni affermano che i paracadutisti sollevarono i corpi delle vittime per le mani e per i piedi e li caricarono sul retro dei loro mezzi corazzati come fossero \"carne da macello\". Il rapporto Saville ritenne queste testimonianze \"un'accurata descrizione di ci\u00f2 che accadde\", sostenendo che i paracadutisti \"potevano, certo, essersi sentiti in pericolo, ma questo, a nostro avviso non pu\u00f2 costituire per loro una giustificazione\".\nVittime.\nCome gi\u00e0 riportato, i paracadutisti colpirono in tutto ventisei persone; tredici morirono il giorno stesso e un altro mor\u00ec quattro mesi dopo a causa delle ferite riportate. Le vittime furono uccise in quattro zone principali: presso la barricata di macerie nei dintorni di Rossville Street, nel parcheggio dei Rossville Flats (sul lato nord degli appartamenti), nel parcheggio del Glenfada Park e nel piazzale dei Rossville Flats (sul lato sud degli appartamenti).\nTutti i soldati responsabili affermarono con insistenza di aver sparato e colpito solo chi era armato o lanciava bombe. Nessuno dichiar\u00f2 di aver mancato il proprio bersaglio o di aver colpito una persona diversa per errore. Il Rapporto Saville concluse per\u00f2 che tutti i colpi erano stati in realt\u00e0 rivolti a gente disarmata che non rappresentava una seria minaccia e che nessuno dei soldati spar\u00f2 in risposta ad attacchi, o avvisaglie di attacchi, da parte di uomini armati o muniti di bombe. Nessun avvertimento fu lanciato dai soldati prima di aprire il fuoco.\nLe vittime, elencate nell'ordine in cui sono state uccise, furono:\nConseguenze.\nTredici persone furono colpite e uccise immediatamente, mentre un uomo mor\u00ec solo in seguito per le ferite riportate. La posizione ufficiale dell'Esercito britannico, sostenuta il giorno dopo nella Camera dei Comuni dal Ministro degli Interni Reginald Maudling, fu che i paracadutisti avessero reagito agli attacchi di alcuni sospetti membri dell'IRA muniti di armi e bombe a chiodi. A parte i soldati, tutti i testimoni oculari - compresi coloro che avevano partecipato alla marcia, i residenti e i giornalisti britannici e irlandesi - sostennero che i soldati avessero sparato su una folla disarmata o mirato alla gente in fuga e ai soccorritori. Nessun soldato britannico fu colpito dagli spari o riport\u00f2 ferite, n\u00e9 furono recuperati proiettili o bombe a chiodi a sostegno delle loro affermazioni.\nIl 2 febbraio 1972, giorno in cui dodici delle vittime furono sepolte, ci fu uno sciopero generale nella Repubblica d'Irlanda, il pi\u00f9 grande sciopero di questo tipo in Europa in rapporto alla popolazione dalla Seconda Guerra Mondiale. Nelle chiese cattoliche, nelle chiese protestanti e nelle sinagoghe di tutta la Repubblica si tennero celebrazioni commemorative. Lo stesso giorno, folle inferocite diedero fuoco all'ambasciata britannica nei pressi di Merrion Square a Dublino. Le relazioni anglo-irlandesi toccarono uno dei loro minimi storici quando Patrick Hillery, Ministro irlandese degli Affari Esteri, chiese al Consiglio di Sicurezza delle Nazioni Unite il coinvolgimento nel conflitto nordirlandese di un contingente di pace dell'ONU.\nNei giorni successivi a Bloody Sunday, Bernadette Devlin, nazionalista indipendente, membro del Parlamento per la regione del Mid Ulster, espresse la sua rabbia per quelli che percep\u00ec come tentativi del Governo Britannico di occultare i resoconti delle sparatorie: lo speaker della Camera dei Comuni, Selwyn Lloyd, le negava costantemente la possibilit\u00e0 di riferire in Parlamento sulle sparatorie a cui aveva assistito in prima persona. Selwyn Lloyd stava espressamente violando la convenzione parlamentare che decretava che ogni deputato testimone di un incidente avrebbe avuto l'opportunit\u00e0 di parlarne in Parlamento durante la discussione. In seguito, arriv\u00f2 a schiaffeggiare Reginald Maudling per aver dichiarato che l'Esercito britannico aveva sparato solo per autodifesa. Ne consegu\u00ec la sua temporanea sospensione dal Parlamento.\nNell'agosto del 1973 fu condotta un'inchiesta sulle morti. Il coroner della citt\u00e0, Hubert O'Neill, maggiore dell'Esercito britannico in pensione, rilasci\u00f2 una dichiarazione al termine dell'inchiesta:\nLe sparatorie di Shankill.\nAlcuni mesi dopo il Bloody Sunday, il primo battaglione del Reggimento Paracadutisti, ancora una volta guidato dal colonnello Wilford, fu coinvolto in un'altra sparatoria controversa. Il 7 settembre, i paracadutisti attaccarono il quartier generale dell'UDA e le abitazioni presenti in Shankill Road, a Belfast. Due cittadini di religione protestante persero la vita e altri civili furono feriti dai colpi dei paracadutisti, che dichiararono di aver risposto ai colpi dei lealisti armati dell'Ulster. Questo evento caus\u00f2 manifestazioni di rabbia da parte dei protestanti del posto e l'UDA dichiar\u00f2: \"L'Ulster non ha mai visto prima d'ora sadici patentati e bugiardi spudorati quanto i componenti del primo battaglione. Questi delinquenti dal grilletto facile vanno cacciati dalle strade.\" Un'unit\u00e0 dell'Ulster Defence Regiment dell'Esercito britannico si rifiut\u00f2 di svolgere i propri compiti fino a quando il primo battaglione non fu ritirato da Shankill.\nAlla fine del 1972 Wilford, che era a capo dei soldati coinvolti nel Bloody Sunday e nelle sparatorie di Shankill, fu insignito dell'Ordine dell'Impero Britannico da Elisabetta II.\nL'inchiesta Widgery.\nDue giorni dopo i fatti di Bloody Sunday, il Parlamento britannico adott\u00f2 una risoluzione per la creazione di un commissione di inchiesta che facesse luce sugli scontri a fuoco. Il Primo ministro, Edward Heath, incaric\u00f2 il giudice Widgery, a quel tempo Lord Chief Justice, di occuparsene. Molti testimoni avevano intenzione di boicottare il processo in quanto non riponevano fiducia nell'imparzialit\u00e0 di Widgery, ma col tempo si convinsero a prenderne parte.\nIl rapporto di Widgery fu completato il 10 aprile, in appena dieci settimane, e reso pubblico il 19: nel testo si avvalor\u00f2 la versione dei fatti dell'Esercito britannico. Tra le prove presentate alla commissione vi erano gli esiti dei test della paraffina, utilizzati per individuare residui di piombo provenienti da armi da fuoco, e si disse che sul corpo di una vittima erano stati trovati ordigni esplosivi riempiti di chiodi. Sugli indumenti di undici vittime i test della paraffina diedero esito negativo; non fu possibile effettuare lo stesso test sugli indumenti delle restanti vittime, perch\u00e9 erano stati gi\u00e0 lavati. \u00c8 stato a lungo dibattuto che i residui provenienti da armi da fuoco rinvenuti su alcuni tra i deceduti potessero provenire dal contatto con i soldati che avevano spostato i cadaveri. Nel caso di James Wray, ad esempio, la presenza di tali residui potrebbe essere facilmente spiegata dal fatto che la vittima lavorava a contatto regolare con una lega per saldature a base di piombo. Un altro caso \u00e8 quello di William Nash, ucciso presso la barricata e poi trasportato in un mezzo blindato dai paracadutisti: le tracce sono stati riscontrate solo sulla mano destra, nonostante Nash fosse mancino. \nLa maggior parte dei testimoni oculari contest\u00f2 le conclusioni del rapporto, bollandolo come tentativo di insabbiamento. Lo slogan riportato sui muri di Derry, \"Widgery washes whiter\" (gioco di assonanze traducibile come \"Widgery sbianca di pi\u00f9\") \u2013 un riferimento goliardico alla pubblicit\u00e0 di quegli anni del detersivo in polvere Daz\u00a0\u2013cristallizzava l'idea che molti nazionalisti si erano fatti sul rapporto.\nNonostante tra i partecipanti alla marcia di protesta ci fossero molti membri sia dell'Official che della Provisional IRA, si sostiene che tutti fossero disarmati, forse proprio perch\u00e9 era stato loro anticipato che i paracadutisti avrebbero provato a \"stanarli\". Era stato, infatti, promesso in anticipo a Ivan Cooper, organizzatore della marcia e membro del Parlamento, che nessun membro armato dell'IRA si sarebbe trovato nei pressi della marcia. Un paracadutista che testimoni\u00f2 dinanzi alla commissione d'inchiesta dichiar\u00f2 che un ufficiale aveva detto loro di aspettarsi uno scontro a fuoco e, come riportato nei verbali d'inchiesta, che \"vogliamo qualche morto\". In quel contesto, Edward Daly, tra gli altri, testimoni\u00f2 che un uomo aveva sparato in modo casuale verso i paracadutisti: il responsabile, identificato in un secondo momento come un membro ufficiale dell'IRA, fu anche fotografato mentre estraeva la pistola, ma non sarebbe stato visto o individuato dai soldati.\nNel 1992, il Primo ministro britannico, John Major, rispondendo alla richiesta di John Hume di una nuova inchiesta pubblica, annunci\u00f2: \u00abIl Governo ha precisato nel 1974 che coloro i quali furono uccisi durante Bloody Sunday dovrebbero essere considerati innocenti di fronte a qualsiasi accusa secondo cui sarebbero stati uccisi mentre maneggiavano armi da fuoco o esplosivi\u00bb. A Major successe Tony Blair, il cui capo di gabinetto, Jonathan Powell, defin\u00ec l'inchiesta Widgery un \"insabbiamento assoluto e totale\".\nL'inchiesta Saville.\nNonostante la richiesta espressa da Hume di un'inchiesta pubblica sulle uccisioni fosse stata respinta da Major, Blair decise di avviarne una. Cos\u00ec, nel gennaio del 1998 venne istituita una seconda commissione d'inchiesta presieduta da Lord Saville di Newdigate, per riesaminare i fatti del Bloody Sunday. Gli altri giudici coinvolti nell'inchiesta furono John Toohey, ex giudice della Corte Suprema dell'Australia, che si era occupato delle questioni aborigene (in sostituzione del neozelandese Sir Edward Somers, che per questioni personali abbandon\u00f2 l'inchiesta nel 2000), e William Lloyd Hoyt, ex presidente della Corte Suprema del Nuovo Brunswick e membro del Canadian Judicial Council. Gli interrogatori furono portati a termine nel novembre del 2004, mentre il rapporto fu pubblicato il 15 giugno 2010. Si tratt\u00f2 di un'indagine molto pi\u00f9 approfondita rispetto a quella condotta dalla commissione di inchiesta guidata da Widgery, in quanto i testimoni interrogati furono molteplici: da abitanti locali a militari, giornalisti e politici. Lord Saville si astenne dal rilasciare dichiarazioni sul rapporto Widgery e ribad\u00ec che l'inchiesta Saville era un'inchiesta giudiziaria su Bloody Sunday e non sulle conclusioni della commissione Widgery.\nIl tenente colonnello Derek Wilford espresse il suo disappunto per la decisione di riaprire l'inchiesta, sottolineando il suo orgoglio per le azioni compiute durante gli eventi di Bloody Sunday. Due anni pi\u00f9 tardi, nel 2000, Wilford afferm\u00f2 nel corso di una intervista che \"Pu\u00f2 anche darsi che qualcosa sia andato storto, nel senso che persone innocenti, disarmate, siano state ferite o persino uccise. Non si tratt\u00f2, per\u00f2, di un'azione malevola intenzionale, ma fu un atto di guerra\". Nel 2007, il generale, all'epoca capitano, Sir Mike Jackson, aiutante del primo battaglione paracadutisti il giorno del Bloody Sunday, disse: \"Non ho dubbi sul fatto che siano state uccise persone innocenti\". Questa dichiarazione si rivel\u00f2 essere l\u2019esatto contrario di ci\u00f2 che aveva con insistenza affermato per pi\u00f9 di trent'anni sino ad allora, e cio\u00e8 che le persone uccise quel giorno non fossero innocenti.\nMartin McGuinness, membro senior del Sinn F\u00e9in e in seguito vice Primo ministro dell'Irlanda del Nord, fu chiamato a testimoniare all'inchiesta e dichiar\u00f2 che all'epoca dei fatti era comandante in seconda della Brigata di Derry della Provisional IRA e che era presente il giorno della marcia. Durante l\u2019inchiesta Saville si sostenne che McGuinness avesse fornito detonatori per bombe a chiodi il giorno di Bloody Sunday. Paddy Ward afferm\u00f2 che nel gennaio del 1972 era lui il leader dei Fianna \u00c9ireann, la sezione giovanile della Provisional IRA. Inoltre, dichiar\u00f2 che McGuinness e un altro membro anonimo dell'organizazione gli avevano consegnato parti di bombe la mattina del 30 gennaio per assaltare quello stesso giorno gli edifici del centro di Derry. In tutta risposta, McGuinness respinse le accuse definendole una \"fantasia\"; Gerry O'Hara, consigliere del partito del Sinn F\u00e9in a Derry, afferm\u00f2 invece che all\u2019epoca era lui il leader dei Fianna e non Paddy Ward.\nMolti analisti sostengono che il Ministero della Difesa britannico aveva tentato in qualche modo di ostacolare l'indagine. Oltre 1000 fotografie e filmati militari che ritraevano l'esercito e gli elicotteri militari originali non sono mai stati resi pubblici. Inoltre, le pistole utilizzate dai soldati quel giorno, che potevano costituire una prova utile ai fini dell'indagine, furono perse dal Ministero della Difesa, che dichiar\u00f2 che erano state tutte distrutte. Nonostante ci\u00f2, alcune pistole furono successivamente rinvenute in diversi luoghi (come, ad esempio, in Sierra Leone e a Beirut). \nPrima di emettere il verdetto, la commissione d'inchiesta governativa interrog\u00f2 oltre 900 testimoni in sette anni, dando luogo alla pi\u00f9 lunga indagine della storia giudiziaria del Regno Unito. Le spese legali suscitarono molte critiche: per il solo rapporto Saville furono spesi 195 milioni di sterline.\nLa pubblicazione del rapporto dell'inchiesta era prevista verso la fine del 2009, ma fu rinviata fino al termine delle elezioni generali nel Regno Unito del 2010.\nIl rapporto dell'inchiesta fu pubblicato il 15 giugno 2010, con questa conclusione: \"A causa dei colpi di arma da fuoco da parte dei soldati del primo battaglione Reggimento Paracadutisti durante la \"domenica di sangue\", 13 persone sono morte e pi\u00f9 o meno altrettante persone sono state ferite. Nessuna di queste costituiva una minaccia tale da causare morte o lesioni gravi\". Secondo il rapporto Saville, i paracadutisti dell'Esercito britannico \"hanno perso il controllo\". La sparatoria \u00e8 stata fatale sia per i civili in fuga sia per coloro che hanno provato ad aiutarli. Il rapporto ha anche dichiarato che l'Esercito britannico raccont\u00f2 diverse menzogne per cercare di nascondere le proprie azioni e che i civili non furono avvertiti dai soldati della loro intenzione di sparare. Contrariamente a quanto asserito in precedenza, il rapporto ha dichiarato che i civili non costituivano alcuna minaccia e che non lanciarono n\u00e9 sassi n\u00e9 bombe prima che i soldati aprissero il fuoco.\nIl rapporto ha concluso anche che un cecchino dell'Official IRA spar\u00f2 sui soldati dell'Esercito britannico, sebbene, in base alle prove disponibili, fu l'Esercito britannico ad aprire il fuoco, ferendo Damien Donaghey e John Johnston. L'inchiesta ha confutato la versione del cecchino, secondo cui il suo colpo rappresent\u00f2 una rappresaglia. Al contrario, ha affermato che il cecchino e un altro membro dell'organizzazione erano gi\u00e0 in posizione e, probabilmente, avevano sparato semplicemente perch\u00e9 si era loro presentata l'opportunit\u00e0. In definitiva, l'inchiesta non ha chiarito con certezza il ruolo di McGuinness, a causa della mancanza di prove certe riguardanti i suoi spostamenti. A tal proposito ha concluso che, sebbene fosse \"impegnato in attivit\u00e0 paramilitari\" durante il Bloody Sunday e fosse probabilmente armato di una mitragliatrice Thompson, le prove sono insufficienti e l'unica conclusione plausibile \u00e8 che \u00ab[McGuinness] non fosse impegnato in alcuna attivit\u00e0 che potesse fornire a un qualunque soldato una qualsiasi giustificazione per aprire il fuoco\u00bb.\nRipercussioni sull'Irlanda del Nord.\nHarold Wilson, all'epoca leader dell'opposizione alla Camera dei Comuni, ribad\u00ec la convinzione per cui un'Irlanda unita fosse l'unica soluzione plausibile alla conclusione del conflitto nordirlandese. William Craig, allora Ministro degli Affari Interni al Parlamento nordirlandese, sugger\u00ec che la parte occidentale di Derry fosse ceduta alla Repubblica d'Irlanda.\nL'Esercito britannico, una volta schierato in Irlanda del Nord, fu accolto dai cattolici come forza neutrale giunta a proteggerli dalle folle di professione protestante, dalle forze di polizia della RUC e dai reparti B-Special. Dopo gli eventi di Bloody Sunday, per\u00f2, molti cattolici si ribellarono allo stesso esercito, non pi\u00f9 visto come soccorritore, ma come nemico. I giovani nazionalisti cominciarono ad essere sempre pi\u00f9 attratti dai gruppi repubblicani violenti. Con l\u2019allontanamento dai princ\u00ecpi repubblicani e l\u2019avvicinamento al marxismo da parte di gruppi come l'IRA e lo Sinn F\u00e9in, la Provisional IRA cominci\u00f2 a guadagnare il consenso dei giovani ostili e neo-radicalizzati.\nNel corso dei successivi vent'anni, la Provisional IRA e altri gruppi repubblicani minori, come l'Irish National Liberation Army, intensificarono le loro campagne armate contro lo Stato e contro tutti coloro che erano considerati al suo servizio. Con la comparsa di organizzazioni paramilitari rivali, sia nella comunit\u00e0 nazionalista/repubblicana che in quella unionista/lealista (come ad esempio, le forse lealiste dell'UDA e dell'UVF), il conflitto nordirlandese cost\u00f2 la vita a migliaia di persone.\nIl 15 giugno 2010, l'allora Primo ministro del Regno Unito, David Cameron, durante il suo discorso sui risultati dell'inchiesta dichiar\u00f2 alla Camera dei Comuni: \"Queste sono conclusioni scioccanti da leggere e sono parole scioccanti da dover dire. Ma non si pu\u00f2 giustificare l'Esercito britannico difendendo l'indifendibile.\" Cameron riconobbe che coloro che erano stati assassinati dai soldati britannici erano disarmati e che fu proprio un soldato britannico a sparare il primo colpo sui civili. Aggiunse, inoltre, che non si trattava di un'azione premeditata, sebbene non avesse senso \"cercare di addolcire o equivocare\" poich\u00e9 \"quanto accaduto non sarebbe mai e poi mai dovuto accadere\". Cameron, infine, si scus\u00f2 a nome del Governo dicendo di essere \"profondamente dispiaciuto\".\nSempre il 15 giugno 2010, Stephen Pollard, avvocato difensore di molti dei soldati, ha affermato che Lord Saville, nella stesura del rapporto successivo all'inchiesta, aveva scelto le prove appositamente per aggravare la posizione di militari e che, di fatto, non vi erano spiegazioni concrete per le conclusioni raggiunte.\nUn sondaggio, condotto dalla Angus Reid Public Opinion proprio nel giugno del 2010, ha rilevato che il 61% dei britannici e il 70% dei nordirlandesi vedeva di buon grado le scuse di Cameron relative agli eventi di Bloody Sunday.\nNel 2012, un soldato dell'Esercito Britannico in servizio attivo a Belfast \u00e8 stato accusato di incitamento all'odio da un parente di una delle vittime, in quanto usava i social media per promuovere slogan settari relativi alle uccisioni, accompagnati inoltre dalla presenza di banner con il logo del Reggimento Paracadutisti.\nNel gennaio del 2013, poco prima dell'annuale marcia di commemorazione del giorno di Bloody Sunday, due bandiere del Reggimento Paracadutisti fecero la loro comparsa nelle zone lealiste di Fountain, Waterside e Drumahoe, tutte nel territorio di Derry. L'esposizione delle bandiere fu pesantemente criticata dai politici nazionalisti e dai parenti delle vittime di Bloody Sunday. Anche il Ministero della Difesa condann\u00f2 questo atto. Le bandiere furono rimosse e sostituite dalle bandiere del Regno Unito. In vista della stagione delle marce lealiste del 2013, la bandiera del Reggimento Paracadutisti era apparsa ancora una volta in varie zone dell'Irlanda del Nord, accanto ad altre bandiere lealiste. Nel 2014 i lealisti di Cookstown issarono le bandiere in segno di opposizione, posizionandole in citt\u00e0 lungo il percorso di una parata per la Festa di San Patrizio.\nReazioni dal mondo artistico.\nIl primo fra tutti a dedicare una canzone al drammatico evento fu Paul McCartney, che aveva origini irlandesi, con il singolo dal titolo \"Give Ireland Back to the Irish\". Il testo esprime le opinioni del cantante in merito alla questione. McCartney registr\u00f2 la canzone appena due giorni dopo l'evento ed \u00e8 uno dei pochi brani incisi dal noto cantante col gruppo dei Wings ad essere stato censurato dalla BBC. Pubblicata il 25 febbraio 1972, la canzone fu seguita nel giugno dello stesso anno da due brani di John Lennon, contenuti nell'album \"Some Time in New York City\": \"Sunday Bloody Sunday\", ispirata all'evento, e \"The Luck of the Irish\", che si concentra sul conflitto irlandese in generale. Lennon, che aveva a sua volta origini irlandesi, intervenne anche durante una protesta svoltasi a New York in sostegno delle vittime e delle famiglie colpite dagli eventi di Bloody Sunday.\nGeezer Butler, bassista e compositore dei Black Sabbath, anch'egli di origini irlandesi, scrisse il testo della canzone \"Sabbath Bloody Sabbath\", dall'omonimo album che la band pubblic\u00f2 nel 1973. Butler dichiar\u00f2: \"[...] in Irlanda c'era stato da poco il Sunday Bloody Sunday, quando le truppe britanniche avevano aperto il fuoco sui manifestanti irlandesi [...] cos\u00ec mi venne in mente il titolo \"Sabbath Bloody Sabbath\", che in un certo senso descriveva il modo in cui la band si sentiva in quel momento, per allontanarsi dal governo e descrivere lo stato in cui versava l'Irlanda\".\nAncora, la canzone di Roy Harper \"All Ireland\" tratta dall'album \"Lifemask\", scritta nei giorni successivi all'evento, \u00e8 particolarmente critica nei confronti delle forze armate, ma ha una prospettiva a lungo termine per quel che riguarda una possibile soluzione. Nel suo libro \"The Passions of Great Fortune\", Harper conclude il suo commento alla canzone scrivendo \"...non deve mai mancare la speranza nel credere che i figli di Bloody Sunday, da entrambe le parti, possano crescere nella saggezza\".\nUn altro riferimento si ha nella canzone \"The Town I Loved So Well\" scritta nel 1973 da Phil Coulter, dove l'artista parla della sua infanzia nella citt\u00e0 e di come soffra nel vederla ridotta \"in ginocchio\" dall'esercito. Di questa canzone si contano innumerevoli cover di molte band e artisti irlandesi, come Luke Kelly, i The Dubliners e gli High Kings.\nNel 1983, gli U2 hanno commemorato l'evento con la celebre canzone di protesta \"Sunday Bloody Sunday\", presente nell'album \"War\".\nAnche la canzone \"Minds Locked Shut\" di Christy Moore, presente nell'album \"Graffiti Tongue\", \u00e8 incentrata sugli eventi di quella giornata e menziona i nomi dei civili che hanno perso la vita.\nLa band celtic metal dei Cruachan ha trattato della vicenda nella canzone \"Bloody Sunday\" nel suo album del 2002 intitolato \"Folk-Lore\".\nNell'ottobre del 2010, il gruppo T with the Maggies ha pubblicato la canzone \"Domhnach na Fola\" (espressione irlandese per Bloody Sunday), scritta da Mair\u00e9ad N\u00ed Mhaonaigh e Tr\u00edona N\u00ed Dhomhnaill e compresa nel suo album di debutto.\nFra le poesie, \"Butcher's Dozen\", pubblicata nel 1972 dal poeta irlandese Thomas Kinsella, \u00e8 una risposta satirica e rabbiosa all'inchiesta della commissione Widgery e agli eventi di Bloody Sunday , mentre \"Casualty\", apparsa nella raccolta \"Field Work\" del 1981 ad opera del premio Nobel irlandese Seamus Heaney, \u00e8 un atto di accusa al governo britannico per la morte di un amico nel conflitto nordirlandese.\nInoltre, un'opera teatrale del 1973, intitolata \"The Freedom of the City\" e scritta dal drammaturgo irlandese Brian Friel, tratta della vicenda dal punto di vista di tre civili.\nA met\u00e0 del 2005, l'opera teatrale denominata \"Bloody Sunday: Scenes from the Saville Inquiry\", una drammatizzazione basata sull'Inchiesta Saville, ha fatto il suo debutto a Londra, per poi essere messa in scena anche a Derry e Dublino. Lo scrittore e giornalista Richard Norton-Taylor ha concentrato quattro anni di testimonianze in due ore di spettacolo nell'allora Tricycle Theatre (oggi Kiln Theatre). Lo spettacolo ha ricevuto recensioni incoraggianti su tutti i quotidiani britannici, incluso il \"Times\": \"La recente ricostruzione nel Tricycle di un'inchiesta cos\u00ec importante \u00e8 la pi\u00f9 toccante\". Cos\u00ec invece si espresse il \"Daily Telegraph\": \"Non posso che elogiare questa avvincente produzione [...] un dramma giudiziario eccezionalmente coinvolgente\". Il quotidiano \"The Independent,\" invece, giudic\u00f2 l'opera \"Un trionfo necessario\".\nGli eventi di quella giornata sono stati anche riprodotti in due telefilm del 2002, \"Bloody Sunday\" (con James Nesbitt) e \"Sunday\" di Jimmy McGovern. \nInfine, l'artista Willie Doherty, nato a Derry, ha realizzato una grande quantit\u00e0 di opere che affrontano i problemi dell'Irlanda del Nord. \"30 gennaio 1972\" si occupa specificamente degli eventi di Bloody Sunday. Nel Bogside, il quartiere di Derry in cui avvenne la strage, \u00e8 stata creata nel frattempo una vasta raccolta di \"murales\", con finalit\u00e0 di memoria di questo e di altri fatti di sangue connessi al conflitto; il pi\u00f9 famoso rappresenta Edward Daly (successivamente ai fatti, vescovo cattolico della citt\u00e0, noto anche per le sue coraggiose prese di posizione) mentre collabora al salvataggio dei feriti."}
{"id": "106554", "revid": "1222", "url": "https://it.wikipedia.org/wiki?curid=106554", "title": "Odocoileus hermionus", "text": ""}
{"id": "106565", "revid": "1305772", "url": "https://it.wikipedia.org/wiki?curid=106565", "title": "Marco Emilio Lepido (disambigua)", "text": "Con il nome di Marco Emilio Lepido sono conosciuti diversi personaggi della storia romana:"}
